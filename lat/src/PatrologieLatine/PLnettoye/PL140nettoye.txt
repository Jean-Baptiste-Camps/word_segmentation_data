
PATROLOGIAE TOMUS CXL.

S. HENRICUS IMPERATOR / THANGMARUS PRESBYTER HILDESHEIMENSIS / ALPERTUS MONACHUS S. SYMPHORIANI METENSIS / BURCHARDUS uORMATIENSIS EPISCOPUS / ADELBOLDUS TRAIECTENSIS EPISCOPUS / SANCTUS ROMUALDUS ORDINIS CAMALDULENSIS INSTITUTOR.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS. PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXL.


S. HENRICUS IMPERATOR,



THANGMARUS PRESBYTER HILDESHEIMENSIS,



ALPERTUS MONACHUS S. SYMPHORIANI METENSIS,



BURCHARDUS uORMATIENSIS EPISCOPUS,



ADELBOLDUS TRAIECTENSIS EPISCOPUS,



SANCTUS ROMUALDUS ORDINIS CAMALDULENSIS INSTITUTOR.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM XI.

BURCHARDI

uORMATIENSIS EPISCOPI

OPERA OMNIA,

IUXTA EDITIONEM PARISIENSEM ANNI 1549 AD PRELUM REuOCATA ET CURA QUA PAR ERAT EMENDATA. PRAECEDUNT

SANCTI HENRICI

IMPERATORIS AUGUSTI

CONSTITUTIONES ET DIPLOMATA ECCLESIASTICA.

Intermiscentur

ADELBOLDI TRAIECTENSIS EPISCOPI,



THANGMARI PRESBYTERI HILDESHEIMENSIS,



ALPERTI S. SYMPHORIANI METENSIS MONACHI,



S. ROMUALDI ORDINIS CAMALDULENSIS INSTITUTORIS,



SCRIPTA uEL SCRIPTORUM FRAGMENTA QUAE SUPERSUNT.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT MONTROUGE. 1853


ELENCHUS AUCTORUM ET OPERUM QUI IN HOC TOMO CXL CONTINENTUR.








SANCTUS HENRICUS IMPERATOR.
Leges et Constitutiones. 	Col. 233
Diplomata ecclesiastica. 	237

THANGMARUS PRESBYTER HILDESHEIMENSIS.
uita sancti Bernwardi. 	385

ALPERTUS S. SYMPHORIANI METENSIS MONACHUS.
Libellus de episcopis Metensibus. 	445
De diuersitate temporum libri duo. 	453

BURCHARDUS uORMATIENSIS ECCLESIAE EPISCOPUS
Epistola ad Alpertum. 	535
Decretorum liber. 	537

ADELBOLDUS TRAIECTENSIS EPISCOPUS.
uita S. Henrici imperatoris. 	1091
uita sancte Walpurgis. 	1091
Libellus de crassitudine sphere. 	1103
Charta de uassis ecclesie Traiectensis. 	1107
Musica. 	1109

SANCTUS ROMUALDUS ABBAS, ORDINIS CAMALDULENSIS INSTITUTOR.
Fragmentum expositionis psalmi LXuIII. 	1126





Main uolume text





ANNO DOMINI MXXIu
SANCTUS HENRICUS IMPERATOR AUGUSTUS.



[ACTA.]





DE S. HENRICO IMPERATORE BAMBERGAE IN GERMANIA COMMENTARIUS PRAEuIUS.




§ 1. Sancti genus, nomen et agnomina.


1. Episcopatus Bambergensis elogia paucis sed non ineleganter delibauit Gaspar Bruschius; urbs ipsa non semel in Actis nostris descripta est, patrono et fundatore Ecclesie sue gaudens S. Henrico, quem, Cesarum suorum decus et gloriam, hoc uel potius precedenti die, celo transmisit Germania, eius nominis Regem ordine secundum, Imperatorem uero primum, quem tamen communiori acceptione Henricum II appellabimus, uirum insigni prorsus sanctimonia clarum, uirginitate in coniugio seruata illustrem, beneficentia in Ecclesiam nulli secundum; ut de perpetuis eius etiam intestinis bellis hic non agamus, quibus toto regni et imperii sui tempore etiam a proximis et sibi obstrictissimis exagitatus  fuit: Germanie interiora aduersus rebelles egregie tutatus, externos uero hostes Slauos, Bohemos, Polonos aliosque inuictis armis insecutus; quique in oppositas maxime Europe partes Apuliam et Flandriam uictricia signa circumtulit. Ea, inquam, hic ex professo eruderanda non suscepimus, iis potissimum intenti que ad singulares eius uirtutes, Christiano et uere sancto principe dignas, miracula et cultum, tota Catholica Ecclesia merito propagatum, pertinere censebimus; eos precipue scriptores audituri, qui eius pro fide et religione fortiter gesta, munificentiam in exstruendis restaurandisque ecclesiis, ceteraque intemerate sanctitatis argumenta prosecuti sunt. Atque hec precipua erunt tractationis huius preuie argumenta, sic tamen a nobis hoc  loco ordinanda, ut nichil omissuri simus quo totus uite cursus illustrari possit, id quod a nemine hactenus prestitum esse, utut mirati sint multi, nemo certe implexam rerum siluam complanare ausus est. Sed hic prius exsequenda sunt que in titulo proposuimus.

 2. Hec inter primum occurrit Sancti ipsius genus, stirps, origo seu familia, de qua dubium mihi nullum subortum fuisset, post lecta tam uaria scriptorum ceuorum testimonia, nisi noster Mattheus Raderus in sua Bauaria sancta, tom. I, pagina 103, ad rem paulo accuratius exammandam compulisset. Refellere istic conatur Raderus receptiorem S. Henrici progeniem, qua ex communi cum Ottone I stipite, nempe Henrico Aucupe, descenderit, gradu tertio consanguinitatis per duos Henricos, alterum Ottonis magni fratrem, alterum Ottonis II fratruelem, Ottoni III decessori suo coniunctus, cuius proinde arbor genealogica primo statim intuitu perspectissima sit. Lineam aliam ibi Raderus sequenti pag. 104 substituit, ex Hofmanno acceptam, quasi  ex ea probetur S. Henricus, non Saxo, sed Boius genere fuisse, quod tamen negat Hofmannus ipse in nupera Ludiwigi editione, col. 56, hisce uerbis tabule sue premissis: »Eo  sine uirili stirpe absumpto, imperatoria dignitas de gente Saxonica Henrici Aucupis excidit, et ad Francos Orientales transiit.« Qualiscumque igitur sit obscurior illa Hofmanni tabula, a Raderi opinione ipsum recedere manifestum est: clariorem agnoscere oportet, quam ipse frustra impugnat, inutili eque conatu uaria insignia adducens, ex quibus id demum conficitur, quod in controuersiam non uenit S. Henricum Bauarie ducem fuisse.

3. Predictam tabulam, ab Hofmanno istic propositam,  et a Radero descriptam, operosius discutere nec studii nec opere pretium est; satis erit superque ea ueterum testimonia proferre in medium, ex quibus euidenter pateat S. Henrici cum Ottone III consanguinitas tam propinqua, ut et ipsum ex Ottonis magni genere fuisse oporteat, cuius rei testis synchronus, et omni exceptione maior est Adelboldus  Ultraiectensis episcopus de rebus gestis S. Henrici apud Gretserum, pag. 432, nobis infra in noua editione, num. 5. Ubi, premisso de Ottonis III prematura morte luctu, sic subiungit: »Dolor esset etiam insanabilis, nisi superstes ei exstitisset Henricus dux gloriosus, et uir ad regnum suscipiendum strenuus. Is tunc temporis ducatum in Bauariensi regno tenebat, populum pacifice regebat, pacem amplificabat, ecclesiarum facultates augebat, leges et religiones magnificabat. Tandem sic in ducatu uixit, quod omnibus placuit, ut de ducatu transduceretur ad regnum, de uexillo extolleretur in solium hereditarium. Hereditarium dicimus, quia, ut ab his qui genealogias computare nouerant audiuimus, a Carolo magno ex parte patris decimam septimam, ex  parte matris decimam sextam lineam propagationis tenebat. Insuper tertius Otto [forte, tertii Ottonis] post obitum in regem eligebatur, et IPSI TERTIUM AD INuICEM CONSANGUINITATIS GRADUM TENEBANT.« Hec ibi.

4. Rursus in eamdem sententiam loquitur Adelboldus paulo post pag. 434, ubi, recensitis S. Henrici emulis, inter quos erat Theodoricus Lothariensis, de eo ait quod, »Henricum ducem in regno esse sciens heredem, noluit incipere quod non posset finire.« Mitto hic que Hofmannus et alii asserunt, de reducta ab Ottone III ad septem electores imperii, regis Germanie  electione, cum satis certum uideatur, ad S. Henricum usque hereditariam successionem locum habuisse; Sanctum uero eo iure regnum adipisci  non potuisse, nisi ex Ottoniano genere prognatus fuerit, quod clarissime semel et iterum hic pronuntiat Adelboldus. Neque obscure consentit Ditmarus, dum S. Henricum in libri sui quinti prologo, natum de stemmate regum affirmat; idemque, libri istius quinti initio, apud Leibnitium, pag. 365, ius hereditarium plane agnoscit, maxima procerum multitudine una uoce respondente: »Henricum Christi adiutorio, et iure hereditario regnaturum.« Adde Sigebertum Gemblacensem, cuius hec sunt uerba ad annum 1002: »Fuit quippe  filius Heinrici ducis, qui fuit genitus de Heinrico, fratre primi Ottonis Imperatoris.« Unde restituendus Mabillonii lapsus in Annalibus Benedictinis, pag. 159, num. 25, dum S. Henricum scribit, »filium  Henrici ducis, Ottonis magni fratris;« ex dictis enim liquido patet legendum: Ottonis Magni ex fratre nepotis. Huc reuoca Chronographi Saxonis ad dictum annum 1002, satis expressos terminos: »Prefatus dux Henricus nepos regalis in regnum eligitur.«

5. Plura huc non congeram testimonia, que apud eumdem Chronographum an. 983, et alibi recurrunt, cum iam adducta abunde sufficere uideantur ad eam, quam hic dare pretendimus, ueram et exactam Henriciane stirpis notitiam, quidquid aduersus eam pugnet Raderus aut alii, ex uariis insignibus siue Bamberge siue alibi exstantibus. Salleri nostri syntagma de stirpe S. Henrici non uidi,  neque alios in ea disceptatione citari solitos, quorum omnium auctoritas ad Adelboldum, Ditmarum, Sigebertum et Chronographum Saxonem comparanda non est, saltem apud eos qui ueritatis historice momenta probe norint expendere: nam de Hezilonis cognomento Henrico Bauaro S. Henrici parenti adiecto : de Hezilonis, inquam, appellatione, unde Raderus uaria colligere nititur, nulla mihi altercatio; apud ueteres deest omnino affictus character, atque ex adductis scriptoribus indubitatum omnino est, dicendum ipsum Ottonis magni ex fratre nepotem, adeoque S. Henricum eiusdem Ottonis in eadem linea pronepotem;  quo spectat Ottonis II diploma, apud Gretserum pag. 13, in quo Henricum Bauarorum ducem, huius, quo de agimus, patrem, carum nepotem appellat, intellige patruelem, ut bene explicat Gretserus pag. 84, ubi genealogiam hanc nostram egregie confirmat. Ne diutius de re explorata disseram, consule uitam B. Mathildis XIu Martii cap. 5, pag. 366, S. Henrici iussu scriptam ipsique dicatam, et dilucidam inuenies Sancti nostri genealogiam, ac de imperio eius uaticinium; que omnia dubitare non sinunt quin S. Henricus ab Henrico Aucupe per synonymos patrem et auum originem traxerit.

6. Pluribus igitur hic supersedeo, neque ea omnia operosius adducere aut refellere lubet, que a uariis excogitata sunt, nationali potius spiritu  quam studio ueritatis. Raderus ipse, post tam multa in Bauarorum gratiam ex insignibus gentilitiis et aliunde collecta, tomo demum quarto Bauarie sue sancte, pag. 34 rei euidentie postliminio cedens, hec uerba inserere non dubitauit: »Henricum enim sanctum Saxonem origine iam uolumus, ut ex Ditmaro liquet,« atque etiam ex aliis, quos iam abunde dedimus. Qui ambas sententias, nescio an serio, componere nituntur, aut nichil agunt, aut mere in uocibus ludunt, et ad inanes uerborum commutationes omnia reuocant. Non hic de patria pugnamus, ut pro Homero Grecie ciuitates, nam S. Henricum in Bauaria et Abudia i natum, ultro et libenter concedimus: ast auito sanguine, aut ex  prioribus illis Baioariorum dynastis aut ducibus originem duxisse, eque negamus atque certum est Caroli u Cesaris progeniem, in Augustissimo Imperatore nostro Carolo uI superstitem, non Hispanam genere, sed Austriacam et Germanicam agnoscendam esse. Hinc ad reliqua in paragraphi titulo prefixa tuto procedimus.

7. Nominis Henrici etymon, ut ex Auentino recte notauit Gretserus, pag. 80, Germanicum est ab Dain uel Daim, quod est domi, et Reich, diues, et regnum atque imperium: inde Dainreich, Daimreich, etc. ueteres Honoricum dixere; ast in usu est Henricus, Hungari  Hemericum, et, absque aspiratione, Aemericum uocant. Fuit Filius S. Stephani regis Hungarorum et  Gisele sororis S. Henrici Imperatoris. Significatur hoc nomine prudens et bonus pater familias, et qui colit regnum et imperium. Sub Henrici nomine noti sunt reges Germanie seu Imperatores septem; Francie reges quatuor, limata nomenclatura in Henri; Anglie reges octo: atque in Hispaniam usque transiit, habuitque synonymos reges quatuor sub Henrique nomine, quod Itali Errico pronuntiant. Notat preterea Gretserus cognomenta habuisse Henricum imperatorem, sancti a sanctitate, pii a pietate, claudi a luxato femore. Frequentes uero fuisse huiusmodi appellationes regibus et Imperatoribus adiectas, uulgo notum est. Hinc Auceps ille, Henrici sancti proauus, quod aucupio delectaretur, et Humilis etiam dictus, quod coronam Imperialem detrectasset.  Ottoni II Rufi cognomen adhesit, Ottoni III Pueri, quod puer regnare cepisset: Henricus III Niger dictus est, Conradus eius pater Salicus. Nec in Francia defuere indita facillime cognomenta, ut habes in Carolis Caluo, Crasso, Simplice, Sapiente, etc., ut ad Grecos non accedamus, quibus non minor fuit libertas Imperatores suos agnominandi.

8. Et de pii quidem et sancti cognomentis S. Henrico tributis, res in comperto est, potissima imo sola questio uertitur de claudi appellatione, quam miris modis ei inditam narrant scriptores, quos inter is qui Sancti aliqualem uitam scripsit monachus, opinor; sed huc usque anonymus in fragmento Bambergensi, addendo capiti 22, longam historiam memorat, quam ut sugillare prorsus nolim, potiori tamen auctoritatis  pondere preditam uellem, et maiori ueterum consensu firmatam, tradentibus aliis apud laudatum Gretserum, S. Henricum, in bello Longobardico contra Arduinum seu Hardwigum, »captum, cum, deceptis custodibus elapsus, de muro se precipitasset, luxato fractoue crure, postea claudicasse, unde CLAUDI cognomentum habuerit.« His adde, si lubet, que in eamdem rem congessit Hofmannus, in citatis suis Annalibus, col. 38 et 39, et nouissime Burchardus Struuius in Syntagmate historie sue Germanice, parte 1, pag. 372. Neque pretereundus est audatus etiam supra Gaspar Bruschius, tomo de Monasteriis Germanie, ubi, pag. 87, Montem Monachorum, de quo nos abunde locuti sumus ad Acta S. Ottonis die secunda Iulii, describens, alia obtrudit,  minus etiam credibilia, ut diuersissima illa eiusdem rei diuersimode narrate adiuncta, inuitum etiam quemlibet de ueritate ancipitem herere compellant.

9. Claudicationem equidem admitto, at, ut uerum fatear, in nullam adductarum a scriptoribus illis causarum multum inclinor; magis placent ea que habet Browerus noster in Antiquitatibus Fuldensibus, lib. III, cap. 15, pag. 255, his uerbis: »Hic idem Henricus  cur Claudi cognomen tulerit, inquiri uideo. Nauclerus fama exceptum perhibet, ex obiecto Regi celitus uiso id euenisse, cum Rome in ecclesia D. Marie Maioris Christum Iesum, summum sacerdotem, Matre Sanctorumque stipatum  choro, rem diuinam patrare conspicatus, simul ab Euangelio recitato, angeli manu librum ad se ferri uidit, osculo de more libandum; atque eo in ostento exiisse de mentis potestate, sensibus alienatis: cumque quid secum ageretur ille quidem nesciret, angelum, collaudata eius pudicitia, et castimonie studio, tetigisse neruum femoris, atque inde claudicare cepisse. At comperior equidem in ecclesie Fuldensis membranis iis quibus munificentia eius regia describitur, primis regnandi exordiis, cum se exerceret uenatu, grauiter a fera saucium, nomen inde populari iactatione Duffchols , id est claudi tulisse. Quamobrem ex hoc fere incursu claudicasse potius, cum maioribus credere liceat, [quam] ex angeli contactu, si illi  uiso sua fides, testificationem retulisse coniugalis abstinentie pudicitieque.« Clara hec, plana et sana sunt: neque uero prodigiis opus fuit ut, quod inter mortales adeo obuium est, S. Henricus ex recte gradiente claudus redderetur. Hinc ad Sancti etatem, obitum et cultum progredimur.



§ II. Sancti etas, annus et dies obitus, cultus, elogia.

10. Aetatem S. Henrici nec ab Adelboldo nec a Ditmaro repeti posse perspicuum est; prioris enim imperfectum est opus, desinens in anno 1004, alter autem Sancto non superuixit, premature e uiuis ereptus anno 1018. Monachus anonymus, quem uite qualiscumque auctorem supponimus, cap. 30 sic ait: »Defuncto itaque beatissimo Dei famulo anno regni sui XXIu, uite LII, imperii uero IX,« etc. Ast hic in  primo charactere erat, cum Sancti exordium antea innexuerit anno 1001; uerum ab uIII Idus seu uI Iunii 1002 ad diem obitus XIII seu XIu Iulii non potest reperiri nisi annus XXIII inchoatus; quocirca ab aliis rotundo numero solum regnasse dicitur annis XXII, ut Imperator uero annis X; que omnia facile intelliguntur: non item quod mortuus sit anno MXXII, uti plures scripsere quos hic recitare non uacat, nedum refutare, non magis quam alios regni initia figentes anno millesimo. Omnium instar hic sit auctor uite S. Meinwerci in nostra editione, ad diem u Iunii, cap. 13, num. 101, ubi dicitur: »S. Henricus cum totius Christianitatis inestimabili merore anno uite sue LII, regni XXII, imperii X, Dominice Incarnationis MXXIu defunctus;« quod plane  confirmat Chronographus Saxo ad dictum annum 1024, et terminis paulo expressioribus Annales Hildesemenses, quorum hi sunt characteres:

11. »MXXIu, Indict. uII, Heinrichus Imperator Natiuitatem Christi Babenberg, Pascha Parthenopoli, Pentecosten uero Goslare honorifice celebrauit. Qui postea Gruna uenit, et ibi languore correptus decubuit; et cum totius regni merore ah! ah! III Idus Iulii hominem deposuit: sed XXII annis, hebdomadis u et uno die regnauit. Anima eius requiescat in pace. Det requiem anime qui cuncta gubernat ubique.« Rectus est calculus, exclusis die uI Iunii, quo rex declaratus, et XIII Iulii, quo uita functus est; supersunt enim dies XXXuI, qui per septem diuisi  pleno numero reddunt hebdomadas quinque et diem unum. Atque hec quidem satis peruia et obuia sunt, habeturque tota uite periodus ad annum etatis quinquagesimum secundum producta, et retrogrado ordine numerando figendus omnino est annus natiuitatis ante mensem Iunium DCCCCLXXII. Sic igitur rectissime in annotatis ad uite predicte cap. 30 computauit Gretserus in hunc modum: »Moritur Imperator Henricus anno MXXIu, III Idus Iulii. Natus est anno DCCCCLXXII Ratisbone«  »pridie Nonas Maii, ut ex Ditmaro notat Fabricius in Originibus Saxonicis.« Frustra hic pluribus discutias quod in dubium non reuocatur.

 12. De die obitus questionem mouere possent auctaria Usuardina et recentiora Martyrologia in quorum aliquibus signatur S. Henricus III Idus, in aliis pridie Idus, quo expressissime refertur in hodierno Romano: »Bamberge, sancti Henrici primi Imperatoris, qui cum uxore sua Chunegunde perpetuam uirginitatem seruauit, et sanctum Stephanum Hungarorum regem cum uniuerso fere eius regno ad fidem Christi suscipiendam perduxit, cuius festiuitas die sequenti celebratur,« ut proinde eo die mortalitatem exuisse plane censeatur. At pro Gretsero, preter antiquos scriptores iam supra laudatos, aliosque, quos recensere superfluum iudico, facit eadem S. Meinwerci uita, loco citato hoc epitaphium referens:

 Henric Augustus uirtutum germine iustus,
   Hec seruat cuius uiscera putris humus;
Splendor erat legum, speculum, lux, gemmaque regum,
   Ad celos abiit, non moriens obiit.
Idibus in ternis uexantem pondera carnis
   Iulius ethereo sumpserat imperio.

13. Hec litem omnem prorsus dirimere uidentur, quidquid in uariis locis cultus fortasse fuerit S. Henricus XIu Iulii, quem recentiores passim omnes unanimi consensu eo die annuntiant, et nos alibi ad hunc ipsum uel ad sequentem Xu omnia ad Sanctum spectantia remisimus, secundum citatum modo Martyrologium Romanum, in quo hodie, ob solemnius S. Bonauenture festum, Officium sancti Imperatoris  dilatum est ad predictam Xu, quod proprio die reponi commode non potuisset, cum S. Anacleti festiuitate impediatur. Qui acciderit ut in Sancti natali consignando uariauerint Martyrologia, compertum equidem non habeo, at, nisi multum fallor, modum omnem in ea difficultate occurrentem satis apposite dissoluit qui S. Henricum obiisse scripsit ipsa nocte inter XIII et XIu Iulii intercurrente, sic ut ansa inde facillime accepta sit diuersos eius transitui dies assignandi; nisi forte solemnitas canonizationis, aut aliqua alia ratio interuenerit. Utcumque uero id factum fuerit, tametsi hodierna Sancti solemnitas ab Ecclesia, uti diximus, die sequenti, seu Xu, hoc tempore constanter recolatur, Acta eius  hac receptiori celebritate illustranda censuimus, ea que ad eius gesta et cultum pertinent hic prosecuturi, premissis Usuardi nonnullis auctariis in quibus et XIII et XIu Iulii collocatum inuenimus, nam apud antiquiores nulla exstare potuit memoria Sancti, quem scimus undecimo primum seculo ad Superos euolasse.

14. De cetero satis certum est inclytam adeo fuisse, et per totum orbem catholicum percrebuisse S. Henrici uirtutum, pietatis et miraculorum famam, ut non diu post obitum pro Sancto haberi ceperit colique a fidelibus, presertim a Bambergensibus, quos continuo institisse existimo, ut fundator suus in celitum album referretur, quamuis, ut fit, ob uaria incidentia, res in proxime sequens seculum  dilata fuerit: quo intermedio tempore in usu esse potuerint, quas olim descripsit noster Ianningus. »Misse speciales« pro sanctis uirginibus coniugibus celebrari solite, quarum he sunt orationes: »Propitiare, quesumus, Domine, anime famuli tui Henrici, et presta ut, qui de tuis donis in hoc loco peruigili cura nomini tuo quotidiana preparauit obsequia, perpetua cum Sanctis perfrui mereatur letitia. Per Dom.« Secreta: »Hanc oblationem, quesumus, Domine, ut ei ad salutem proueniat, cuius in hoc loco stipendiis nostra tibi seruitus uegetata ministrat.« Postcommunio, etc., eumdem spectant. Oratio de sancta Cunegunde ita habet: »Presta. quesumus, omnipotens Deus, ut anima famule tue Chunegunde, omnium peccatorum suorum nexibus  absoluta, cum omnibus Sanctis tuis perpetua perfrui mereatur letitia,« etc. Ex quibus certe patet abstinuisse per id tempus pios clientes a Sanctorum honoribus ipsis deferendis. Neque uerosimile est, ante canonizationem S. Henrici nomen in sacros Fastos relatum fuisse, et primo quidem XIII Iulii, deinde XIu, ut palam facient exempla hic subnectenda.

15. Inter codices nostros is qui de »sancto Henrico XIII« Iulii primus meminit, est Hagenoyensis in Germania scriptus, his uerbis: »In Babenberg, sancti Henrici Imperatoris confessoris.« Breuius Matricula Carthusie Ultraiectine: »Henrici Imperatoris.« Elogium concinnauit Editio Lubeco-Coloniensis: »In ciuitate Babenbergensi, depositio sancti  Henrici Imperatoris Christianissimi, qui regnauit XXII annis, sub anno Domini millesimo. Cui desponsata fuit sancta Cunegundis, filia Palatini comitis Rheni, uirgo deuotissima. Qui pariter uirginitates suas Deo uouentes, occulte uirgines usque ad finem uite permanserunt.« Paulo aliter Greuenus, in anno obitus exerrans: »Ciuitate Babenbergensi, sancti Henrici Imperatoris Christianissimi, huius nominis primi quoad Imperatores, benedictionem imperialem seu coronam assecutos. Cuius uxor Cunegundis uirgo sanctissima, iuuenculaque pulcherrima, ad hoc uirum suum induxit ut communi uoto inter se perpetuam uirginitatem seruarent: in quo statu S. Henricus Christo seruiens, anno Domini  MXXI beato fine quieuit, miraculis clarens.« Hoc idem elogium ampliauit Canisius; neque in auctariis suis pretermisit Molanus, breuius tamen omnia complexus: »Apud Bamberge, sancti Henrici Imperatoris et confessoris.« Atque hec hactenus recte ad XIII Iulii; quibus addi posset longior oratio Florarii Sanctorum, sic ut mirum sit adeo postmodum inualuisse diem sequentem XIu.

16. Pro hac inter codices nostros Usuardinos solum recurrunt Bruxellensis breui hac phrasi: »Sancti Henrici, Romani Imperatoris et confessoris:« et Molanus, eum hoc die repetens: »Eodem die, sancti Henrici secundi, Romanorum Imperatoris et confessoris: qui obiit anno MXXI.« Lege, ut supra, anno MXXIu. Transiit anachronismus in Maurolycum,  qui hoc ipso die sic scribit: »Bamberge, sancti Henrici secundi Imperatoris sanctissimi, qui cum uxore sua Cunegunde uirginitatem seruauit: a quibus Bambergensis ecclesia fundata et dotata fuit, obiitque anno salutis MXXI.« Iisdem prope terminis signatur etiam a Felicio; sed, quod hic nouum plane et mirum, a Galesinio pretermissus est, tum hoc tum precedenti die. Qui uersibus Sanctorum elogia intexuit, Brautius Satsinensis episcopus de Sancto hoc die cecinit: »Henricus primus, rex regum totius orbis, coniugis ornauit uirginitate torum:« quod uero subiungit de conuersa per S. Henricum Hungaria, explicatione indiget, quam infra suo loco dabimus: »Hungarie regnum, Stephano cum rege fideli, Henricus Christi subdit obsequio.« Alios recentiores  pretereo, uti et Bucelinum cum longo suo elogio, cui antiquiora et ueriora substituere malui.

17. Hec inter uetustius nullum aut magis authenticum suggeri potest, quam quod libro suo quinto prefixit Ditmarus uersibus hexametris in hec uerba, non semper ad metrum exacta:

Henricus scandit, postquam puerilia uicit,
Ardua uirtutum, natus de stemmate regum.
Huic pater Henricus dux, et genitrix erat eius
Gisla suis meritis equans uestigia regis,
Conradi patris Burgundie [Burgundica] regna tenentis.
Nutrit preclarum Wolfgangus presul alumnum,
Qui sequitur Dominum toto conamine Christum.
Post necem [mortem] patris ductor successit herilis,
 Eius et imperium longe spectat quoque clauum.
Maxima pars regni Slauo uastata crudeli [feroci]
Multum letatur quod ab huius pace potitur
Sedibus optatis, iusteque rapacibus armis
Procul depulsis, ac diua lege sedatis,
Inflatos omnes contra se deprimit hostes,
Demulcens socios iocundo famine cunctos.
Si quo deliquit modicum, statim resipiscit,
Fructibus ac dignis curabat uulnera carnis.
Utilis Ecclesie, cunctis miseratur ubique.
Merspurg, si scires huius pia uota, sitires
Aduentum tanti rectoris, et inclyta Christi
Munera laudares, condignaque premia ferres.

 18. S. Henrici uirtutes et res gestas per uarios annos et capita prosequitur Chronographus Saxo, ex quo satis erit paucula decerpere ad annum MIu. »Igitur rex Henricus, cultor equitatis inclytus, et religionis diuine precipuus, quecumque regni negotia a decessore suo, tamquam puero, et ipso intempestiuo obitu preoccupato, relicta fuissent minus caute ordinata, ipse secundum Domini timorem restaurare iusteque disponere studuit.« uideantur ibi que ad restitutionem episcopatus Merseburgensis pie et religiose contulit Rex sanctissimus. En modicum fragmentum: »Postquam igitur Rex beati desiderii sui expleuit uotum, reuersus Magdeburch, ne quod ex hac institutione archiepiscopo incusaretur intulisse damnum, quoddam sui iuris eidem legali  testamento tradidit predium cum omnibus pertinentiis suis, in Zeudici prouincia situm. Nam ipse in Domino magne deuotionis Rex, de capella sua sumens non modicam partem reliquiarum beati Mauritii, hieme tunc forte rediuiuo frigore seuiente, terramque glaciali asperitate et niue cooperiente, a monte S. Ioannis Baptiste, ubi seruabantur, nudis pedibus, ut fertur, calore pietatis illum animante, tricesimo die depositionis Gisilharii archiepiscopi, in ciuitatem detulit, cunctis festiuo ritu, ut par erat, eas suscipientibus, quas et sancto altari cum predictis donariis obtulit, ipsumque diem in honore prefati Martyris eius ecclesie celebrare, quemadmodum adhuc habetur, instituit.«

19. Haud multum dissimile sancto Imperatori encomium,  sed breuius, concinnauit auctor Chronici Laureshamensis apud Freherum, pag. 72: »Ottone tertio Imperatore Rome defuncto, et per Heribertum Coloniensem archiepiscopum atque Godefridum ducem Aquisgrani sepulto, Henricus dux Bauariorum imperii fascibus arreptis rex eligitur, et Moguntie solenniter ordinatur. Cuius quanta fuerint iustitie et pietatis insignia, testatur illa nobilis, quam condidit et in qua conditus est, Babenbergensis ecclesia. Siquidem tanto religionis amore ducebatur, ut monachorum pater appellaretur. Et sane,« inquit Mabillonius in Act. Bened. sec. uI, parte 1, pag. 434, »uere eorum patrem fuisse et patronum probant uetera passim instrumenta in eorum gratiam data,« que uide ibi, cum elencho Sanctorum quos  pius Imperator uiuens coluerit, imo totum elogium, quod hic inseri mereretur, nisi fixum esset sola uetustiora colligere, quale etiam illud quod habet auctor uite sancti Meinwerci apud nos cap. 2, num. 9, pag. 515: »Henricus dux Baioaricus, secundum seculi dignitatem locupletissimus, et litterarum studiis non tenuiter instructus, et quod his maius est, uir in omni perfectione ecclesiastica precipuus.« Pluribus supersedeo, que apud scriptores presertim in uita S. Meinwerci satis obuia sunt, cum nullus de sancto Imperatore sine merita laude meminerit. Reliqua ad sancti Imperatoris cultum spectantia dabit sequenti.



§ III. Canonizatio, eleuatio sacri corporis, et translationes.


20. Utrum ad S. Henrici merita ostentanda aut gloriam ei conciliandam multum conferat uisio quam eius uite inseruit anonymus monachus, cap. 28, aliis examinandum relinquam; illustriora posteris argumenta prebuit gloriosus in Sanctis suis Omnipotens, dum ipsum pluribus egregiis miraculis inclarescere uoluit, quibus demum motus Egilbertus Bambergensis episcopus, ordine nonus, eo rem perduxit ut sacri celitum honores sancto Imperatori decernerentur. Id quo anno acciderit, primum expediam; deinde cetera prosequar. Ex Egilberti etate pendet totius rei decisio, quandoquidem eo potissimum urgente procurata sit predicta canonizatio,  et ad ipsummet directum Eugenii PP. III diploma, breui producendum. Porro Episcoporum Catalogus nouissime editus, et, ni fallor, ex Hofmanno contractus, episcopatus non nisi »quinquennium« Egilberto tribuit, quo ei »ecclesie prefuerit sollicitudine uere paterna, dignus uita longiore. Obiit« autem »MCXLuI, sepultusque est in ede imperiali;« eique successit Eberardus Bauarus, eodem ipso anno electus. Cum igitur ad predictum Egilbertum pertineat tota istius cause procuratio, ad ipsum autem destinetur Eugenii rescriptum, non potest ultra eius tempora differri S. Henrici canonizatio, unde manifeste consequitur deserendum a nobis Baronii calculum, quem mirum est ad annum 1152 predictam canonizationem distulisse, qui Eugenii  litteras ex nescio quo chronico Bambergensi pre oculis habuit.

21. Ita scribit ad dictum annum 1152, num. 3, ex Ottone Frisingensi in Friderico, lib. I cap. 63: »quod autem idem Otto meminit hic de Henrico Imperatore inter Sanctos relato, exstant de ea re in Chronico Bambergensi Eugenii PP. littere.« Eas ibi subiicit Baronius, et nos infra dabimus: ast ipsum fefellit opinor, Frisingensis, dum ad annum istum 1152, Conradi III supremum, occasione eius sepulture, sic habet loco citato: »Iuxta tumbam Imperatoris Henrici, eius loci fundatoris, qui nuper auctoritate Romane Ecclesie in loca sancta leuatus, pro sancto habetur, regio cultu eum sepeliuit:« nempe ecclesia Bambergensis, que Conradi corpus  alio transferri passa non fuerat. Nimis scrupulose particulam »nuper« accepit laudatus Baronius, quam ad annos aliquot extendendam esse docet aperte rerum series, adeo ut superstite Egilberto canonizationem Rome decretam oporteat , solennius deinde celebratam cum eleuatione et translatione sacri corporis ab Eberardo successore anno 1147, quod plane euincitur ex demonstrato superius Egilberti obitu; cui sane iam uita functo Eugenii diploma inscribi non potuit; audiatur Hofmannus, id disertius asserens, in Annalibus Bambergensibus, col. 121.

22. »Sequenti anno  Babeberge lux ingens sanctitatis eluxit; quippe S. Henricus Imperator  sanctitatem suam, multis miraculis ad sepulturam editis, confirmauit, et se ad celeste illud Dei atque Sanctorum consortium receptum esse comprobauit; ut Egilbertus episcopus hac de re legationem Romam mittendam, et Eugenium Pontificem de omnibus diligenter edocendum putarit. Quibus rebus cognitis, et legatorum relatione audita, Pontifex religione perfusus ipsum S. Henricum confessorem, hoc ipso anno, nempe post obitum eius centesimo uigesimo primo, in Sanctorum numerum consecratione sua redegit; atque hac de re litteras Roma II Idus Martias ad Egilbertum episcopum et ceteros ecclesie proceres dedit. Narrat Nunnesius monachus Iohannem quemdam Cardinalem, canonizationis S. Henrici acriter obnitentem atque reluctantem,  luminibus priuatum, atque intolerabili membrorum dolore correptum, seuerissimas temeritatis sue dedisse penas. Demum uero eumdem, inuocato ipsius confessoris nomine, sanitati pristine fuisse restitutum.« Narratur ea punitio apud Gretserum cap. 39, estque inter miracula inferius ordine nonum, num. 9.

23. Diploma ipsum canonizationis non producit Hofmannus , neque mihi notum fateor citatum a Baronio Chronicum Hofmanni, sed uices suppleuit Gretserus, ex aliquo anonymi apographo Bambergensi, unde bullam hic subnectimus: »Eugenius episcopus seruus seruorum Dei, uenerabili fratri Egilberto episcopo, et dilectis filiis canonicis Bambergensis Ecclesie, salutem et apostolicam benedictionem.  Sicut per litteras et nuntios uestros uobis mandasse meminimus, uenerabiles fratres nostros N. S. Rufine episcopum, et N. presbyterum Cardinalem pro diuersis negotiis ad partes illas de nostro latere delegauimus, eisque uiua uoce iniunximus ut ad ecclesiam uestram accederent, atque de uita et miraculis Henrici regis rei ueritatem diligenter inquirerent, et litteris suis nobis significarent. Nunc autem eorumdem fratrum nostrorum et multorum religiosorum et discretorum uirorum attestatione, de castitate ipsius, de fundatione Bambergensis ecclesie et multarum aliarum, quarumdam quoque episcopalium sedium reparatione, et multiplici eleemosynarum largitione, de conuersione regis Stephani et totius Hungarie, Domino cooperante,  per eum facta; de glorioso etiam ipsius obitu, pluribusque miraculis, post eius obitum, ad ipsius corporis presentiam diuinitus ostensis, multa cognouimus.

24. »Inter que precipuum et memorabile plurimum attendentes quod, cum diadema sceptrumque imperii suscepisset, non imperialiter sed spiritualiter uixit. In toro etiam legitimo positus  integritatem castimonie usque ad finem uite conseruauit. Que quidem nos omnia simul perpendentes, atque deuotionem uestram et ecclesie Bambergensis, que sancte Romane Ecclesie soli subesse dignoscitur, diligenter considerantes, tametsi eiusmodi petitio, nisi in generalibus  conciliis admitti non soleat, auctoritate tamen S. R. E. que omnium conciliorum firmamentum est, petitionibus uestris acquiescimus, atque eiusdem memorabilis uiri, cuius exaltationem requiritis, fratrum nostrorum archiepiscoporum et episcoporum, qui presentes aderant, communicato consilio, memoriam inter Sanctos de cetero fieri censemus, et anniuersarium ipsius diem solemniter celebrari constituimus. uestra itaque interest sic in S. R. E. obedientia et fidelitate persistere, et sic ei digne deuotionis obsequiis respondere, ut ampliori beati Petri et nostra gratia digni inueniamini. Datum trans Tiberim pridie Idus Martii:« nullo alio charactere apposito quo in certum annum deueniatur; unde facilius excusari possit Baronii lapsus, qui ad  episcoporum Bambergensium seriem oculos non intenderit.

25. Solemnem illam Henrici in Sanctorum numerum cooptationem secuta est, ut nuperrime dicebam, sacri corporis eleuatio, et in decentiorem locum translatio, de quibus breuiter laudatus Hofmannus ad an. 1147, col. 123: »Per eosdem dies ossa S. Henrici Imperatoris solenni ceremonia translata sunt. Et uero res facta est in hunc modum: Eberhardus episcopus, aduocato Eberhardo archiepiscopo Salisburgensi, et Hermanno episcopo Brixiensi, atque una cum abbatibus, religiosis, et ipsis proceribus ciuitatis, accessit ad locum ubi conditum corpus fuerat, atque, egesta terra, sacra ossa inde leuauit, et in tumbam marmoream transtulit,  eamque clauis obfirmauit.« Eadem paulo contractius habes in elogiis episcoporum pag. 6. »Eberhardus II, dux Bauarie eligitur MCXLuI, Pontifice Eugenio III, Conrado itidem III. S. Henrici ossa magna solennitate ad honoratiorem tumulum transtulit, et marmoreo, quod hodiedum uidere est, monumento condecorauit.« Quousque extendatur istud »hodiedum,« necdum satis clare perspicio; colligendum id erit ex schedis nostri P. Ioannis Gamansii, toties in Actis nostris laudati, qui eas describi curauit ex Ms. Catalogo Episcoporum Bambergensium S. Michelis Bamberge; quas hic adducere opere pretium existimaui, cum ea suppleant que in Hofmanno desiderantur.

 26. Scriptor iste, qui nonnisi ad annum 1440 Annales suos perduxit, ubi anno 1379 ciuium Bambergensium seditiones aduersus Lambertum XXX episcopum paucis memorauit, ita subdit: »Quibus uerbis Lambertus in magnum timorem adactus, ad diuinam implorandam opem confugit, et sequenti anno, clero ac populo aduocato, tumulum S. Henrici aperuit, et reliquias eius sacras protulit:« ex quibus quid tum gestum sit, uix, aut ne uix quidem intelligas. Hec paulo uberius citata Gamansii scheda, quam in eius fide produco. »Sub isto reuerendissimo in Christo patre ac Domino D. Lamberto, anno Dom. MCCCLXXX, Indict. III, die uIII mensis Iulii, qua festum agitur sanctorum martyrum Kyliani ac sociorum eius, regiminis sui sexto,  presentibus honorabilibus uiris ac dominis canonicis ecclesie Babenbergensis D. Bertholdo de Hennberg, filio comitis Henrici de Hennberg, D. Udalrico de Thunfelt Scholastico, et D. Friderico Zotner de Halberg, matura et discreta deliberatione dominorum de capitulo ecclesie Babenbergensis, et propter fidem certiorem sanioremque notitiam sanctarum reliquiarum sancti patris et fundatoris ecclesie Babenbergensis D. Henrici Imperatoris, apertus est sarcophagus iam dicti confessoris, ab antea bene reclusus et seratus sigillatusque sigillo maiori bon. mem. D. Eberh. episcopi IX  Babenhergensis ecclesie.«

27. In quo quidem sarcophago inuente sunt reliquie, quasi totius eiusdem corporis sacri ossa  ueneranda, preter caput, quod in alia theca deaurata reconditum ueneratur. Ipsi uero de sano consilio, diligenti adhibita custodia, tantum mandibulam, brachium et duas costas cum paruis aliis ossibus predictarum reliquiarum, foris honorabiliter recondendas, boneque custodie mancipandas reseruarunt, non tamen sine rationabili causa specialique deuotione. Tandem ipsas reliquias S. Henrici in eodem sarcophago diligentissime iterato recluserunt; sigillantes sigillo capituli predicti, quo ipsi domini utuntur ad causas. Inuente fuerunt pro tunc per eosdem dominos canonicos predictos due ueteres schedule, interiori thece affixe, quarum una hec scripta continuit: D. Eberhardus primus huius Babenbergensis ecclesie episcopus prescriptum S.  Henricum Imperatorem tumulauit: Egilbertus nonus Babenbergensis episcopus canonizauit ipsum S. Henricum  et Eberhardus Dux Bauarie, decimus episcopus Babenb. transtulit prefatum patrem et fundatorem ecclesie S. Henricum sanctisque locis uenerandum commendauit anno Dom. MCXLuII, die XIII Iulii, presentibus ibidem uenerabilibus principibus ac dominis D. Eberhardo Salzburgensi archiepiscopo et Hartmanno Brixiensi episcopo, cum multis aliis religiosis fidelibus ac Deo deuotis.

28. Apertura sarcophagi requirenda est in posteriori capite sub tergo imaginis beate Marie uirginis, ubi scripta sunt hec uerba: AUREA PORTA CeLI.  LOCATIO RELIQUIARUM IN FESTO S. HENRICI AD SARCOPHAGUM SUUM. Pergit deinde scriptor Catalogi enumerare insignes aliquot Bambergenses reliquias, eo ordine quo ibidem in templo cathedrali disposite sunt. »Caput, inquit, S. Henrici in medio locatur ante sarcophagum, ad altare sancte Crucis, uersus Orientem: a dextris exeundo e choro S. Petri, caput sancte Cunegundis, et imago beate Marie uirginis. A sinistris S. Margarete et caput S. Kiliani: a dextris exeundo a choro S. Petri, caput S. Theodori et sancti Dionysii; et uersus Orientem caput argenteum. A sinistris cap. sanctorum Cosme et Damiani, et caput argenteum: uersus chorum S. Petri, caput S. Ottonis, et caput S. Pii pape et martyris.« Sequitur in charta Gamansiana miraculum  de restitutione in integrum imaginis Crucifixi eburnei, qui e longinquis terris a S. Henrico Bambergam comportatus, et fulminis ictu in frusta minutissima collisus et contritus fuisse dicitur die X Maii 1515 . Utcumque id factum fuerit, ad rem nostram propius spectant que de hac proprie dicta sacrarum reliquiarum translatione subiungit citata charta in hunc modum:

29. »Anno Domini MDXIII, Indict. 1, die 11 Septembris, sarcophagi antiqui sanctorum Henrici et Cunegundis fundatorum aperti sunt in corpore ecclesie, retro altare S. Cunegundis, per reuerendissimum nostrum dominum prenominatum de Lymburg, propter nouam sepulturam prefatis sanctis  patronis ex marmore sculptam: in quo sarcophago antiquo reperta fuit uetusta capsa unica in qua erant pulueres de corpore S. Henrici, pars una de scapula seu spatula eiusdem, cum quibusdam de corio et serico, in quibus inuolutum fuit corpus S. Henrici. In sarcophago S. Cunegundis inuenta est capsella enea in qua incluse fuerunt reliquie de corpore S. Cunegundis, due coste cum quibusdam aliis reliquiis eiusdem. In utroque sarcophago collecti sunt pulueres de corporibus amborum; que reliquie cum honore et reuerentia in capsis suis ad magnam sacristiam sunt deportate per prefatum D. Georgium episcopum, D. Casparum suffraganeum eiusdem, et D. Ioannem abbatem cenobii S. Michelis Montis monachorum. Expost predicte reliquie  in quatuor nouas capsas sunt diuise, die IX mensis Septembris, die uidelicet translationis S. Cunegundis, non sine dispositione diuina, ad nouum sunt sarcophagum deportate atque reuerenter imposite et incluse per D. Georgium episcopum et D. Casparum suffraganeum, presentibus ibidem D. Ioanne abbate de Bantz; D. Georgio Stiber, decano eccl. Cath., D. Wilhelmo Schengk Barone de Limburg, cantor; D. Leonardo de Eglofstein doctore, Scholastico; D. Sebastiano de Kungsperg, cellerario, et aliis canonicis capitularibus dicte Babenbergensis ecclesie, astante clero et populo, quantum basilica cathedralis capere poterat.«

30. Atque hec penultima est sacrarum S. Henrici reliquiarum solennis tranlsatio; nunc cetera subiicio  que in eadem Gamansiana charta colliguntur. »Scriptura hec in pergamenea schedula reposita est ad plumbeam capsulam. In isto sarcophago lapideo, cum sua tectura lapidea olim supra terram eleuato, fuit reconditum quondam corpus S. Cunegundis uirginis et Imperatricis, ante translationem eius. Nunc, propter structuram et erectionem noui sarcophagi, ut hodie cernitur, fuit hic sarcophagus sub terra reconditus S. Henrici confessoris et Imperatoris, ac huius ecclesie fundatoris.« Est quod ad claritatem hic desideres. »Porro altare S. Cunegundis quod nudius demolitum et confractum est, innouatum et erectum fuit, et per D. Casparum suffraganeum, die eodem post reliquiarum impositionem,  consecratum fuit, presentibus adhuc omnibus iam supra nominatis. Atrium ante ecclesiam Babenbergensem, a porta Ade et Eue usque ad portam gratie, eodem anno iam supra, lapideo pauimento stratum, ac muro pectorali cauatis lapidibus artificio magistrali per gyrum ac formam corone circumdatum fuit, ne effunderetur ibi sanguis innoxius labente aliquo.« Hactenus charta, pro coronide adiungens que habes apud Hofmanni continuatorem, col. 242. Alia religiosi cultus argumenta prosequamur.



§ Iu. Reliquie Bambergenses, sacra cimelia, mausoleum Henricianum, Officia ecclesiastica, et antiqua Missa.

31. De reliquiis et sacris Bambergensibus monumentis  ac cimeliis, cum, preter ea que ex Hofmanno et schedis Gamansianis iam proxime data sunt, nichil ad manum esset, ad fontem ipsum recurrendum censui, unde certius et securius quam ex iis que Ludwigius uulgauerat, edoceri possem. Nec sane concepta spe frustratus sum, nam ope et presidio R. P. Nicolai Pottu, Collegii nostri istic Rectoris, multa erudite suggessere nobilis, clarissimus ac consultissimus dominus Ioannes Franciscus Xauerius Eppenauer, eminentissimi Electoris Moguntini et Episcopi Bambergensis archiuarius, ut uocant; ac Adm. R. P. Dom. Otto Schugentes, Ordinis S. Benedicti ad Montem S. Michelis, antiqua sua beneuolentia, collatisque ad Acta S. Ottonis illustranda  pluribus olim suppetiis, notus et amicus, quorum subsidiariis manibus adiutus, nonnulla hic parato iam commentario inserere licuit, que alias omnino pretereunda fuissent. Accessere a munificis sanctissimi patroni ac fundatoris clientibus necessaria ea auxilia, quibus istic delineata, hic uero in es incisa sint uaria, que proinde omnium oculis et pie curiositati exponi potuere.

32. Ut ordine singula digerantur, ab iis incipio que sacras reliquias propius spectant, easque primum partes que aut in ipsa cathedrali ecclesia, aut in aliis Bambergensibus templis religiose asseruantur. Iam proxime notauimus, in prima sacri corporis eleuatione et exaltatione, seiunctum a reliquo corpore honorandum uerticem, piorum cultorum  uenerationi exponendum, ut precedenti paragrapho etiam indicatum est. Sic ipsum describit Clar. Eppenauer, ut secundum decentem proportionem capiat coronam imperialem argenteam deauratam, grauem, gemmis orientalibus multis magnisque exornatam, aureisque hinc inde cimeliis circumdatam, cuius linea diametralis sit octo pollicum unius pedis, altitudo propemodum sex, unde facile colligatur magnitudo capitis, quod eo modo coronatum detineri ait, in pomo imperiali dextre imaginis argentee humanam staturam umbilico tenus adequantis: Quam Romane, infra exhibende, non multum absimilem concipio, nisi quod in illa brachia exprimantur. Ex delineata corona de eius pretio et elegantia statues, ridebisque cum Bambergensi,  binas illas ex S. Michelis a Ludwigio sic exhibitas, ut alteram in solemnibus, alteram in quotidianis usitatam comminiscatur, cuius rei nec umbram  subesse mihi testatus est Schugentius. Sola huius nostre delineatio ad me missa est, quam satis feliciter excusam represento.
[Figure: [Figura] 21Kb]

 33. Reliquias alias his ferme uerbis descripit Eppenauer: Mandibula cum dentibus, inclusa thece ex deaurato argento, decorata est octo pretiosis lapidibus; nonus in uertice est saphhyrus magnitudine adequans duos pollices. Guttur similiter ita inclusum asserit crystallo diaphana, sed absque lapidibus pretiosis. Est in monasterio S. Michelis, in quodam reliquiario ligneo, parua aliqua particula ossea de S. Henrici corpore. In monasterio Bambergensi S. Anne RR. PP. Minorum Ordinis S. Francisci Seraphici, in ambobus lateribus tabernaculi summi altaris, asseruantur duo maxima ac integra ossa duorum pedum S. Henrici, quorum singula in longitudine adequant unum pedem et decem ferme pollices; manifestum indicium, inquit, magne, ut  supra dictum, stature, ita ut ea proxime accedat ad pedes omnino septem. Hec Eppenauer, ex quo discere non licuit quo tempore ossa illa bina e tumulo extracta sint; infra patebit inde acceptas esse Romanas reliquias, de quibus breui agemus. Nihil hic de »brachio et duabus costis cum paruis aliis ossibus, que foris honorabiliter recondenda« desumpsit Lambertus episcopus anno 1380; ast inde fortasse reliquie iste processerint, de quibus agemus paragrapho sequenti.

34. Neque uero pretereunda sunt sacra alia cimelia sanctissimi Bambergensium patroni, ibidem religiosissime custodita. Precipua duo sunt, nempe  crux celeberrima, quam uidisse se testatur Henschenius ad Acta S. Cunegundis, queque in Monte monachorum seu ad S. Michelis recondita est; item mantum, ut ibi appellant, seu pallium, mirabili artificio elaboratum, in sacrario ecclesie cathedralis depositum: que in appendice post Acta, singulari explicatione, qua poterit diligentia, illustrabuntur. Porro Henriciana alia quatuor manta seu pallia serica cerulei coloris, quorum unum per totum magna cruce exornatum est, refert Eppenauer; atque item »ensem S. Henrici proprium, bissecantem, sine uagina tamen, ad initium seculi proxime elapsi, nouiter consecrato domino episcopo Bambergensi Ioanni Godefrido ab Aschausen Auguste a domino episcopo Augustano liberaliter datum, habentem  manubrium ellypsiforme ex crispato ligno buxino, longum tribus fere pedibus, latum sesquipollice.« Habe et reliqua eiusdem Clar. Archiuarii uerbis:

35. »Est, inquit, cuspis ferrea bissecans, tamquam pertinens superstes sui  militaris uexilli, longa duobus pedibus cum dimidio, lata pollicibus duobus. Cuspis item similis uexillaris minor, longa uno pede, lataque ultra unum pollicem, que ex traditione a S. Georgio, ipsi S. Henrico, ad deuincendos paganos, miraculose obuenisse dicitur. Exstat denique ensis quidam breuis cum uagina uili, cinguloque appenso, una solum acie, manubrio angulari eburneo, circumcincto paruo annulo argenteo  ensem uersus, cui nitido graphio insculpta sunt quatuor signa Euangelistarum. Pie creditur nunc ensem instrumentum esse martyrii S. Adriani, quod longum in totum uno pede cum septem pollicibus, latum autem pollice uno et quarta parte.« Hactenus relatio, in qua id postremum notatur: asseruari ea omnia in tholo quodam ecclesie cathedralis, »que uenerationi publice plurima ex parte diebus festiuis ad altare S. Chunigunde, tumulo proximum, exponi solent.« Sunt et libri sacri, ut Missales, Graduales, et id genus alii, pretiosissime cooperti, picturisque suis ornati, qui a sanctissimo patrono, ecclesie a se fundate, relicti dicuntur, cum ipsa Cruce postmodum exhibendi. At iam tumulus ipse, utpote patentissimum utriusque sanctissimi coniugis cultus  argumentum, paulo attentius inspiciendus est, ipsiusque laudati iam toties Clar. uiri calamo describendus.

36. Repetenda hic paucis, saltem in memoriam reuocanda, que paragrapho precedenti ex chartis Gamansianis fusius dicta sunt de primo »marmoreo qualicumque monumento« per Eberhardum II episcopum Sancto tamquam populari erecto; tum uero de »noua sepultura« anno 1513 »ex marmore sculpta,« ad que non satis aduerterunt qui, ex nescio qua traditione, persuasum habuere idem hodie monumentum Henricianum exstare quod olim Sancto erexisse dicitur Eberhardus II, quodque antea in medio nauis ecclesie cancellis ferreis circumseptum fuit, tandem in choro S. Georgii aliquot  gradibus exaltatum. Hec prepostere circumferri satis obseruaueram, certius uero me docuit laudatus R. P. Rector, ex inscriptione Germanica, in archiuo reperta et sic latine uersa: »Sciendum est quod marmoreus tumulus, qui in ecclesia cathedrali supra sepulcrum S. Henrici et S. Cunegundis uisitur, constructus et clathris ferreis munitus fuerit anno MDXuIII, qui annorum numerus infra in pede tumuli expressus est.« Eam notam modo abesse nil mirum est, cum basi noue impositus sit tumulus hodie restauratus. Scripturam autem Germanicam pro anno 1513 perperam expressisse annum 1518 probat iam citata Gamansii charta, cui similem, recentissime repertam, submisit sedulus Collaborator, dum hec prelo subiiciebantur.  Diuersitates inter utramque schedam tanti non sunt ut notari mereantur; nec uero, typis iam compositis, notari potuere.

37. Preclarissimo nouo operi immortuus est munificus hodierne sepulture restaurator, Melchior Otto episcopus, e uiuis ereptus anno 1653, sed prius destinatis ad rem totam consummandam necessariis subsidiis, que proinde soli ipsi adscribitur, ut ex inscriptionibus mox referendis apertissime datur intelligi. Postremam igitur illam sacrarum utriusque sanctissimi coniugis, in amotum e media templi naui restitutumque in choro S. Georgii marmoreum tumulum, reliquiarum translationem seu transpositionem solennissime demum et festiuissime peregit eius successor Philippus ualentinus uoit a  Reinech, IX Septembris 1658, inuitatis ad insignem celebritatem suffraganeo Herbipolensi, abbatibus quatuor Bambergensibus, ac parochis circumquaque ad quatuor milliaria dissitis; quibus presentibus sacras reliquias imposuit ac inclusit, die festiuo per totam diecesim indicto, quem dictus suffraganeus pia non minus quam eleganti ad confertissimum populum dictione panegyrica in laudem SS. Henrici et Cunigunde directa honorauit, sub themate: »Dauid et omnis domus Isrel ducebant arcam testamenti Domini in iubilo et clangore buccine, II Reg. uI uers. 15.« Exstat de hac re transmissa ad me ex archiuo Bambergensi inscriptio litteris maiusculis expressa, quam hic reddo. »Anno D. MDCXLIX, 2 Septembris, iussu Reuerendissimi  et Illustrissimi principis ac D. D. Melchioris Ottonis, SS. Henrici et Cunegundis sepulcrum marmoreum e media naui ecclesie ad chorum D. Georgii, uelut locum magis conspicuum, fuit translatum: sacre uero reliquie, quatuor ligneis arculis occluse, in sacristia tantisper seruate, donec Reuerendissimus et Illustrissimus princeps ac D. D. Philippus ualentinus easdem, huic tumbe honorifice insertas, cura sumptuque magnifico, assistentibus D. D. Francisco Conrado a Stadion preposito, Georgio Henrico a Kunsberg decano, Ioanne Philippo ab Egglofstein decanatus coadiutore, Martino a Seckendorff seniore, nec non Suffraganeo Herbipolensi, quinque abbatibus ac ceteris capitularibus, clero populoque uniuersis, summa cum religione,  instituta ad hoc per urbem processione solenni, curauerit transferri, et hocce renouato marmore recondi MDCLuIII, die Septembris nona.«

38. His de ultima illa sacrarum exuuiarum translatione premissis, tumulum ipsum sic diuisum exhibeo ut partes singule oculis pateant, adiectis dimensionibus ab Eppenauero mecum communicatis, quas eius uerbis, quemadmodum et cetera eo spectantia, describo. »Longus est, inquit, septem pedibus ac undecim pollicibus , latus tribus pedibus et 2 pollicibus; altus uero quatuor pedibus ac 5 pollicibus. Continet exterius historias quinque, quas superne concludit tegumentum cum delineatione num. I, pre se ferente sanctos Heinricum et Chunigundam,  iuste stature humane, artificiosa sane manu statuarii illo seculo.« Querimus qui certo statuat utrum seculo XII, an potius XuI elaborate sint. »Amborum Sanctorum pedibus ibidem substrati iacent duo leones gentilitii, quorum prior in dextera S. Chunigunde, preter rhombos habet duos coronatos paruos leones, sinister uero preter rhombos, ducatum Bauarie inuoluentes, duas bicipites aquilas, non coronatas, que duo insignia optime eri incisa exhibet P. Raderus in sua Bauaria sancta, uolumine 1, fol. 103 uerso.« Utique; at que inde se confecisse existimabat Raderus, melius alibi reuocanda censuit; ut ex appositis istic insignibus nichil concludi posse fateri compellamur.
 [Figure: [Figura] 39Kb] [Figure: [Figura] 51Kb]

 39. Neque inter historias istas anaglyphice ibi effigiatas, desunt que exacte ueritatis limam subire refugiant. Earum prima sub num. 11, in facie anteriori, nauim ecclesie cathedralis respiciente, refert obitum S. Henrici, relictam uirginem indigitantis, quam et paulo elegantius expressit Raderus, nosque ab obtrectatorum calumniis suo loco uindicauimus. Non ita placet, que in facie laterali bilancem representat, preponderantemque calicem, de qua historia candide pronuntiat Eppenauer, »eui sui simplicitate potius gaudere quam acribia theologica,« uti et nos alibi satis explicuimus. Proxima, in eodem tumuli latere, satis rudi minerua exhibet liberationem miraculosam a calculo, ope S. Benedicti in monte Casino, de cuius  adiunctis suo loco etiam actum est. In altero tumuli latere, sub num. III, uomeres ignitos illesa calcat S. Cunegundis, cuius etiam rei uiuidior imago est apud laudatum Raderum. Ultima demum in eo uersatur ut memoriam renouet miraculose distributionis mercedis diurne pro mercenariis incumbentibus fabrice S. Stephani, e scutella, in qua pecuniam S. Imperatrix pro solutione exponere consueuerat, de qua uidendus Henschenius ad III Martii, Commentarii sui § 4, n. 25. Reliquum uerbis Eppenaueri absoluo.

40. »Finit dictas quinque historias tumuli inscritio D. Episcopi Bambergensis Melchioris Ottonis, in facie ultima sub num. III orichalceis inclusa cimeliis, uel potius tabulis, que summum altare chori  S. Georgii martyris respicit, his uerbis:

In facie A


GLORIA HAEC EST OMNIBUS SANCTIS EIUS.

In facie B


D. O. M. HUMANI GENERIS REDEMPTORI IESU CHRISTO; HUIUS ECCLESIAE FUNDATORIB., TUTORIB., PATRONIS, DIuIS HENRICO ET KUNEGUNDAE CAESAREIS ET uIRGINEIS CONIUGIBUS ARAM, TROPHAEUM, MONUMENTUM SACRAuIT, EREXIT, POSUIT M. O. E.

Suntque mere litere maiuscule quarum tres ultime  designant Melchiorem Ottonem Episcopum.« Superest ut de Officiis ecclesiasticis paucula subiungamus.

41. uariis diebus uariisque Officiis, pro recepto particularium ecclesiarum ritu, S. Henrici festiuitatem olim celebratam fuisse supra indicauimus; neque singula recensere modo iuuerit, dum in Romano Breuiario pro tota Ecclesia hodie prescriptum est, relatumque Sancti nomen in Martyrologium XIu Iulii, atque ob dilatum predictum Officium, sequenti die Xu denuo signatum, tametsi neutro die ipsum obiisse supra ostenderimus. Que sanctis coniugibus, ad exemplum SS. Apostolorum Petri et Pauli, communia sunt, iam olim explicuit  Henschenius in Comment. preuio ad Acta S. Cunegundis, num. 9, nonnulla istic adducens ex uita, Bruxellis an. 1484 excusa, que hic repetere, quid aliud esset quam actum agere? Inter schedas nostras exstant Mss. Officia Passauii et alibi recitari solita; ast ea auctoritatis non magne, utpote erroribus infecta, quibus nec omnino uacuum est hodiernum Romanum, ex S. Michelis Bambergensis, ni fallor, acceptum, in quo ad accommodum sensum reducenda sunt hec postrema prime lectionis uerba: »Benedictum uIII, a quo imperii coronam acceperat, profugum excepit, sueque Sedi restituit:« uti et illa in lect. 2: »Pannoniam adhuc infidelem, tradita Stephano regi sorore sua in uxorem, eoque baptizato, ad Christi fidem perduxit.«

 42. Etenim uel in hypothesi quod Benedictum uIII profugum susceperit S. Henricus, quod mihi necdum uerosimile est; in ea, inquam, hypothesi proprie dici non potest suscepisse ipsum profugum »a quo coronam acceperat;« supponitur enim fugisse Benedictus an. 1012, ubi Sanctus coronam primum accepit an. 1014. Stephanum porro a S. Henrico ad fidem perductum paulo latiori acceptione intelligendum est, cum is, Geiza parente iam Christiano natus, infans baptizatus sit. Et sane iam pro fide Christiana non semel decertauerat, priusquam Giselam uxorem duceret. Ad regni Hungarici conuersionem non parum profuisse contractam inter sanctos affinitatem, id quidem minime dubium est, at nos hic periodos, ut iacent, expendimus. Est et Officium  S. Henrici proprium in Breuiario Bambergensi, Dilinge excuso an. 1575; ast in eo nichil magnopere noui occurit, quandoquidem lectiones desumpte sint ex Anonymi Legenda, antiphone autem, responsoria et id genus alia, aut communia ferme sint, aut eumdem fontem satis redoleant. Ponitur hec oratio propria: »Deus, qui beatum Henricum, post terrenum imperium insignitum, ethereis sedibus collocasti; tribue, quesumus, ut quem signis miraculorum clarere cernimus, eumdem intercessorem in angustiis sentiamus:« que accepta est ex uetusto Missali Bambergensi, unde Missam propriam ad me misit laudatus R. P. Rector Nicolaus Pottu, hic a me paucis describendam.

43. Est ea de communi Conf. non Pont., cuius  Introitus Os iusti. Sequitur iam dicta oratio, cui indiuulse subiuncta est propria de S. Cunegunde. Epist. Iustus cor suum tradit.« Graduali peculiaris hic uersus connexus: O »[forte hoc]! totius monarchie sceptrum regens solidum, nactus es, Heinrice, die celi culmen fulgidum. Te rogamus in hoc die, strati flexo poplite, ut ad regnum hierarchie ducas nos, Rex inclyte.« Deinde hec sequentia: »Laudet omnis spiritus Christum, qui diuinitus coronauit gloria gloriosum confessorem, quem patronum et auctorem hec colit ecclesia. Homo uetus in peccatis primam stolam nouitatis recepit cum annulo: Quisque mente puriore plaudit manu, psallit ore, digne Dei famulo. Post sex legens, dubitat Rex quem  sensum teneat oratio truncata. Sextus annus uoluitur, et problema soluitur, corona duplicata. Purgatura criminis notam, uirgo uirginis uindicat pudorem. Purgat adulterium, ignitorum uomerum non sentiens calorem. In Cassino monte curam Benedicti post pressuram longam sentit calculi: quem, dum nusquam sit contactum corpus, tamen inde tractum admirantur singuli. Angelus fortis militat in castris, uictor uictorem gloria coronans, hoste fugato. Precibus crebris instat, alienis curis uacuus, Deo uacans sepius, orbe pacato. Dum migraret ex hac uita, finem rei eremita didicit ex demone: Nil inuentum morte dignum, neque fenum neque lignum, nil hominis in homine. Talis Christo deseruiuit, talis Christo uiuens uiuit in eterna patria seruus  tuus et amicus; tua, Deus, nos Heinricus, consoletur gratia.«

44. Que hic ad historicam ueritatem satis exacta non sunt, suis locis discussa inuenies. Euangelium ponitur; »Homo quidam nobilis.« Offertorium: »Posuisti, Domine.« Secreta: »Presentia munera, quesumus Domine, ita serena pietate intuere, ut sancti Spiritus perfundantur benedictione, et in nostris cordibus eam dilectionem ualidam infundant per quam S. Heinricus, confessor tuus, omnia corporis impedimenta deuicit.« Communio eadem est est cum Offertorio, »Posuisti, Domine.« Completa seu Postcommunio: »Plebs tua, Domine, S. Heinrici confessoris tui se glorificatione magnificet, et, eodem semper precante, te mereatur habere rectorem.  Per Dominum.« Alia de Sancto oratio: »Adsto supplicationibus nostris omnipotens Deus, et, quibus fiduciam sperande pietatis,« etc. Ex predicti Missalis folio, ad me directo, patet, maioribus Teutonicis litteris satis elegantibus excusum esse, cum uariis rubricis apte intermixtis, ad cuius calcem, ex temporis istius more, huiusmodi epigraphe adiungitur: »Anno Incarnationis Dominice MCCCCXCIX, quarto Kal. Iunii, liber Missalis, in laudem et gloriam sancte ac indiuidue Trinitatis, intemerate uirginisque Marie, in ciuitate Babenbergensi, per magistrum Ioannem Pfeyl, prefate ciuitatis incolam, quam diligentissime impressus, finit feliciter.« Hec de monumentis, Officiis, ueterique Missa Bambergensibus dicta sufficient; nunc sacras reliquias, alio  translatas, inuestigemus.



§ u. Reliquie alio translate, presertim Romam, ad templum domus Professe Societatis Iesu.

45. Ex iam deductis satis manifestum est precipuas sacras exuuias utriusque sanctissimi coniugis Henrici et Cunegundis in ipso Bambergensi mausoleo hodiedum asseruari, quanquam partes nonnulle alio ad uenerationem translate sint, quas mihi promptum non sit sigillatim enumerare. Suggerit charta Gamansiana, superius citata, anno Domini 1501, Indict. I  die XuIII Iulii factam inter Gabrielem Eystettensem episcopum et uitum Bambergensem piam sacrorum pignorum commutationem. sic ut ille Bambergensibus donauerit  »De brachio sancti Willibaldi episcopi et confessoris, ac S. Walpurgis, ipso die consecrationis ipsius uiti:« quando »e conuerso idem D. uitus de consensu dominorum capituli sui, dono dedit eidem Gabrieli episcopo de reliquiis S. Henrici petiam,« seu partem »unam;« atque »item de gutture eiusdem: item de S. Cunegunde, presentibus ibidem uenerabilibus egregiis dominis Carolo de Seckendorff decano, Georgio de Schwinburg, et Friderico de Quedwiz senioribus capitularibus et canonicis, ad hec capitulariter deputatis.« Non est inuerisimile pias huiusmodi commutationes factas esse cum aliis Germanicis ecclesiis, unde ad ipsas peruenerint S. Henrici reliquie, tametsi de iis nichil publicis tabulis consignatum comperiam.

 46. Nihil pronius esset quam de Herbipolensibus id suspicari, nisi aliunde constaret S. Kiliani sacra lipsana Bamberge exstitisse, quin et Sanctum istum patroni loco habitum ante S. Henrici tempora, ut fidem faciunt diplomata, in quibus S. Kilianus, ipsamet S. Henrici etate, cum S. Georgio coniungitur. Ceterum predictis commutationibus longe antiquiorem esse oportet notabilis haud dubie sacri corporis partis translationem in Merseburg, de qua tam diserte agit Anonymus apud Gretserum, cap. 41, apud nos inter miracula num. 11, quam non diu post celebratam Sancti canonizationem accidisse qui dixerit, haud multum a uero aberrauerit, cum eo ferme ordine a dicto scriptore referatur: »Tempore illo quo uenerabilis abbas Merseburgensis ecclesie uolcmarus  reliquias B. Henrici confessoris Saxonice terre inuexit.« In Poloniam usque transiisse intelliges ex miraculis infra, num. 18. An et quo pacto perierint iam dicte reliquie Merseburgenses, haud equidem scio; uerum, ex instrumento quod ad me misit laudatus supra Clar. Eppenauer, liquido patebit reliquias alias eodem destinatas fuisse, procul dubio ut amissis prioribus substituerentur.

47. Littere sunt Adolfi Merseburgensis episcopi, Anhaldie principis, ad Georgium a Limburg episcopum Bambergensem, date »die ueneris infra festum S. Martini« nempe XIII Nouembris anno 1517, que latine uerse sic sonant: »Nostra amicabilia officia preuia; uenerabilis in Deo Pater, imprimis dilecte domine et amice. Cum dilectio uestra, ad rogatoriam  nostram petitionem, quasdam S. Heinrici Imperatoris sacras reliquias concesserit, easdem a dilectione uestra submissas, cum ueneratione, grato beneuoloque animo accepimus. Et quamquam pro tam estimabili dono, quod temporali nulli pretio equiparandum est, nobis et ecclesie nostre concesso, dilectioni uestre obstrictos nos esse profiteamur, cui tamen obligationi satisfacere in nostra potestate nullatenus est; nichilominus in ecclesie nostre sanctis patronis et precipue dilecto S. Heinrico Imperatore confidimus, eos, optatam in hac temporali, et apud Deum imprimis in uita eterna felicitatem exorando, idipsum dilectioni uestre centuplum compensaturos.« Quamdiu thesaurus iste, a signata  fatali Lutherane apostasie epocha, istic in pretio et debita ueneratione fuerit, haud ita promptum est inuestigare.

48. Persuasum habeo et alias ecclesias pretiosarum exuuiarum participes fuisse, quamuis ad manum non sint instrumenta quibus de iis certiores reddamur. In ipsam Hispaniam penetrasse testes sunt college nostri Pinius et Cuperus, quibus bibliothecam S. Laurentii Escorialensem lustrantibus apertus est insignis thesaurus reliquiarum eo congestarum a Philippo II rege, magnificentissimi istius palatii, cenobii et templi conditore, ea occasione quam notissimam existimo. In eo sacrario repererunt ternas sacrarum S. Henrici exuuiarum particulas, minores duas aliis coniunctas, partem porro  maiorem eius pellis, ad digitos quatuor in longum, duos in largum extensam; que unde eo accesserint, in ipso Lipsanologio, seu reliquiarum catalogo, traditum non est. Monuit me etiam laudatus Eppenauer, sub regimine Reuerendissimi et Celsissimi principis Petri Philippi a Dernbach episcopi Bambergensis, intra annum 1672 et 1683, ad petitionem magni ducis Etrurie, quasdam S. Henrici reliquias Florentiam destinatas esse, ast ubi ee modo exposite sint, aut quo in honore habeantur, compertum non habeo.

49. Longiorem de aliis quaquauersum transmissis sacris pignoribus disquisitionem hic non instituam; at preteriri non potest Societatis nostre in sanctissimum Imperatorem propensissima ueneratio, qua  impulsi Patres Assistentie Germanice, quemadmodum Patres Galli sacra S. Ludouici regis lipsana impetrauerant, post uias uarias primum tentatas, tandem Serenissimi Electoris Bauarie Maximiliani, summi eiusdem Societatis fautoris et patroni, studio et auctoritate, uotorum compotes facti sunt. Rem omnem promouisse et ad felicem exitum perduxisse uidetur R. P. Gualterus Mundbrott, per id tempus Rome pro Germania apud Adm. R. P. N. Mutium uitellescum Assistentis munere fungens, qui, ut apud Serenissimum Electorem gratia et fauore ualebat, sic eum induxerit, ut, interpositis officiis suis, a Reuerendissimo et Celsissimo Francisco Bambergensi et Herbipolensi episcopo S. Henrici reliquias postulauerit, easdemque demum optato successu consecutus  sit. Serenissimi et nunquam satis nobis laudandi Maximiliani Electoris litteras nancisci non potui, uerum ex ipsius Francisci episcopi responsoriis, concessi pretiosissimi thesauri testibus, porrectarum precum substantia facile colligitur: habent, ex Germanico Latine uerse:

50. »Serenissime Princeps. Nuperis Serenitatis uestre, quibus sibi aliquid de reliquiis S. Henrici, ecclesie mee Bambergensis patroni et fundatoris, communicari cupiebat, obediuissem quantocius, si prefate mee cathedralis reliquie ad manum fuissent. Que cum, ante primam hostium irruptionem, ut seruarentur, necessario uillacum in Carinthia transferri debuerint, neque hactenus ob inquietam securitatem  reportari potuerint, nichilominus sedulo inquisiui num forte aliquid illius Sancti in aliis ecclesiis reperiretur; ac deprehendi tandem hic apud Patres Franciscanos fragmentum de osse femoris predicti sancti Patroni mei, ab aliquot centenis annis summa cum ueneratione in eorum ecclesia asseruatum, cuius partem bonam mihi petenti donarunt, quam Patri Prouinciali Capucinorum, aliis de causis eo abeunti, Serenitati uestre offerendum tradidi: atque amice rogo Serenitatem uestram, eam boni ut consulat, meque et ambas meas ecclesias cathedrales quauis occasione commendatas habere dignetur. Bamberge, III Nouembris MDCXLI. uestre Serenitatis officiosissimus et obsequentissimus, Franciscus episcopus Bambergensis et Herbipolensis.«

 51. Has ipsas reliquias ex dono Serenissimi Electoris, misit eodem anno 1641, die u Decembris, R. P. Rector collegii nostri Monachiensis Georgius Spadser Romam ad predictum R. P. Gualterum Mundbrott, ut ex ipsiusmet epistole tum date uerbis clarius intelligitur. Sic scribit. »Reuerende in Christo Pater: Utor occasione poste Electoralis, per quam mitto R. u. particulam de osse femoris S. Henrici Imperatoris. Addo litteras Illustrissimi et Reuerendissimi Episcopi Herbipolensis ad Serenissimum Electorem nostrum, quibus redditur testimonium omni exceptione maius, de iisdem reliquiis. Serenissimus Elector gratiose salutat Reu. u. eique predictas reliquias, haud exigua sollicitudine ac labore conquisitas, per me transmittit, iubetque  Reu. u. hunc suum conatum boni consulere; sperasse se quidem aliquid maius ab Episcopo, maxime post amplissima et identidem repetita promissa, sed his pro hoc tempore debere se contentum esse, et uicissim rogare ut et Reu. u. tenuitatem huius munusculi non aspernetur.«

52. Minime uero aspernatus est pretiossimum donum P. Mundbrottius, uerum ipsas illas reliquias anno insequenti, mense Septembri, presentauit Illustrissimo D. Ioan. Bapt. de Alteriis episcopo Camerinensi, Eminentissimi Cardinalis Urbis uicarii uices gerenti  approbandas, quod ille, omnibus rite examinatis, benigne prestitit, die uII mensis predicti, tenore sequentium litterarum: »Uniuersis ac singulis  presentes litteras inspecturis fidem facimus et attestamur qualiter hodie coram nobis allata fuit, ab adm. R. P. Gualtero Mundbrott Societatis Iesu pro Germania Assistente, quedam pars de osse femoris S. Henrici Imperatoris, pro cuius ueritate et ualiditate ostendit nobis sufficientes attestationes: cumque nos ipsam sacram reliquiam ut ueram supradicti Sancti comprobauerimus, eidem adm. R. P. Gualtero eam aliis donandi, ac in ecclesiam collocandi, ut a piis fidelibus uenerari possit, licentiam et facultatem in Domino concedimus et impertimur. In quorum fidem, etc. Datum Rome, hac die uII Septembris MDCXLII. I. B. episcopus Camerinensis u. gerens.«
 [Figure: [Figura] 58Kb]

 53. Obtenta ea facultate, haud diu cessatum est quin prefate S. Henrici reliquie in domus Professe Romane templo, Iesu Seruatori sacro, debita ueneratione et cultu honorarentur. Curata mox est, aut antea fortasse iam preparata insignis lipsanotheca argentea, qualem hic descriptam cernis, altitudine pedes circiter sex, latitudine quatuor ferme adequantem, affabre factam a peritissimo illius temporis artifice, cui an parem modo Roma habeat, merito ambigit R. P. Franciscus Wenzel Assistentie Germanice hodie Substitutus, cuius cure et beneuolentie acceptas refero plerasque omnes deductas hic notitias, cum ipsa delineatione, ex qua eadem in es incisa exhibetur, ad sancti Imperatoris gloriam, probandumque Societatis erga eum cultum et reuerentiam.  Ne uero existimes minori pietate quam pretio S. Henrici memoriam istic recoli, solet quotannis lipsanotheca, recurrente anniuersaria Sancti festiuitate, in magnifica S. P. N. Ignatii, ardentibus plus solito cereis, ara exponi, grauioribus quibusque domus nostre Patribus rem sacram eo die ad eam facientibus. Aliis porro per annum festiuitatibus, in ara principe cum Ludouiciana collocatur, restaurata quodammodo in Urbe mundi capite utriusque sanctissimi Principis ueneranda recordatione. His de cultu hactenus abunde expeditis, ad Sancti gesta eorumque scriptores gradum facimus.



§ uI. Scriptores uite, aliique de S. Henrico agentes.

54. S. Henrici Legendam ex seculi sui, nempe XII  uel XIII, more scripsit Anonymus, qui monachus fuisse uidetur; idem ille, opinor, a quo postmodum S. Cunegundis gesta memorie commendata sunt, ad III Martii ab Henschenio illustrata: more, inquam, istorum temporum, nam particulares potissimum uirtutes, munificentiam in exstruendis restaurandisque ecclesiis, miracula, et id genus alia percensuit, nullo seruato rerum aut temporum ordine; alia etiam admiscens, que ad Sancti uitam nonnisi ualde remote referuntur. uixisse ipsum seculo XII, post celebratam S. Henrici canonizationem, atque adeo opus ipsum Adelboldo Ultraiectensi episcopo, ex monacho seu clerico Laubiensi primum consiliario et cancellario, deinde ad episcopatum euecto, et triennio post Sanctum defuncto, adscribi omnino  non posse, plane euincit Gretserus in notationibus, pag. 80, utpote cum plura commemoret que toto seculo S. Henrici obitu posteriora sunt. De miraculis loquitur ut de re ueteri quam a maioribus acceperit, quod Adelboldo quadrare nequaquam potest. Adde quod scribat de rebus que diu post mortem S. Adelboldi, ut de diplomate Henrici III regis, de Bullis Clementis II et Leonis IX, de quarto et sexto episcopo Bambergensi; ut dubium minime sit quin toto seculo et amplius compilationem istam precesserit Adelboldus

55. Predictam uitam primus in lucem eduxit uir clarus et sepe nobis laudandus Henricus Canisius, tomo uI Antique Lect., a pag. 383, ex codice Ms.  cenobii Windbergensis, sed non adeo plenam, ut ait Gretserus, atque ipse postmodum alteram reperit in monasterio Rebdorffensi, quam 1611 inter Sanctos Bambergenses edidit, collatam cum apographo Bambergensi, ex quo nonnulla auxit et emendauit, ut pluribus explicat in suis iam citatis notationibus, a pag. 79. Eadem Gretseri Legenda exstat in posthuma Surii editione, omissis tamen frequentibus illis capitum titulis, quos et ad normam nostram contrahendos censuimus. Eiusdem Rebdorffiani codicis exemplar nacti sunt Maiores nostri, ex quo et ex Surio Legendam integram infra dabimus, lacunas seu hiatus ex Gretseri editione supplendo; iis in hunc Commentarium uel in appendicem reiectis que ad historie filum minus spectare  uidebuntur, ut sunt capita 16, 17, 18 et 19, quibus non S. Henrici gesta, sed ecclesie Bambergensis priuilegia enumerantur. Totum Gretseri opus noua forma recensuit, et uolumini suo de Scriptoribus Germanie, quo potissimum continentur que ad episcopatum Bambergensem pertinent, non ita pridem, nempe anno 1718, uulgato inseruit Ioannes Petrus Ludewig, notationes singulas capitibus suis subiiciens: cuius opera uti uisum non est, fonte ipso nobis aperto, ex quo purius omnia hauriri potuere.

56. Atque hec S. Henrici Legenda, ut ut imperfecta, uulgatissima hodie et notissima est, a qua proinde recedendum non fuit; quamuis et aliam repererim a sciolo aliquo non ualde antiquo scriptore cum uita S. Cunegundis coniunctam, de qua Henschenius  quoque citato superius loco meminit, ad quarum calcem adiecta est sequens epigraphe: »Ad laudem et gloriam omnipotentis Dei, gloriose uirginis Marie et omnium Sanctorum, finiunt feliciter Legende sanctorum Henrici Imperatoris et Kunegundis Imperatricis uirginum et coniugum, summa cum diligentia impresse in famosa ciuitate Bruxellensi per Fratres communis uite in Nazareth; anno Domini MCCCCLXXXIu.« Totam legi et euolui non semel, rudi stylo, confuse et inconcinne per capita quatuordecim digestam, cuius quis auctor fuerit ex nullis indiciis colligi potuit. Ab Henschenio notatum inueni, Nonnosium, Mompergensis cenobii custodem, Germanicam aliquam Legendam composuisse, que eadem ipsa hec sit Latine uersa. uerum  si recte Hofmannus et alii censeant, non huius sed alterius Germanice Legende scriptor fuit predictus Nonnosius, cuius fragmenta aliqua, ad me missa, reliqui operis sitim facile exstinxerunt. Ceterum Legendam istam Bruxellensem, ex Germanico uersam esse, nullo prorsus argumento, imo nec indicio euinci potest

57. De eius pretio sic statuas: eam esse, ut dicere ceperam, inconditam collectionem recentioris scriptoris, utpote qui uincentium Bellouacensem in Speculo historiali appellet, tamquam ueterem aliquem gestorum S. Henrici testem, quem floruisse et scripsisse nouimus medio seculo XIII, ut proinde seculum uerosimillime sapiat quo typis excusa est,  nempe Xu. Scriptorem oppido uerbosum esse, uel inde intelligas, quod in prologis consuendis paginas quatuordecim impleat, dubia et falsa multa ueris admiscens. Et in ipso quidem uite principio labitur, dum S. Henricum concorditer a principibus electum asserit anno 1003, regnasse autem annis uiginti duobus et quinque mensibus, que et sexcenta huiusmodi, aut falsa aut perperam adornata, citatione digna non censui, nedum restitutione. Tuto dixerim, in tota ea farragine et subiunctis Officii lectionibus nichil reperiri, quod non paulo melius in uulgata Legenda explicetur, in qua eruderande tot difficultates occurrunt, ut noue aliunde accersende non sint. Difficultates intelligo in eo precipue consistentes, quod, cum huiusmodi Legende debita luce historica  careant, in eo nobis maxime laborandum sit, ut singula distinctis suis temporibus innectantur, in quibus, quoad fieri poterit, ordinate componendis, et in reliqua uite serie dirigenda omnis conatus noster potissimum desudabit.

58. Eo nos onere liberasset Adelboldi egregia lucubratio, nisi maximam eius partem nobis inuidisset temporum iniquitas, qua male periisse censenda est, cum solum fragmentum ad nos peruenerit a Gretsero etiam inter dictos Sanctos Bambergenses uulgatum, quod unde acceperit, monet pag. 428, ubi de auctore hec ex Trithemio descripsit: »Adelboldus episcopus Traiectensis, ex monacho Ordinis diui patris Benedicti etc., uir in diuinis Scripturis studiosus et eruditus, atque in secularibus litteris  egregie doctus, ingenio subtilis, eloquio disertus, uita et conuersatione precipuus, et ob eas uirtutes in curia S. Henrici Imperatoris magno in pretio habitus; scripsit nonnulla haud contemnende lectionis opuscula, quibus nomen suum posteris notificauit. E quibus exstat uita et gesta eiusdem sancti Imperatoris Henrici, liber unus. De laudibus S. Crucis lib. I. De laudibus quoque S. Marie lib. I. uarios etiam sermones de laude Sanctorum edidit, et alia tam metro quam prosa, que ad notitiam meam non uenerunt. Moritur sub Conrado Imp. II, anno Domini MXXuII, Indict. X, episcopatus sui anno XXII, u Kalendas Decembris.« Hec Trithemius, inquit Gretserus, addens quod siue hec uita sit quam Adelboldus scripsit, siue non, optandum plane ut  mutila non esset, quod et nos pridem optauimus, et uehementissime optare pergimus.

59. Adelboldi episcopatus initia clarius nobis expressere Annales Hildesemenses apud Leibnitium de Scriptoribus Brunswicensibus, tomo I, pag. 722, ubi ad annum MX sic habent: »Ansfeldus Traiectensis ecclesie antistes obiit, cuius loco Adelboldus successit;« ex quo initio plane intelligitur quod tradit Trithemius, eum episcopatus anno XuIII e uiuis ereptum, cum uitam protraxerit ad u Kal. Decembris MXXuII. Porro ex laudati Trithemii uerbis haud obscure colligi uidetur, exstitisse eius tempore, eique notum fuisse Adelboldi opus, cuius apographa omnia duorum duntaxat seculorum decursu  intercidisse haud facile mihi persuadeo. Quod si acciderit, irreparabilis est insignium Actorum iactura, eaque maius nobis sui relinquunt desiderium, quod ex solo fragmento clare perspicietur, accuratissimam esse oportere totius uite Henriciane seriem, si eodem ordine, methodo et diligentia ad exitum usque perducta est, ab oculato rerum omnium gestarum teste, eoque integerrimo antistite, de cuius regimine, edificiis extructis, uirtutibus et scriptis uidendi Ioannes a Beka, pag. 37, et Wilhelmus Heda, p. 107; potius quam uossius, qui Anonymi opus, a Canisio editum, cum Adelbodiano perperam confudit. Frustra, ut semel dicam, a Maioribus nostris, frustra a nobis quesita est hactenus desideratissima historia, quam si quis alicunde refodere  ualeat, et nos et hagiophilos uniuersos immortaliter sibi obstringet.

60. Quod habuit fragmentum Gretserus, primus in lucem protraxit, ex quo ipsum Scriptoribus suis Brunswicensibus accensuit Leibnitius, tomo I, a pag. 430, in Introductione submonens, »que Adelboldo desunt, bonam partem ex Ditmaro suppleri posse, et, ubi is finit, ex uariis historicis, etsi minoris ponderis, spicilegium instituendum esse, messe amissa.« Recte id quidem ab eruditissimo uiro suggeritur, at non eque pronum uel ex Ditmaro ipso centonem adornare, quem ad exactos chronologie calculos reuoces, ut pote in quibus et manuscripta et edita eius operis exemplaria nonnunquam manifeste aberrant. Ex uariis autem aliis historicis  spicilegium instituere magis etiam arduum erit, cum S. Henrici res gestas uix ipsi delibent, contenti generalioribus terminis, et confusa plerumque rerum et temporum congerie, unde non facile quis feliciter emerserit. Consulat lector eruditus proximorum seculorum scriptores Ottonem Frisingensem, Hermannum contractum, Lambertum Schafnaburgensem, Abbatem Urspergensem, Marianum Scotum et quosuis alios, fallor ni id experiatur quod nobis euenit, nempe distractas illas lacinias difficillime ad rectam S. Henrici historiam exigendas: quibus nichil subsidii afferent uincentius aut alii; neque uitus ille Arnpekhius in Chronico Baioariorum, quem nouissimo Anecdotorum suorum Thesauro inseruit uir eruditissimus Bernardus Pezius,  tom. III, part. 3, a col. 157, dum in ipso principio, cap. 12, ad an. 1014, reuocat que toto citius decennio contigisse necesse est, ut cetera taceam in quibus uerbosius ludit quam uerius.

61. Quocumque te uerteris, paria et obscuriora offendes, que Adelboldi desiderium magis magisque accendunt. Neque uero instituti nostri est eiusmodi historias contexere, qui monumenta, uti ad nos peruenerunt, excutere soliti sumus, eaque integra reddere, debita luce illustrata. Hunc igitur in finem satis nobis hic erit, ex laudato Ditmaro, Chronico Saxonico, et Hildesemensi, aliisque scriptoribus, temporum seriem ad chronologicos calculos, pro more nostro ita reducere, ut quibus ad scribendum  otium et ardor accesserint, ad rem historice exsequendam conatus noster preluceat. Id precipue difficultatis in Chronicis illis Germanicis occurrit, quod uno sepius, imo et pluribus annis ab inuicem deflectant, ut in Adelboldo, Ditmaro, Chronographo Saxone, Annalibus Hildesemensibus et aliis euidenter patet. De ea re periculum facere plane obuium est, si Adelboldum, Chronographum Saxonem et dictos Annales cum Ditmaro contuleris: illi enim primam S. Henrici in Italiam expeditionem disertis terminis anno 1004 innectunt, quam Ditmarus, non minus expressis uerbis anno sequenti 1005, cum plerisque aliis scriptoribus, quos moderni passim cum Baronio sequuntur, consignat, in qua tamen parte Ditmarum omnino deserendum existimamus,  quemadmodum infra paulo fusius et clarius demonstrabitur.

62. Ut autem intelligas quam imperfectus hodiedum maneat Ditmarus, etiam prout a Leibnitio non ita pridem editus est, et Ditmari restituti appellatione ad splendorem donatus, ex iis patet que noster Ianningus paucis indicauit tomo uI Iunii pag. 38, quibus haud pauca alia similia obseruata annotataque reliquit; que omnia tametsi ab editore Leibnitio emendata fuissent, neque sic tamen facilis pateret aditus ut ex Ditmaro continuaretur recta S. Henrici historia, nisi quis prius in eo sedulam operam ponat, ad Chronicon istud in capita sua, paragraphos et numeros diuidendum, eamque eperosiori diligentia lucem affundendam, quo singulorem  amorum periodi inter se recte et apposite distingantur; sicque a multis confusionibus, et hinc inde erroribus opus, cetera estimatissimum, studiose uindicetur. Id mihi quidem post longum operis examen ita necessarium uisum est, ut, nisi innumeris aliis distraherer, ab ea prouincia suscipienda minime abhorrerem. Confido, aliis olus otii fore ut rempublicam litterariam tam digno munere exornent, uocarique adeo iure possit egregium Chronicon »Ditmarus restitutus et illustratus.« Sed hec obiter dicta sunto; supersunt difficultates in Anonymo explanande, quarum nonnullas iam supra attigi, nempe circa Sancti genus, nomen, agnomen, etatem, annum et diem obitus: paucas hic alias expediam, reliquas ad sequentes paragraphos remissurus.

 63. Iam insinuaui non semel, multa in eo Anonymi monachi opere reperiri, que rectius historice ordinata, et seclusis parergis accuratius digesta cuperem. Ne singula, que sparsim satis indicata sunt et porro indicabuntur, hic ordine prosequar, non placet claudicationis causa tam longe petita, de qua superius disputauimus: neque satis uerosimilia sunt que de uisione demonum et calicis ansa memorantur, pio ferme somnio, quam sincere ueritati propinquiora, ut Bambergenses ipsi hodie non diffitebuntur, quidquid in laudato sanctissimorum coniugum monumenta expressa retulerimus. De Nonnosio item obiter dictum est: quid ipse singulare ad Sancti  gloriam contulerit, proprius explorare non licuit, defectu ipsius operis, quod sollicite custodiri intelligo: at, cum uixerit seculo XuI, mortuus, ut ad me scriptum est, mense Februario anni 1529, facile colligitur quam in sua de sanctis Henrico et Cunegunde Germanica historia, anno, ut aiunt, 1511 edita, fidem promereri possit, in iis presertim que Anonymo nostro superaddenda putauerit. Alios non nouimus qui de S. Henrici uita et gestis ex professo tractauerint; neque uariorum fragmenta aut elogia congerere lubet, ne importunis earumdem rerum repetitionibus tedium lectori potius quam uoluptatem afferamus, ad paulo utiliora festinantes.



§ uII. uita S. Henrici Dilinge uulgata MDCXLuIII.

64. Que hic disputata sunt hactenus et porro disputantur  toto hoc de gestis S. Henrici preuio, uti uocamus, commentario, iam dudum prelo parata erant, quando in notitiam uenit uita anonyma sancti Imperatoris, Dilinge ab aliquo Societatis nostre sacerdote typis edita, an. 1648, formis academicis. Eam ut tempestiue nanciscerer, nullum non lapidem moui, scriptis in Germaniam ad amicos litteris, quibus id effectum est ut, fauente semper R. P. Nicolao Pottu, collegii nostri Bambergensis Rectore, sepe mihi et merito ob nauatam sedulam et constantem operam laudando, exemplar obtinuerim, de cuius auctore pauca primum subiiciam, tum de eius instituto totiusque opusculi pretio; demum ea percurram que ad illustranda Sancti gesta hinc inde obseruatu digna existimauero, ibi presertim ubi eadem tractata sunt  que ab Adelboldo uel Anonymo nostro, quos illustrandos suscepimus, commemorantur. Ut idea operis sub ipsum principium pateat, en eius titulum: »S. Henricus Imperator Augustus, Bauarie dux XXXI, religionis, prudentie, fortitudinis, castimonie, elementie aliisque heroicis exemplis preclarus, admirationi et imitationi recens propositus a quodam Societatis Iesu sacerdote. Dilinge, formis academicis, anno MDCXLuIII.«

65. Anonymum scriptorem appellant Bambergenses et alii passim, nempe quod nomen in fronte expressum non sit; nam digito eum commonstrare tam facile est ut, uix lectis duabus paginis, mox deprehenderim lucubrationem esse nostri Melchioris Inchofer, origine uiennensis, in Societatem Rome  admissi an. 1607, a »multiplici doctrina« in Bibliotheca scriptorum commendati; uiri, ut aliunde notum est, paulo acrioris ingenii, multi laboris ac scriptionis, at styli, ex nimia concisione, et acuminatis sepiuscule periodis nimium inuoluti, adeoque obscurioris, ut saltem in eo, quo de agimus, opere prima fronte satis perspicuum est. Ab ipso autem uitam predictam compositam fuisse, omnino liquet ex frequentibus suimet citationibus, presertim Annalium ecclesiasticorum Hungarie, a nobis alibi citatorum, quorum uolumen primum et unicum edidit Rome 1644, quo eodem anno, ad relationem amici sui Leonis Allatii, facultatem obtinuit ab Adm. R. P. Hyacintho Serrono, socii Reuerendissimi Magistri  sac. P. A. S. Henrici uitam edendi; quod cur Rome factum non fuerit, diuinare non lubet: pluribus uero querere ad rem quam pre manibus habemus, opere pretium non esse, facile quiuis intelligit.

66. Neque id explorare licuit, miseritne ipse in Germaniam ms. autographum, suppresso suo nomine, excudendum, an aliunde editores acceperint, nullaque, seu casu seu studio, facta scriptoris mentione, dedicarint ipsi nomine collegii Dilingani Illustrissimo ac reuerendissimo Melchiori Ottoni, imperialis ecclesie Bambergensis episcopo S. R. I. principi, cui uere libellus inscribitur. Utcumque id acciderit, eodem illo anno 1648, Mediolani uiuere auctor desiit die XXuIII Septembris. Id miror, inter tot alia eius opera, que uel sub alienis nominibus prodiere, uel ab eo  prelo parata dicuntur, hoc de S. Henrico in Bibliotheca nostra pretermissum esse: an quod id ignorauerint Allegambe et Sothuellus, an quod opellam tanti non fecerint, aliis disquirendum relinquo. Equidem in toto eo opusculo nichil reperi prorsus, quod me a iam expensis, discussis, et qua potuit uerisimilitudine definitis tantillum recedere compelleret. Dissentire in aliquibus haud diffiteor, ast eius assertis nichil tribuendum censui, nisi quousque antiquorum scriptorum auctoritate nituntur. Cum igitur ex iis solis nostra deprompserimus, non uideo quid eius placita ad dirimendas hinc inde controuersias magnopere conducant. Ex opusculi totius instituto, quid Inchoferus uoluerit, pronum erit perspicere.

 67. Id pre oculis habuisse uidetur, non ut historicum et chronologicum uite et gestorum contextum proponeret, sed meram Legendam, cuiusmodi multas postremis hisce seculis adornatas uidemus, quas non incongrue dixeris ad sanctitatem Christianam pareneses, quibus nempe uirginum exempla uirginibus, coniugatorum coniugatis, uiduarum uiduis, atque ita singulorum ordinum hominibus apposita incitamenta exhibentur; id, inquam, pre oculis habuisse uidetur, ut principibus Catholicis in tam illustri speculo eximiarum uirtutum urgentes stimulos floridiori penicillo depingeret, id quod satis diserte in ipso suo titulo exprimit, dum S. Henricum, ut »religionis, prudentie, fortitudinis, castimonie, clementie, aliisque heroicis exemplis preclarum, admirationi  et imitationi proponit.« De cetero Anonymum in eo longe superauit Inchofer, quod Sancti gesta in aliquem saltem ordinem digesserit, que ab altero plane confusa sunt. Preterea uero ad exactiorem crisim expenderit, que ille nonnunquam nimis credulus a popularibus traditionibus non satis apte discreuit, quemadmodum a nobis non in uno loco obseruatum inuenies. Id ab Inchofer desidero, quod, licet scriptores nonnullos citari solitus sit, multa tamen asserat que, an satis certa fide nitantur, non immerito dubites. Ex operis totius in capita sua diuisione, nostrisque ad ea, ubi opus erit, annotationibus, clariorem eius ideam faxo concipias.

68. De titulo, dedicatione et approbatione Romana  iam satis diximus; adiiciuntur et alie facultates, nempe Adm. R. P. N. Mutii uitellescii Prepositi Generalis, data Rome XII Septembris an 1644, tum R. P. Laurentii Keppler superioris Germanie Prouincialis, data Monachi XuIII Februarii 1648. En modo capitum ordinem. Primo itaque exponitur »S Henrici patria, ortus et educatio.« Hec ad nos non spectat; de aliis dictum est satis. Singulare notat Inchofer, quod natus sit Sanctus ad. CMLXXII, die uI Maii, »feria secunda.« Satis minutatim, et satis exacte; etenim anno 972, currente littera Dominicali F, sexta dies Maii incidit in »feriam secundam.« uerum de scrupulis istis nobis litigandum non est: eo uel alio die natus fuerit, ad intentum nostrum parum refert, qui Anonymo illustrando maxime insistimus, in quo  atque in Adelboldo Legenda Henriciana non a uite sed a regni primordiis sumit exordium; unde nec ad nos pertinent sequentia capita, quorum titulos hic exponere satis fuerit. »Cap. II Henricus, a patre regimini admotus, mira prudentia et pietate rem administrat. Cap. III. Henricus, ex uoto parentum se coniugio astringens, uirginitatem seruat.« De hac suo loco abunde. »Cap. Iu. Sancti Wolfgangi et deinde Henrici senioris obitus, iuniorisque successio, et pacis studium.«

69. Capitis quinti partes binas facit, alteram quod »Henricus a S. Benedicto reprehensus sit,« de qua re Anonymus nusquam meminit; neque hic noster auctorem citat, unde acceperit, quasi satis nota sit historia ex Leonis Ostiensis Canonico, lib. II, cap.  45. In altera recte dissentit Inchofer ab Anonymo, qui celebre sancti Wolfgangi uaticinium »POST SEX S. Henrico« iam regi intimatum scribit, atque adeo diserte applicat Romane in Imperatorem coronationi, ut proinde rem accidisse oporteat anno circiter 1007 uel 1008, uti etiam suo loco diximus, haud obscure indicantes non multum placere oraculum Anonymi modo expositum. Censerigitur, et longe rectius, Inchofer, »S. Henrico in Italiam ituro cum Ottone, anno CMXCuI regnum mirabiliter a S. Wolfgango predictum.« Audiamus eius uerba pag. 22: »Qui id, inquit, post adeptum regnum ad imperium referunt, non considerant, nichil opus fuisse coniectare; quid enim preter spem magni, coronato iam Regi et Cesari, tam inuolute imperium portendere? Ipse diem  sumpsisset qui inauguraret: sed enim nulla propinqua spe, rege Ottone adhuc uita, etate et fortuna florente, et qui propediem in urbe Imperator dicendus erat, regnum Henrico predicere, nisi eius nutu, qui tempora in manibus describit, Wolfangus non potuit.«

70. Que capite uI memorat de Electorum determinatis suffragiis a Gregorio PP. u et Ottone III certa lege circumscriptis, saltem in S. Henrici electione adhibitis, fatemur nos pro eo tempore admittere non posse, ut contra Hofmannum aliosque satis explicuimus, ostendentes Sanctum hereditario successionis iure imperii culmen consecutum. De septemuirorum electorum origine mentem suam nostramque  exposuit Henschenius in Commentario ad S. Heribertum. XuI Martii, num. 7. Capita uII et uIII ad nos etiam non spectant; quibus, ut iterum dicamus, soli Adelboldus et Anonymus illustrandi sunt; ab illo autem accurate describuntur quecumque habet Inchofer capp. 9, 10, 11, 12 et 13, ut iis hic enumerandis supersedeamus. Est et pars cap. 14 ex Adeboldo desumpta, cui adiungit »ecclesiarum in Germania reformationem,« item »Polonicum et Flandricum bellum,« que nos temporibus suis ex Ditmaro et aliis innectere conati sumus. Cap. 15 monasteria et templa fundata uel ornata, ac Bambergensem ciuitatem in episcopatum euectam prosequitur; et de hac quidem erectione satis apposite disputat: neque negauerim parthenonibus Neoburgensi, et Nunburgensi  apud Salisburgum multa a Sancto collata, quamuis hic a temporum serie scriptor exorbitet: uerum quod, pag. 65, anecdotum miraculum tradit de S. Erendrudis cinere annulo concluso et collo suspenso, ut ut negandum non censeam, mirari certe liceat nichil huic rei affine occurrere in ipsis Sancte Actis, tomo u Iunii illustratis, a pag. 580; certe fidem liberare debuit Inchofer, prestito asserte rei uadimonio.

71. Non magis ad temporum rationem attendit, dum capiti 16 hunc titulum prefixit: »Henricus Cunigundem reginam adulterii insimulans, innocentie miraculo corrigitur.« Res ipsa ab inimicorum obloquiis satis uindicata est; at quo potissimum tempore contigerit, fateor me necdum certo deprehendere potuisse.  In eiusdem fide relinquo quidquid cap. 27 de Gunthero eiusque cum S. Henrico gestis collegit. Multa connectuntur cap. 28, que a nobis paulo ordinatius distincta sunt. Minus etiam placet caput 19, ubi Benedictum uIII in Germaniam deducit, ut Henricum aduersus seditiosos inuitet, et nescio quod exortum schisma componat, de quibus quid sentiamus habet § 12, num. 128. Capite 20 agitur de prensato monachatu Cluniaci et uirduni, que ut ab Henrici sanctitate aliena non sint, nobis sufficiunt ea que ab Alberico narrata retulimus. Cap. 21, inter alia mentem suam aperit Inchofer circa »prodigiosam uictoriam S. Henrici auspiciis a quibusdam attributam,« unde non parum elucidari possunt que nos suo loco coniectauimus occasione famose istius  pugne ab Anonymo commemorate cap. 4 quam, studiose a Ditmaro preteritam, necdum nobis suaderi patimur. Ex cap. 22 notanda precipue Popponis abbatis Stabulensis monitio, qua S. Henricum a spectandis histrionicis et gladiatoris ludis auerterit, dum iis Neomagi curiosius spectandis attenderet. Et hoc et id genus facta alia scriptorum auctoritate corroborari merebantur.

72. Sequitur, cap. XXIII, aduentus Benedicti uIII in Germaniam, qui tanto maiori scriptorum ueterum fide nititur, quanto debiliori subsistit incerta eiusdem Pape prior in imperium peregrinatio, dicam an fuga supplex ad S. Henrici auxilium. Cap. 24 explicatur reconciliatio cum S. Heriberto Coloniensi,  eiusque  predictio de obitu S. Henrici, aliaque ad ipsos spectantia, que in S. Meinwerci Actis fusius commemorantur, non item uaticinium ipsum, quod retulit Rupertus Tuitiensis in Heriberti uita, cap. 8, num. 31, ad XIu Martii, pag. 488, his uerbis: »Noueris enim quia, post obitum meum, trium non peraget annorum curriculum:« atque uixit S. Henricus usque ad XIII Iulii anni 1024, obiit S. Heribertus XuI Martii 1021: nodum uidit Inchofer; quem ut soluat, cogitur S. Heriberti obitum, contra historicam ueritatem reducere ad annum 1022; in quo eum plane falli credimus: utrum uero uaticinium recte istic expressum sit, non est nostrum dirimere; abest certe ab Actis que hic illustramus. Capp. 26, 27, 28 et 29, multus est in commemorandis adiunctis  ultimi belli Italici, que non magis ad nos pertinent, aut certe in serie nostra chronologica abunde relata sunt; uti et congressus cum Roberto rege Francie, quem describit cap. 30. De gestis uero  inter SS. Henricum et Meinwercum, uidenda in huius Actis assignata alibi capita.

73. Subiungitur piissimus sancti Imperatoris obitus, cap. 32; at mire res et uerba torquet Inchofer, ut in definiendis diuersis uite Henriciane periodis calculos subducat, aberrans in plerisque. Demus eius uerba: »uixit ante regnum annis triginta; regno duodecim et menses quinque; imperio decem, totidemque dies supra menses quatuor; Deo et sibi annos, si tres cum diebus uiginti menses demas, tres supra quinquaginta; mortuus anno undecimi seculi  uigesimo quarto, feria secunda.« Primo et ultimo calculo lubens assentior: cetera uere et clare expressisset, dicendo, »uixisse« sanctum »regno« a uI Iunii 1002 usque ad XIu Februarii 1014, quo interuallo fluxere anni non plus undecim, menses octo et totidem dies. »Imperio« seu Imperatoris titulo gauisus est a XIu Februarii 1014 usque ad XIII Iulii 1024; unde exsurgunt anni omnino decem, menses quinque, minus unico die: ad tres autem supra quinquaginta uite annos, cur solum, »menses tres cum diebus uiginti« nobis demi uelit Inchofer, prorsus non capio; meminerit natiuitatis epocham a se superius fixam esse anno 972 »die uI Maii feria secunda,« inde digitos consulendo numerandoque, inueniet completissimos uite annos duos supra quinquaginta  excurrentesque menses duos cum diebus septem, ut ferme menses decem demendi sint. Sed de his satis dictum superius § 2.

74. Supersunt capita quinque, nempe 33, ubi, nisi uehementer fallor, fabulis accenset Inchofer »occursum demonium ad exsequias,« siue ad extremam Sancti morientis luctam, »et accusationem apud tribunal Dei;« quibus adde preponderationem calicis S. Laurentii, et similia, que in loco diximus, pio boni ac simplicis eremite somnio quam ueritati historice magis affinia, nec ulla uetustiori auctoritate suffulta; queque fortasse, petica libertate apictoribus siue sculptoribus symbolice adumbrata, qualium nimis quam obuia sunt, ueram subinde, pro  seculorum istorum captu, induerint historie faciem, dignam que in ipso sanctorum Henrici et Cunegundis mausoleo representaretur. Cap. 34, recitantur »publica« nonnulla »pietatis et religionis monumenta posita, aliaque pia opera ab Henrico gesta;« que omnia, uti »et illustria miracula post mortem« a Sancto »patrata,« eiusdem facte »apparitiones,« canonizationis diploma ab Eugenio PP. III. concessum, ceteraque tribus ultimis capitibus collecta, paulo uberius a nobis propriis suis locis relata et explicata sunt. Atque hec de Inchoferi opere dicta sufficiant, nos exorsum deductumque pridem Commentarii nostri filum sequentibus paragraphis ordine exhibebimus, ubi ea premiserimus que ad precipuam Sancti laureolam uindicandam paulo accuratius  examinari et neruosius confirmari merentur.



§ uIII. S. Henrici cum sancta uirgine Cunegunde, seruata in coniugio castimonia.

75. Quamquam superius dixerim multa esse que in Anonymo »uite S. Henrici« scriptore non omnino admittenda censeam, illud certe suggillari non patior, quod habet cap. 21 et 27, unde precipua sanctissimis coniugibus »Henrico et Cunegundi,« eaque constantissima fuit a tot seculis gloria, quod intemeratam illibatamque uirginitatem tumulis ambo et celo intulerint. Priscas nenias et ueteres heterodoxorum satyras aduersus continentie miraculum spareas hic nec appellandas nec refutandas suscipio; non calumniis aut dicteriis sed argumentis certandum est, recentiores aggredior. Eam historie partem immerito  uellicauit Leibnitius, Introductionis sue ad Scriptores Brunswicenses § 30, his uerbis: »Magnum uirum fuisse  et probum, dubitare nos gesta non sinunt, uirginitatem uoluntariam in matrimonio cum Cunegunde coniuge coluisse posteriores tradiderunt, cetanei nec minimum huius opinionis uestigium exhibent, ut adeo magnopere ei fidi non possit. »Laudat Leibnitium Struuius eique subscribit, pag. 388; utrumque conuenio. Et quidem manifeste liquet rem illam satis perfunctorie a Leibnitio delibatam, ut qui S. Henrici canonizationem perperam tribuit Innocentio III, ut forte ea ratione pontificium de seruata uirginitate testimonium ad seculum XIII remoueat, uerum iam supra ostensum est, totis fere sexaginta annis citius, nimirum anno  1145 celitum honores consecutum sanctum Imperatorem.

76. At »cetanei nec minimum huius opinionis uestigium exhibent.« Quero, quos cetaneos hic appellare possit Leibnitius? Adelboldum forte? Ast istius operis solum fragmentum superest. Ditmarum? Sciuit uir eruditissimus totis sex annis Henrico premortuum esse, neque adeo rem, quoad Sanctus uixit, ignoratam, in eius notitiam peruenire potuisse, quam sub extremum uite articulum primum patefecit. Alios cetaneos scriptores non facile quis produxerit. Si ad proxime sequentes chronographos Ottonem, Hermannum, aliosque alibi nominatos prouocet, facit Sancto iniuriam, quod iis arbitris res  Henricianas definitas uelit, quas illi uix primis, ut est in prouerbio, labris degustarunt. At enim de ea re tacet Chronographus Saxo, tacent Annales Hildesemenses. Utique: sed scriptorum istorum aliorumque seculi XII silentio opponitur positiua assertio eiusdem seculi scriptoris, nempe Gotfridi uiterbiensis, apud Pistorium, tomo II, col. 484, cuius uersus ad calcem tractatus huius inuenies. Opponitur positiuissima eiusdem temporis declaratio Pontificia, in relata nuper canonizationis bulla expressis terminis testata, »in toro etiam legitimo positum S. Henricum integritatem castimonie usque ad finem uite conseruasse:« quod certe minime declarasset Pontifex, nisi id a Bambergensibus legitime probatum accepisset. Nihil igitur obesse potest chronographi  istius et decem id genus aliorum silentium, dum istud uetustiori et probatiori assertione el ditur.

77. Si Pontificio diplomati minus fidat Leibnitius, habeo, quod recusare non possit, Leonis Marsicani, alias Cardinalis episcopi Ostiensis, in Chronico Casinensi disertum testimonium, citato diplomate multo antiquius, imo sancti ipsius Henrici etati proximum, ut pote scriptoris seculi XI, qui, teste Angelo de Nuce, nouissimo Chronici editore, »rem orsus a condito monasterio, eam adusque illud tempus perduxit, quo dedicatum inauguratumque ab Alexandro II templum fuit:« id quod anno 1071 accidisse narrant; ut plane perspicias quam parum a Sancto abfuerit is, cuius loquentem auctoritatem omnium istius ac sequenti seculi scriptorum silentio longe  potiorem existimamus. Audi Leonis uerba, lib. II, cap. 46: »Super ceteras autem bonitates seu uirtutes quas idem imperator habuisse narratur a Deo, fertur uixisse castissimus, ut, ad mortis articulum ueniens, coram presentibus episcopis atque abbatibus Cunibunde [Cunegunde] coniugis sue propinquis, eaque illis tradita, fertur  Recipite quam michi tradidistis uirginem uestram.« Laudat ipse Leibnitius auctorem uite sancti Meinwerci. »uita Meinwerci, inquit, etsi seculo demum sequente  scripta, multa tamen habet utilia ad res Episcopo contemporaneas, Cesarumque et principum acta cognoscenda, cum nec synodos pretereat aliasque res ecclesiarum.«

78. Si in iis omnibus fidem meretur scriptor diligentissimus,  que ad »Cesarum et principum acta cognoscenda« pertinent, non opinor ea parte reiiciendum, quod de castissimo sanctorum Henrici et Cunegundis coniugio dissertissimis uerbis testimonium dicat, rebus istis omnibus, a se narratis, eque propinquus. En igitur clarissimum opinionis a Leibnitio repudiate non »uestigium« solum, sed nouum testimonium fideliter »exhibitum.« Sic loquitur in nostra editione, cap. 2, num. 9, apud ipsum Leibnitium num. 12, pag. 521: »Eodem anno  nouo rege natiuitatem Laurentii in ciuitate Patherbrunnensi celebrante, domna Chunigunda, ipsius, ut putabatur uxor, re autem uera castitatis emulatione soror, a predicto Willigiso Magontiensi archiepiscopo,  inibi regie consecrationis dominium adinuenit.« Clarissima hec, nisi uehementer fallar, et peremptoria sunt, non a »posterioribus tradita,« ut aiebat Leibnitius, sed ab equalibus et subequalibus »exhibita« argumenta, quibus nec hilum officere posset cetaneorum  scriptorum silentium; ut proinde frigida Leibnitii locutio, »posteriores tradiderunt,« quasi indicare uelit, postremis hisce seculis natam primum piam istam credulitatem, abunde eneruetur et conuellatur.

79. Pluribus hic supersedeo, cum iam allegata omnino sufficiant ad refellenda que leuiter, ut mitissime dicam, ab illustri erudito uiro, nobisque, dum uiueret, amico prolata sunt, melius eo loco  pretereunda; que sane omitti absque scrupulo poterant, ut pote importune intrusa ad ostentandam quodammodo eruditionem, quandoquidem in eo, de quo ibi agitur, opere, nempe Adelboldi episcopi Ultraiectensis, supra a nobis descripto, nec uerbum de »uirginitate uoluntaria« a S. Henrico »in matrimonio cum Cunegunde coniuge culta,« usquam reperiatur. Optandum sane esset ut sacra omnis ecclesiastica historia tam firmis fundamentis consolidata stabiliretur, ad odiosorum criticorum obloquia precludenda et penitus exstinguenda. Iam a tanto tempore experti sunt eruditi acatholici, in hoc nostro de Actis Sanctorum opere ueritates historicas tam accurate discerni ab iis que leui populari traditione, nimia subinde facilitate admissa sunt, ut nostre sinceritati  fidere tuto possint, nos non temere admissuros que solidis historicis fundamentis stabilita non sint. Maneat igitur in sua possessione sancta mater Catholica Ecclesia, et rarum continentie uirginalis tot inter illecebras exemplum, seu potius diuine gratie miraculum quale eodem seculo exhibuit in Anglia S. Eduardus, fidelibus suis filiis exaltare ac predicare non desinat.

80. His ita aduersus illustrissimum et clarissimum, nobisque estimatissimum uirum modeste ac sine ullius offensione discussis, probatisque; ignosci mihi postulo, si pari moderatione non excipiam »otia,« rectius dixeris, somnia »Gundlingiana,« que germanice procusa audio anno 1706, quorumque compendium, ab amico acceptum, non absque  stomacho legere potui, tantam inuerecundiam execratus, miratusque, in ipsa Saxonia a professore Saxone, de augustissimo Saxonico principe, contra apertissimam fidem historicam, constantissimis tot seculorum testimoniis firmatam, tam immodesta scommata uulgi oculis lingua uernacula exposita fuisse, que uel ipsis, saltem cordatis, Lutheranis, exosa crediderim, utpote putida figmenta, non nisi uulcano digna. Audet uir, ut audio, non illitteratus, »otio« suo abuti, ut in celestes Augustos, calamo non satis castigato, calumnias euomat, eorumque castissimum coniugium, spurcis nonnullis sarcasmis commaculet, sanctissimum Imperatorem describens »ut hominem morbidum, impotentem, etc., uirum  bonum et simplicem, omnia coniugis ambitiose et callide precibus probrosa facilitate concedentem. Sanctam uero Cunegundem uariis conuiciis proscindit, et satis aperte adulteram proponit, damnabili quorumdam episcoporum familiaritate, absente in expeditionibus bellicis marito, usam,« etc.

81. Mirare, obsecro, »otia Gundlingiana,« otia mera, iocos scurriles, aniles satyras, uocemus nugas et gerras Siculis inaniores; quales certe fatebuntur eruditi omnes, quibus hec scribimus, etiam acatholici, apud quos id genus cantiunculas commiseratione potius quam plausu digna existimamus, eque ac nouissimam alterius Lutherani thesim historicam, imo fabellam ineptissimam, uidelicet; »Coniugium  S. Henrici Imperatoris cum sancta Cunegunde, non omni tempore fuisse uirgineum.« Quid est delirare, si hoc non est? Ast, inquit ille, documenta reperiuntur, ex quibus constet, publicas preces indictas ad impetrandam toro Henriciano fecunditatem. Quid tum postea? Quid, si id ultro admittant fateanturque Bambergenses? Cur id magis S. Henrici, quam alio tempore uetitum? An uspiam legit ipse, castissimorum coniugum continentiam uulgo notam fuisse, quod sanctus ipse Henricus, iam morti proximus, id primum patefecit, uxorem uirginem propinquis restituens? Impostura alia aliam trudit: eruit ille nimirum documenta authentica, quibus demonstrari possit, ex SS. Henrico et Cunegunda filiam natam fuisse. Nouum portentum, imo lepidum ferculum,  non mihi sed »otioso Gundlingio« probe masticandum, ut id saltem ex contribule suo discat, impotentem non fuisse sanctissimum Imperatorem, qualem ipse procaciter effingit.

82. Illustri isti in paucis seruate in coniugio uirginitatis prodigio affine est illud quod habet Anonymus cap. 21, de S. Henrici zelotypia, probataque a sancta uxore per candentes uomeres innocentia, quod pari ferme, ut superius, pretenso argumento a maleuolis arrodi posset ex scriptorum cetaneorum silentio. uerum enimuero pridem istud satis uindicarunt laudatus sepe Hofmannus in Annalibus Bambergensibus, col. 52 et 53, atque Henschenius, die III Martii, in Commentario preuio ad S. Cunegundis Acta § 2, ad quos, ne actum agam, lectores,  et pre ceteris Gundlingium, castissime Imperatricis ferum mastygem, remitto. Id unicum in ea historia a morosioribus desiderari posset, quod certum tempus designari nequeat, uti nec locus in quo res ea contigerit. Hofmannus triumphi palestram designat Bambergam ipsam, Sancti utriusque delicium; annum uero 1017, quod eum suspicor ex monumentis Bambergensibus alicunde eruisse. An prefato anno omnia aptissime congruant, ex deducendo proxime uite S. Henrici chronologico ordine colligi utcumque poterit; nobis sufficit rem ipsam in controuersiam non adeo facile reuocandam, cuius tam authentica monumenta, teste Hofmanno, in hunc usque diem supersunt, que cum tantopere impugnari non uideam,  satis sit Legende fidem in hac etiam parte uindicasse.

83. Non ita acquiescendum censui superiori capitali concertationi, de intemerata utriusque sanctissimi coniugis seruata in matrimonio continentia; quam cum speciosis Kelerianis cauillis aliquousque impeti, saltem suggillari posse aduerterem, seu ueris seu pretensis illis precibus pro coniugii fecunditate, tum uero regia aliqua, si superis placet! prole alicubi insinuata, nichil pretermittendum putaui ad obturanda non solum heterodoxorum sed et audaciorum Catholicorum obloquentium ora, nec prius destiti quam fontem omnino detexissem ex quo tam uaria, tam diuersa, tam parum connexa profluxisse, liquido demum deprehenderem. Quem  in finem tabularia omnia, regesta, necrologia, libros chorales Bambergensis ecclesie excuti curaui, exploraturus sicubi tam enormi calumnie in antiquioribus scriptis ansa preberetur. Atque hic denuo, pro insigni suo in S. Henricum studio, operam gnauiter contulit toties laudatus R. P. Rector Nicolaus Pottu, ex cuius litteris, hoc anno 1723 ad me datis, rem patentissime explanatam faxo intelligas, atque luce meridiana clarius perspicias, merum figmentum de precibus pro fecunditate circumferri; »prolem« uero »regiam« tunc non magis quam modo exstitisse in rerum natura. Rem ego omnem, prout gesta est, ipsiusmet Pottuuii uerbis nude et candide proponam.

84. Ubi ex litteris meis obiectas calumnias percepisset,  in hec ipsa uerba respondit: »Acceptis penultimis Reu. u., prima mea cura fuit, inquirere in orationem quam quidam maleuoli compositam et prescriptam fingunt, ipsius S. Henrici iussu, ad implorandam et impetrandam coniugii sui fecunditatem, ut scilicet hac ratione impugnare possint eius et sancte coniugis perpetuam castimoniam. Inueni in custodia ecclesie Imperialis librum perantiquum, utique scriptum, ut omnia signa ostendunt, uiuente adhuc sancto imperatore. Formam libri exhibet charta acclusa. Extima tegumenti pars anterior representat effigiem sancti Petri Apostoli; posterior sancti Pauli; pagine sunt ex pergameno. Titulus libri est, LIBELLUS GRADUALIS. Deinde ponuntur Gradualia incipiendo ab Aduentu. Quando deuenitur  ad Pascha, ponuntur Litanie eadem forma et figura litterarum descripte, quam charta acclusa exhibet. In illis Litaniis postquam facta fuisset inuocatio pro summo Pontifice, Imperatore Henrico, Chunigunde regina, fit etiam pro nobilissima prole regali. Sed manifestum est quod ex hac inuocatione calumnia nullum habeat presidium:« quod mox paulo uberius, ad male garrientium ora comprimenda demonstrabitur. Pergit epistola:

85. »Nullam aliam orationem pro impetranda fecunditate coniugii sanctissimi Imperatoris reperire potui, etiamsi secundam partem Gradualis, uaria Missalia et Breuiaria, tempore S. Henrici scripta, et aliqua post ipsius felicem transitum, diligenter una  cum Reuerendo D. custode perlustrauerim; neque D. Eppenauer in Monte S. Michelis quidquam reperire potuit.« En igitur refectam undequaque unicam tot fictionum scaturiginem, nullo negotio expurgandam. Maiori candore ac sinceritate res tota referri nequit, quam ex epistolis familiaribus ultro citroque scriptis, quarum uerba exponimus. uix equidem induci possum ut ad ipsius sancti Henrici etatem citatum codicem pertinere existimem, quamuis facile admittam ex antiquiori aliquo descriptum, imo precum formulas, predictis Litaniis in quibus rei cardo uertitur, insertas, Sancto ipso longe uetustiores esse credam, et in Germanicis ecclesiis, tum precedenti, cum sequentibus seculis usitatas. ut modo preces alie sunt ab uniuersali Romana et  ab aliis ecclesiis recepte. Rectissime autem aduertit Pottuuius nullum in iis formulis presidium uulgate calumnie superesse, quantumuis inde argutari uideantur Henriciane castimonie impugnatores, quibus hic ultro suggerimus, nullo dissimulato apice, quidquid uel remotissime spargendis exornandisque calumniis fomentum prebuit: quocirca Litanias ipsas, quousque typis nostris id fieri potuit, hic expandimus, sequenti paragrapho explicandas.


LETAN. AD MISS. IN DIE SCO PASCHE.

86. XPC uINCIT. XPC REGNAT.

Sce PetreSca Gerdrudis.Sce Martine.Prudentia et temperantia nostra
Xpc imperat. 	
Exaudi xpe. 	Summo pontifici et uniuersali pape uita.
Saluator mundi. 	Tu illum adiuua.

Tu illum adiuua.
Sce Paule. 	Tu illum adiuua.
Sce Andrea. 	Tu illum adiuua.
Exaudi xpe. 	Heinrico a dô coronato magno et pacifico imperatori uita et uictoria.
Redemptor mundi. 	Tu illum adiuua
Sce MICHAEL. 	Tu illum adiuua.
Sce Gabrihel. 	Tu illum adiuua.
Sce Raphahel. 	Tu illum adiuua.
Sce Iohannes. 	Tu illum adiuua.
Sce Stephane. 	Tu illum adiuua.
Exaudi xpe. 	Chunigunde regine salus et uita.
Sca Maria. 	Tu illam adiuua.
Sca Radagundis. 	Tu illam adiuua.

Tu illam adiuua.
Exaudi xpe. 	Nobilissime proli regali salus et uita
Sce Clemens. 	Tu ill adiuua.
Sce Uite. 	Tu ill adiuua.
Sce Pantaleon. 	Tu ill adiuua.
Exaudi xpe. 	N. ductori pacifico salus et uita.
Sce Maurici. 	Tu illum adiuua.
Sce LANDBERTE. 	Tu illum adiuua.
Sce Gereon. 	Tu illum adiuua.
Exaudi xpe. 	N. epo et cuncte congregationi N. salus et uita.
Sce Siluester. 	Tu illum adiuua.

Tu illum adiuua.
Exaudi xpe. 	omnibus iudicibus et cuncto exercitui xpianorum uita et uictoria.
Sce Georgii. 	Tu illos adiuua.
Sce Emmeramme. 	Tu illos adiuua.
Sce Sebastiane. 	Tu illos adiuua.
XPC uINCIT, XPC REGNAT, XPC IMPER. 	
Rex regum. 	Xpc uincit. xpc regnat.
Gloria nostra. 	Xpc uinc. xpc. reg.
Misericordia nostra. 	Xpc uinc. xpc. reg.
Spes nostra. 	Xpc uinc. xpc. reg.
Auxilium nostrum. 	Xpc uinc. xpc. reg.
uictoria nostra. 	Xpc uinc. xpc. reg.
Lux, uia, ueritas et uita nostra. 	Xpc. uinc.
Fortitudo et iustitia nostra. 	Xpc. uinc.

Xpc. uinc.
Liberatio et redemptio nostra. 	Xpc. uinc.
Arma nostra inuictissima. 	Xpc. uinc.
Murus ñr inexpugnabilis. 	Xpc. uinc.
Defensio et exaltatio nostra. 	Xpc. uinc.
Ipsi soli imperium gloria et potestas per immortalia scla sclorum am. 	
Ipsi soli laus, honor et iubilatio per infinita scla seculorum amen. 	
Ipsi soli uirtus, fortitudo et uictoria per omnia scla sclorum amen. 	
XPE AuDI NOS. TER. 	
KYRIE ELEYSON. 	




§ IX. Ex Litaniis Bambergensibus incassum suggillata.

 87. Habes modo orbi expositum et reuelatum pretensum iniquitatis mysterium, quod in Litaniis Bambergensibus latere frustra sibi persuaserunt continentie Henriciane non minus quam omnis castimonie, in Romana Ecclesia tantopere estimate, osores maleuoli. Redditi sunt characteres omnes, saltem quoad fieri potuit, post exclusas e typographia abbreuationes, quas in es incidere opere pretium uisum non est, cum ex iis controuersie caput minime pendeat. Libellus iste gradualis oblongus est, angustioris forme, tantillum superantis columnas hic compositas, quibus uerba omnia secundum syllabas et lineas adhibita sunt, nullo apice neglecto aut transposito. Tres ferme pagellas implet tota ea Litania, tot suppositionum et calumniarum materia;  quam nobis ad libelli norman diuidere non licuit, satis fuit totam fideliter representasse. Rubricis capitalibus, ut uulgo loquuntur, in prima facie nitide depictus est predictus titulus, LIBELLUS GRADUALIS, litteris hodierne forme non multum absimilibus preter E, G, A et D. Titulus interior rubris etiam maiusculis, utcumque typis nostris exprimitur. Sic littere initiales omnes miniate sunt, uti et X, quotiescumque recurrit Christi Seruatoris nomen, cuius monogramma satis notum esse putamus. Fidem nos integre liberasse, testari poterunt quicumque autographum ipsum Bamberge inspicere et cum hac editione conferre dignabuntur.

88. Porro schema ad me transmissum, atque hic  typis excusum, tam rigide per singula excussi, ut nichil intactum reliquerim quin id continuo Bambergensibus obiicerem. Imprimis Litanie iste, licet Bamberge hodiedum asseruate, pro istiusmet ecclesie usu scripte non uidentur, ubi, procul dubio, addite essent appellationes fundatoris et fundatricis. Preterea non recte signatur Sanctus, »imperator a Deo coronatus,« dum interim Cunegundi simplex regine titulus apponitur, quandoquidem constet ambos eodem die a Benedicto PP. uIII, anno 1014, Rome Cesareo diademate imposito inauguratos. At uero Keleri palmare argumentum pro existentia »nobilissime prolis regalis,« acrius intorquere non destiti, hoc ferme ratiocinio, ad hominem, ut aiunt, aduersus Bambergenses concludens: Non minus  certum est, in iis Litaniis Deum inuocari pro »salute et uita nobilissime prolis regalis,« quam certum sit inuocari pro uita et uictoria S. Henrici, pro salute et uita S. Chunigunde; atque hoc secundum apud uos indubitatum est, quidni igitur et primum? Preces pro coniugibus ut uiuis ibidem ad Deum funduntur, uiuere itaque etiam oportuit »nobilissimam prolem regalem,« et que inde Keleri consectaria sunt. Hec exercitii gratia, uti loquimur, a me proposita, erudite enodauit et dissoluit Pottuuius, tribus responsionibus sic omnia elucidans, ut habeat Kelerus quibus acquiescat. uerba eius fideliter etiam reddo.

89. »Si Kelerus ex uerbis Litaniarum que reperiuntur in Graduali manuscripto, NOBILISSIMAE PROLI  REGALI SALUS ET uITA, uult inferre, ex matrimonio sanctorum Henrici ac Cunegundis saltem filiam fuisse genitam, non recte infert.« En responsionem primam: »Quia uerosimiliter Litanie iste iam ante tempora S. Henrici fuerunt in usu in ecclesiis Germanie, tamquam formule communes supplicandi pro Pontifice, Imperatore, Imperatrice etc. Non quidem diffitemur, illas etate S. Henrici descriptas siue exaratas fuisse; id enim tam figura characterum illo tempore usitata, quam expressio nominum Henrici et Cunegundis, pro quibus tamquam uiuis supplicatur, nobis persuadet: sed solum dicimus illas post erectionem ecclesie Bambergensis, ex alio exemplari descriptas seu transumptas fuisse, additis tunc nominibus Henrici et Cunegundis, tamquam  actu regnantium. Neque gratis id dicimus; quia totus Libellus gradualis  est descriptus ex exemplaribus in ecclesiis adhiberi solitis. Merito igitur asserimus, etiam Litanias, que sunt pars Gradualis, fuisse tunc aliis ecclesiis communes, et ex illarum exemplaribus desumptas. Igitur ex illis non recte infertur, ex matrimonio sanctorum Henrici et Cunegundis progenitam esse saltem filiam, quia sunt formula solummodo communis.«

90. Apposite urget Pottuuius et magis etiam instat hoc modo: »Quod si contendas Litanias istas non esse desumptas ex aliis exemplaribus, sed pro ipsa ecclesia Bambergensi primo fuisse compositas, demus  id ita esse, quod tamen non probas; sed sic ex ipsis Litaniis ostendo sanctos coniuges, tunc, quando Litanie scripte fuerunt, non habuisse prolem. Quia si habuissent, in Litaniis uel expressum fuisset nomen prolis, sicut expresse fuit nomen Henrici et Cunegundis, uel saltem indicatus fuisset sexus, an sit filius uel filia. Nam, sicut in formula supplicationis pro sancto Henrico dicitur: »Tu illum adiuua,« in supplicatione pro sancta Cunegunde: »Tu illam adiuua,« ita, si tunc exstitisset filia regalis, debuisset dici: »Tu illam adiuua.« Cum solum ponatur per abbreuiationem: »Tu ill. adiuua,« quod »ill.« nec illum nec illam significat, sed est indifferens ad utrumque; signum est quod tunc non exstiterit filia, neque etiam filius. Manet ergo quod sit formula  communis, que masculo eque ac femine conuenire possit. Confirmatur id ex sequentibus formulis earumdem Litaniarum, ubi ponitur N. que sunt formule communes supplicandi pro quibuscumque ducibus, episcopis,« etc.

91. »Deinde,« pergit eodem tenore Pottuuius, »etiamsi supplicatio pro NOBILISSIMA PROLE REGALI in Litaniis habeatur, unde probas quod, prole non existente, supplicatio illa fuerit decantata, et non potius in isto casu omissa? Certe, quamuis in istis Litaniis formula supplicationis pro Imperatrice habeatur, si tamen Imperator nondum esset coniugatus, aut euaderet uiduus, formula supplicationis pro Imperatrice haud dubie in utroque casu omitteretur. Ita, etiamsi formula pro nobilissima prole regali in Litaniis ponatur,  prole tamen deficiente, uidetur formula illa in decantatione Litaniarum fuisse omissa. Nisi forte fuisset aliqua coniectura aut indicium fecunditatis coniugii: tunc enim fideles subditi optare, Deoque supplicare solent, ut fructus in arbore et gemma in concha maturescat. Potuerunt autem Bambergenses id sperare et merito apprecari tam insignibus coniugibus, quorum uotum continentie ignorabant.« Addere liceat quod proxime formula: »N. ductori pacifico salus et uita« haud dubie pretereunda sit, Cesare ipso exercitibus imperante. Sic alteram pro loci Episcopo et primam pro Romano Pontifice, nemo decantatas somniauerit alterutra sede uacante. Hodiernam, et iam tot seculi constantem Ecclesie praxim consulat Kelerus, et que hic dicta sunt  uerissima esse perspiciet.

92. Non hic heret Pottuuius; sed altera responsione seu argumento instat in hunc modum: »Sine nota sanctissimi ac prudentissimi Imperatoris«  »asseri non potest quod ex suo coniugio genuerit saltem filiam. uel enim illam genuit ante fundationem episcopatus Bambergensis, uel post illam: neutrum sine nota Imperatoris asseri potest. Imprimis non potest dici quod genuerit ante fundationem, que contigit anno uI uel uII post millesimum. Colligitur id ex allocutione S. Henrici, quam in conuentu Francofurtensi habuit ad S. Willigisum archiepiscopum Moguntinum et ceteros archiepiscopos et episcopos  presentes, uti refert Ditmarus episcopus Merseburgensis, historicus synchronus, libro uII, pag. 67: »Ob recompensationem futuram, inquiebat sanctus Imperator, Christum heredem elegi; quia in sobole acquirenda nulla spes remanet mihi.« Quod si S. Henricus ante fundationem episcopatus genuit filiam, quomodo cum ueritate dicere potuit, sibi in acquirenda sobole nullam remanere spem? Nonne conuentus Patrum poterat illi opponere: »Quomodo nulla spes acquirende sobolis in presenti matrimonio tibi superest, qui paucis hisce annis, quibus in matrimonio uixisti, filiam genuisti?« Male igitur dignitati sancti Imperatoris consulit, qui procreationem sobolis ante fundationem episcopatus illi affingit.

 93. »Deinde absque eiusdem Sancti prostitutione etiam asseri non potest, genitam ipsi fuisse filiam post fundationem episcopatus. Ille claris et expressis uerbis, coram celeberrimo conuentu presulum, asseuerat, sibi in acquirenda sobole nullam superesse spem: quis ergo sine nota tam sapientis et circumspecti Imperatoris dicet illum nichilominus, post asseuerationem adeo solemnem, procreasse filiam? Nisi igitur ualida ratio afferatur, qualis non affertur, exigit dignitas tanti Imperatoris ut credamus illum uerum dixisse, dum solemni contestatione asseuerauit nullam in acquirenda sobole sibi remanere spem. Quis autem illi spem omnem ademit? Quis nisi ille ipsemet uoluntario uoto continentie, in honorem Dei emisso, et a castissima coniuge ratihabito? Poterat  dicere cum Iephte : »Aperui enim os meum ad Dominum, et aliud facere non potero.« quam perpetuam seruare continentiam. Quid aliud innuunt uerba immediate sequentia, ab Imperatore in conuentu prolata: »Et quod precipuum habui, ac meipsum cum modo acquisitis seu acquirendis, in sacrificium Patri ingenito iam dudum secreto mentis obtuli:« quid, inquam, aliud innuunt uerba illa, quam uotum castitatis, quo sanctissimus Imperator, iuxta consilium Saluatoris , »se ipsum castrauit propter regnum celorum,« et inclinationem relinquendi sibi similem post se, Deo in sacrificium obtulit, magno Abrahamo in eo comparandus, quod iste paratus fuerit, Isaacum filium, sibi pridem natum, immolare, hic uero spem filii et heredis sibi  nascituri, intima mentis deuotione, Altissimo sacrificauerit?«

94. Hasce questiones, satis concisas ac stringentes, ad Kelerum uniuersas remittimus, ut in proximis thesibus suis historicis apta responsa suppeditet. Neque tamen hic desinit Pottuuius, cuius hec tertia responsio est. »Si S. Henricus genuit filiam, et curauit pro ea publicas in ecclesia Bambergensi institui preces, uti Kelerus ex Litaniis citatis probare uelle uidetur; moraliter impossibile est potuisse in mundo, et imprimis Bamberge, persuasionem uniuersalem inualescere, sicut reipsa inualuit, quod sancti Henricus et Cunegundis in suo matrimonio uirginalem continentiam perpetuo seruauerint. Si  enim Kelerus tam sagax est ut post septingentos annos ex illis Litaniis odoretur sobolem regiam, quomodo Bambergenses, qui Litanias illas tempore sancti Henrici decantarunt, et annis insequentibus usque ad hec tempora, in Libello graduali descriptas, pones se retinuerunt, sepius inspexerunt, et aliis inspiciendas exhibuerunt; quomodo, inquam, illi omnes nichil unquam de tali filia cogitarunt, aut exinde collegerunt? Fueruntne omnes per septem secula adeo stupidi, ut nullus caperet mysterium, in Litaniis reconditum, quod nunc tandem Kelerus mundo reuelat? Et si Bambergenses, tempore S. Henrici, filiam eius nouerunt, et pro ea publice in Litaniis precati sunt, quomodo et quando potuerunt delabi in eam persuasionem, ut crederent SS. Henricum et  Cunegundem in suo coniugio pari consensu perpetuam seruasse continentiam?«

95. Importunus quesitor est Pottuuius. »Quomodo, inquit, ad idem sentiendum totum imperium, et totus late Christianus orbis induci potuit? Quomodo celeberrimus ordo D. Benedicti S. Cunegundem, post obitum S. Henrici, ad cenobium Confugiense suscepit ut uirginem, ac deinceps ipsam constanter ut talem habuit et coluit, si sciuit, quod nescire non potuit, illam in suo coniugio fuisse matrem filie regalis? Quo seculo, et circa quem annum memoria filie istius oblitterata fuit, et eius loco exorta persuasio de uirginali continentia SS. coniugum? Ex rescripto Eugenii III constat seculo XII id iam fuisse creditum, et legitimis testimoniis confirmatum,  S Henricum, in toro etiam legitimo positum, integritatem castimonie usque ad finem uite conseruasse: si seculo immediate precedente S. Henricus in suo coniugio filiam genuit, et pro ea in Litaniis publice supplicatum fuit, quis sibi persuadeat, potuisse tam breui tempore memoriam nobilissime prolis regalis apud omnes perire, et fecundos coniuges haberi pro uirginibus? Etiamsi in aliquo coniugio nulla umquam appareat soboles, homines tamen difficulter inducuntur ad credendum, quod tales coniuges prole careant ex uirtute perpetue continentie; sed id adscribunt sterilitati nature, aut aliis impedimentis naturalibus. Multo minus homines propinqui etati SS. coniugum siuissent se induci ad credendam perpetuam eorum continentiam, si illi in  suo coniugio suscepissent filiam, quod utique homines, etati isti adeo uicinos latere non potuisset.

96. »Necesse est igitur fateri, legatos apostolicos ab Eugenio III, ad inquirendam rei ueritatem seculo XII Bambergam missos, uti et multos religiosos ac discretos uiros non potuisse induci ad credendam et attestandam integritatem castimonie S. Henrici usque in finem uite, si uel in matrimonio suo genuisset filiam, uel si de illa integritate castimonie non habuissent indicia, testimonia et argumenta certa ac minime suspecta; in quibus pietas Christiana posset merito conquiescere, et memoria tam illustris exempli cum solatio frui. Sed cum humani generis hostis indignissime ferat in Ecclesia adeo  illustres continentie imagines ad cultum et imitationem palam proponi, actus rabie et inuidia, nititur easdem tetris coloribus obscurare, sicut olim per iconoclastas Christi et Sanctorum imagines ex hominum oculis tollere conatus fuit, ne isti, ex earum aspectu, ad imitanda egregia Sanctorum illorum facta excitarentur.« Os durum! mi Kelere, sed quod tu in medium temere proiecisti, ceteris argumentis iam abunde superius dilutis. Te unum hec iacula feriunt, teque adeo petunt quecumque hoc toto paragrapho disputata sunt: tute hoc intristi, tibi omne exedendum est; nobis supersunt precipua sanctissimi Imperatoris gesta chronologice, pro nostro instituto, digerenda.



§ X. Precipua S. Henrici gesta ad temporum ordinem reuocata, a regni principio ad fundatam ecclesiam Bambergensem.


97. Que ante susceptas regni habenas sanctissimo Imperatore gesta sunt, cum nec uite scriptores nec Ditmarus aut alii memorauerint, frustra a nobis eorum ordo requiratur; ab Ottonis III obitu series nostra deducitur. Neque uero singula scrupulose discutimus, sed precipua seu illustriora et ad sanctitatem ceterasque res totius regni et imperii tempore gestas spectantia, queque a notissime uite seu potius elogii compilatore Anonymo ex parte memorata quidem sunt, ast ita commixta ut nusquam appareat quo anno affigenda sint, auctore ad hec tam parum attento, ut, ubi annum exprimit, plerumque a recta chronologia deflectat. Exemplum sit in ipsomet  iam dicte uite principio, quam in hunc modum orditur: »Anno ab incarnatione Domini MI, ab Urbe condita MDCCLII, Ottone puero Rome defuncto, uacante regni solio, cum de principe subrogando ageretur, omnium uota, nutu diuino, ad eum inclinantur, qui tunc in regno habebatur potissimus.« Aberrant hic characteres prope omnes: neque enim anno 1001 mortuus est Otto III, sed 1002; neque erat annus Urbis condite 1752, sed uero similius 1754; neque Rome mortuus Otto iste, sed Paterne seu Paterni, castro Campanie Romane, in ditione Ecclesie atque in maritimo tractu, in ora maris Tyrrheni, ubi alias uilla Plinii iunioris, teste Holstenio, quidquid alii a situ tantillum deflectant.

98. A tali exordio quid in ordine ad digerendam  rerum seriem sperari possit, facile intelligitur: id nobis potissimum cure erit ut saluam rerum ueritatem in rectum, quead fieri poterit, ordinem chronologicum redigamus, adiectis nonnumquam et ad proprios etiam hinc inde annos reuocatis largissimi in ecclesias et monasteria Imperatoris donationibus et priuilegiis, quorum cum iam scriptores plures meminerint, nobis ea obiter attigisse suffecerit. Cesaree isti profuse ferme liberalitati a regni principio intendisse inuenies apud Mabillonium in Annalibus Benedictinis ad annum 1002, pag. 159. num. 26, dum aream quamdam intra muros urbis Ratisbonensis Altahensi monasterio dedit; et plura alia maiora beneficia eidem monasterio prestitit annis  sequentibus, quorum diplomata exhibet Gretserus ad calcem uulgatissime uite, a pag. 65. Nec desunt Henriciane munificentie argumenta apud Hundium in sua Metropoli Salisburgensi, ut uide, pag. 140 et alibi: Que ad Westphalie seu Saxonie partes reducuntur S. Henrici priuilegia et donationes, in annos quosque suos uberius et diligentius distribuit et accurate explicuit noster Nicolaus Schaten in Annalibus Paderbornensibus, lib. Iu, a pag. 362, quod hic indicasse satis est: uita S. Meinwerci dona potius ipsa quam instrumenta enumerat. Alia rursus habet laudatus Mabillonius, pag. 161; nos prefixam seriem exordiamur.

99. Ad tres primos regni S. Henrici annos quod attinet, in iis tantopere laborandum non erit, cum  res eo tempore gestas satis apposite distinxerit et ordinauerit laudatus supra Ultraiectensis episcopus Adelboldus, rerum prope omnium testis oculatus; ut hic audiendum omnino non putem Alberici Chronicon, dum in ipso solo, tacentibus uetustioribus, mira fingi potius quam uere narrari uidentur ad annum 1003 de Windis seu Winidis populis idololatris a S. Henrico per id tempus subiugatis, quorum regibus huiusmodi anecdotum applicat: »Hos populos Henricus tributarios fecit, ita ut in omnibus solemnitatibus quibus coronabatur, quatuor reges eorum lebetem, quo carnes condiebantur, in humeris suis, duobus uectibus, per annulos quatuor inductis, ad coquinam uectitarent.« Fides sit penes auctorem. Saniora longe sunt que Adelboldus diligenter commemorat,  res omnes sancti Imperatoris accurate complexus ab obitu decessoris Ottonis III usque ad bellum Slauonicum, post primam in Italiam expeditionem S. Henrici Acta percensens, que utinam ad finem usque uite, eadem methodo et fide perducta, ad nos transmissa fuissent! uel hoc dolendum est, quod in apparatu ad predictum bellum fragmentum nostrum deficiat.

100. Non eum fontem consuluit Hofmannus, dum in Annalibus suis-Bambergensibus a col. 35 plurima commiscuit a ueritate et recta chronologia prorsus aliena, que ex sola collatione cum Adelboldi dictis penitus conuelluntur; eque ac fictitia S. Henrici electio a septem Imperii Electoribus, eo tempore et  multis etiam post annis in Germania necdum cognitis, que nos hic aliis discutienda et refutanda relinquimus. Paulo accuratior est in iis recensendis que ad munificentissimam ecclesie Bambergensis fundationem a col. 40 retulit, ut infra pluribus expendemus. Ad Adelboldum regredimur, in cuius narratione precipue obseruandum quod trium annorum spatio, nempe annis 1002, 1003 et 1004 contrahat que alii cum Ditmaro, ab amanuensibus, nisi uehementer fallor, corrupto, ad quatuor, id est usque ad annum 1005 extendunt; apud quos prima illa expeditio Italica, a S. Henrico suscepta, dum misera Papia in fauillas prope redacta est, anno 1005 perperam innectitur, que ab Adelboldo, Chronographo Saxone et Annalibus Hildesemensibus dissertissime anno  1004 consignatur, ut ex clarissimis eorum textibus euidenter demonstratur probantque etiam ad oculum solennitates festorum toto primo regni S. Henrici triennio celebratorum, que uel ex ipso Ditmaro pariter eruuntur.

101. Interim ipse sic librum suum sextum orditur: »Post salutiferum intemerate uirginis partum, consummata millenarii linea numeri et in quinto cardinalis ordinis loco, ac in eiusdem quarte initio hebdomade in Februario mense, qui purgatorius dicitur, clarum mane illuxit seculo, et Henricus diuina gratia rex, antecessorum suorum neuum cupiens emundare, sibique ueniam promerere eternam, dispositis secundum suimet placitum ad hoc pertinentibus cunctis, perrexit ad domum  suam, ubi se corporaliter semper solebat reficere, et ubi desiderato diu alimento paululum reficeretur in mente; conuocansque ad se omnes regni primates, dedit episcopatum sancte Merseburgensis ecclesie capellano suimet Wigberto.« Pergit ea indicare Ditmarus que cap. 3 et 4 memorat Anonymus, nulli ordini affixus, ex cuius sensu premittenda est S. Henrici reportata de Slauis uictoria restitutioni ecclesie Merseburgensis, ut pote que ex celeberrimo uoto facta sit, ante eam uictoriam concepto, de quo mirum est Ditmarum clarius non meminisse, quamquam ad illud alludere uideatur tribus ultimis elogii superius dati uersiculis. Itaque ipso illo anno 1004, aut forte precedenti, ut alii statuunt, obtenta est predicta uictoria, quam  instauratio ista Merseburgensis ecclesie subsecuta sit. Sic ad dictum annum 1004 loquitur Hermannus Contractus: »Henricus rex Italiam petens, sibi eam subiicit: Papiam ipsa die qua coronatus est, irrumpens, gladio et igne perdomuit: unde in Saxoniam rediens, Bohemian et Bolezlaum ducem Slauorum cum tota gente subiugauit.«

102. Non dissimulauerim, totam illam cap. 4 adornatam Anonymi narrationem, tot miris portentis palliatam, numquam mihi placuisse, eo presertim, urgentissimo in his adiunctis argumento, quod Ditmarus, rerum omnium tum gestarum oculatus testis et scriptor, Merseburgensis ecclesie sue ruinam, bonorum eius alienationem, ac demum per  S. Henricum restaurationem tam sollicite et accurate memorans, de tot miraculis, ibi a uite scriptore conglobatis, non meminerit, nusquam solitus ea silentio inuoluere que ad tam eximii benefactoris sui gloriam conducere posse existimauit; ut prodigio simile dicendum sit tam illustrem uictoriam, si sic parta est, ab eo preteritam fuisse. Ut candide dicam quod sentio: suspicor Anonymum, uirum bonum, nonnulla ad S. Henricum transtulisse, que forte ad alios pertinent; aut certis temporibus aptasse, que ipsis non conueniunt. Certe mihi numquam suaserit historiunculam, de Sancti meritis in trutina expensis, quam habet cap. 28: neque magis placet alia de claudicatione narratio, ex apographo Bambergensi cap. 24: que omnia, ut mitis  sime dicam, censeo non tam facile a uiris cordatis et eruditis admittenda

103. Redeo ad Ditmarum in quo post iam dicta sequitur breuis hiemalis expeditio in inquietum Boleslaum, admissio in gratiam Henrici rebellis, et fratris Brunonis fuga ad S. Stephanum regem Hungarie sororium, cuius intercessione in gratiam demum admissus est. Hisce connectit que ad Clusas, et in reliqua Longobardia a Sancto gesta sunt, eumque per Alemanniam et Alsatiam in Saxoniam reducit, Boleslao infestum, quem tunc haud dubie bello aggressus est, non eo tamen de quo iam diximus meminisse Anonymum cap. 4. Melius longe et fusius expeditionem enarrat laudatus Ditmarus a pag. 378. Atque hec omnia rectissime ab Adelboldo  aliisque citatis anno 1004 gesta referuntur, ut proinde in Ditmaro agnoscendus sit error, quidquid Baronius et recentiores passim ei in hac parte adhereant; quo pacto tollitur inextricabilis difficultas in iis apte distinguendis que duobus istis annis 1004 et 1005 a S. Henrico peracta sunt; nam Chronographus Saxo ad annum 1005 nichil habet preter inuasionem Polonie in quo »proh dolor! multos perdiderit, cum exercitu secum deferens corpora ducum mortuorum inde reuersus.« Chronicon Hildesemense eo anno 1005 narrat, Regem »in partibus Saxonie ad tempus Quadragesime habitasse,« Pascha uero Aquisgrani celebrasse, quibus adde que tradit uita S. Meinwerci, cap. 2, num. 11, pag. 515, et Schatenus a pag. 372. Quidquid uero  preterea anno 1005 a S. Henrico gestum fuerit, id certum uidetur, principium citati libri sexti plane corruptum esse, ut ex ipsomet Ditmaro infra euincere conabimur.

104. Premittunt Annales seu Chronicon Hildesemense ad annum MIu: »Et Bruno frater regis  obtentu domne Gisle matris eius acquisiuit gratiam,« quo plane modo etiam loquitur laudata S. Meinwerci uita loco citato. Recte hec, opinor, isto anno collocantur, at contra Adelboldi, et aliorum sententiam, »obtentu Gisle matris,« quod ipsi potius »Gisele sorori« tribuunt, nupte S. Stephano regi Hungarie, cuius desponsationis determinatum annum frustra apud synchronos scriptores quesiui hactenus. Consulendi itaque  fuere Annales ecclesiastici istius regni a nostro Melchiore Inchofer, superius laudato, concinnati, sed quibus acquiescere non licuit, cum ibi scriptor asserat matrimonium contractum fuisse anno 1005, regni Stephani uicesimo, que cum Adelboldi aliorumque narratione conuenire nequaquam possunt, ut potius dicendum sit Giselam istam, Sancti sororem, ut minimum anno 1004 S. Stephani thalamum subiisse. Magis placent que adducit laudatus Inchofer ad emolliendas duriores nonnichil enuntiationes scriptorum Germanorum, identidem inculcantium predictam Giselam non aliis pactis et conditionibus regi Hungarie concessam, quam si is repudiato paganismo Christiana sacra et baptismum  susciperet, unde S. Henricus Hungarorum Apostoli nomen promeritus sit. En uerba Inchoferi:

105. »Alii quoque minus considerate scripserunt; Gysele pulchritudine per nuntios et pictores accepta, captum Stephanum, eius connubium expetiisse. Que tamen aspernata sit, nisi abiecto idolorum cultu, Christo nomen dedisset. Accepisse conditionem Hungarorum regem, dum uenustissima puella potiretur, mox cum toto regno ad Christi sacra accedentem, Stephani nomen tulisse: Henricum uero, quod tradita sorore conuersioni gentis operam nauarit, Hungarorum apostolum dictum esse. Cui fabule inter alios assensi uidentur Sigebertus, Albertus Krantzius, Ioannes Cuspinianus;  non animaduertentes, ex Christianis pridem parentibus, et diuino monitu appellatum Stephanum, id genus pactionem procul habuisse, et Henricum ultro, adamata eius uirtute, fauisse tam opportuno matrimonio, quod ad religionis in gente iam conuersa incrementum haud parum faceret. Quamquam dubium non sit, ad plures nondum Christo deuotos traducendos, Gysele fratrisque Henrici pietatem et zelum, ingens momentum adiecisse, ut hoc propter, et hic apostoli Hungarorum, et illa adiutricis fidelissime nomen tueri queat.« Ex hoc, ut obiter notem, aliisque eiusdem historie locis refellenda sunt, que Albericus ad annum 1010 regine huic Gisele turpia et infanda affricare ausus est.

 106. Ut de predictis annis duobus 1004 et 1005 postremum dicam, uellem ea uera esse que non ita pridem Struuius in laudato supra Syntagmate, ad soluendum, cui se imparem uidebat, nodum ita copulauit, tomo I, pag. 379: »Hinc compositis in Germania rebus, anno MIu ab Italis euocatus illorum terram intrauit, et licet aditus probe custodiret Harduinus, ueronam uenit; inde Brixiam usque et Papiam progrediens, ubi ab omni populo beneuole susceptus et anno Mu communi consensu in regem Italie est coronatus. Hinc sedato et Papiensium contra Germanos commoto tumultu, in Germaniam fuit reuersus.« Diceres, totum fere biennium tenuisse primam illam a S. Henrico susceptam expeditionem, que tamen, testibus Adelboldo et Ditmaro,  breuissima fuit: nam sanctus Imperator maiorem hebdomadam usque ad Pascha ad Clusas transegit, ac rebus celeri cursu confectis, post coronationem et turbas Papienses, »Pentecoste sancta pia animi deuotione celebrata . . . . . iniuriam a Boleslao sibi illatam tenens mente repositam, repatriare festinat . . . . . et in uigilia S. Ioannis  colloquium cum Alsatiensibus habuit . . . . . Post hec rex Moguntiam uenit; ibique solito pietatis affectu, Apostolorum solennia celebriter peregit;« inde in Saxoniam aduersus Boleslaum profectus, ut ex tota rerum serie clarissime detur intelligi, primam illam in Longobardiam excursionem a discessu ex Bauaria uix totis tribus mensibus tenuisse.

 107. Minus displicet quod ait idem Struuius ex Sigeberto ad annum 1005, »mortuo Ottone duce, ducatum Lotharingie comiti Godefrido, filio Godefridi Ardennensis« commissum; in quo scriptores alii satis conueniunt. At quod, eodem Sigeberto preeunte, refert, anno 1010, gentem Ungarorum, hactenus idololatrie deditam, cum suo rege baptismo tunc primum initiatam, quod tot alii cum Hofmanno perperam secuti sunt, ad superius dictorum sensum omnino explicandum est. De episcopatu Bambergensi ad duos proxime sequentes annos paulo accuratior disquisitio instituetur. Huc proprie pertinet synodus Tremoniensis, de qua Ditmarus pag. 380  »Posita est etiam in loco, qui Throsmunini dicitur, magna synodus,  ubi rex cepiscopis, presentibusque cunctis, plurima questus est sancte Ecclesie conuenientia, et communi eorumdem consilio hec statuit deinceps prohiberi, et optimo noue institutionis decreto, grauem peccatorum suimet sarcinam releuari, anno Dominice Incarnationis Mu, anno autem Domini Henrici II regnantis quarto, in die Non. Iulii.« Nomina episcoporum, et que ibi ordinata sunt ex nostro codice ms. suppleuit Leibnitius, aut potius amanuensium eius aliquis, cuius inaduertentia factum ut relicta sit prioris editionis notula, »deest decretum synodi Tremoniensis,« ubi decrete ipsa omnia immediate premissa sunt. Sit hec prima uite S. Henrici periodus.



§ XI. Episcopatus Bambergensis a sanctis Henrico et Cunegunde fundatus.


108. Hic nobis occurrit sanctissimi iuxta ac munificentissimi Imperatoris monumentum longe prestantissimum, noue ecclesie cathedralis a fundamentis erectio et locupletissima dotatio, Sancto ipsi fundatori non minima curarum, molestiarum, quin et bellorum materia; dum a proximis episcopis Herbipolensi et Eystettensi, ad noue diecesis fines determinandos, graues suborte sunt difficultates, tum uero a sanctissime coniugis germanis fratribus odia, inuidie, insidie, bella etiam commota sunt, quod opulentissimum patrimonium, imo et dos ipsa sorori Cunegundi assignata, quam ad se redituram sperauerant, prodige, ut ipsi loquebantur, ditandis  canonicorum monachorumque congregationibus dilapidaretur: que quousque inualuerint, suis infra locis insinuare non pretermittemus. At enim hec omnia superauit S. Henrici castissima religio, inconcussa pietas, et explorata animi fortitudo, quibus armatus uirtutibus et diecesim ecclesie sue Bambergensi uindicauit, et ingratorum affinium conatus, si non merita ultione, saltem Christiana tolerantia compescuit. Fundationem ipsam, ut precipuum operis sui argumentum, multis capitibus complectitur uite scriptor anonymus, sed ex quo, ut supra abunde exposui, ad chronologicam seriem nichil magnopere elicias, ut adeo hec aliunde eruenda et componenda sit.

109. Ordo rerum apud Ditmarum exigit ut post  synodum Tremoniensem, de qua iam satis diximus paragrapho precedenti, reliquum anni impensum intelligatur bellicis aduersus Boleslaum conatibus, quos inter intellectis Balduini Flandrie comitis molitionibus, quas describit Ditmarus pag. 383, arma sequenti proxime anno 1006, ut testatur Sigebertus, in eum uerterit, ubi que duobus annis 1006 et 1007 gesta sunt, simul istic connectit Ditmarus, eadem pagina denuo resumens que ad annum iam dictum 1006 pertinent. Iacobus Meyerus, in Annalibus Flandrie, diligenter et accurate descripsit que in bello isto Flandrico, non eodem semper rerum successu, a S. Henrico aduersus comitem nostrum Balduinum tentata sunt, explicata eius occasione et adiunctis aliis pluribus  satis curiosis, que alibi non adeo distincte enucleata reperiuntur: ipsum uidesis annis 1005, 1006 et 1007; nobis satis est singula ad proprios calculos reuocasse, ad quod nos hic iuuat Mabillonius pag. 185, dum ex diplomate anni 1006 ostendit habitum eo ipso anno inter S. Henricum et regem Francie Rotbertum colloquium, quo labefactata nonnichil amicitia redintegrata est. uideatur idem Mabillonius pag. 188, num. 88 et 89, placitum regis memorans pro Italicis monasteriis.

110. Ditmarum denuo sequimur, apud quem, »pacificatis tunc partibus his, generale concilium in Francfort a Rege ponitur,« in quo episcopatus Bambergensis diu ante meditata institutio et uarie difficultates in eo concilio agitate cuique satis  obuie sunt: id hic queritur potissimum, gestane ea omnia sint anno 1006, an 1007, in quo auctores eque ac in primo Sancti bello Italico maxime dissidentes inuenio. Ditmaro res suas non satis chronologice distinguente, Baronius sic annum 1006 incipit: »Anno Christi Redemptoris millesimo sexto, Indict Iu, celebratur in Germania synodus Francofordiensis, in qua inter alia ibi tractatum est de ecclesia Bambergensi erigenda in cathedram episcopalem. Agit de ea pluribus Ditmarus,« etc. His opponit Pagius ad eumdem annum litteras Ioannis Pape tomo IX Conciliorum recitatas, in quarum fine legitur: »Scriptum per manus Petri notarii et scriniarii S. R. E., in mense Iunio, Indict. u: id  est, inquit, anno Christi MuII. Quod priuilegium magnus Episcoporum numerus in synodo Franconofurt habita unanimiter laudarunt, et suis subscriptionibus corroborarunt, ut in fine laudati rescripti apostolici legere est. Quare subdit, concilium illud non hoc anno, ut Baronius putauit, sed sequenti congregatum,« etc.

111. Non male pro aliqua parte Baronium correxit Pagius, in alia non minus ipse corrigendus. Quoniam ambo ad omnia, occasione episcopatus istius longiori tempore tractata, non satis attendisse uidentur; sumpta, nisi uehementer fallor, ex Ditmaro prima perturbationis ansa, qui in annum quodammodo unum eumdemque confudit, que in duos diuersos certissime distrahenda sunt. Synodum  Francofurtensem aliquam anno 1006 recte consignauit laudatus Baronius, utpote quam illo anno satis accurate describit Ditmarus, admirandam illam sancti Henrici erga Patres concilii demissionem merito extollens, ut qui se ad eorum pedes prostrauerit, aliaque pari humilitate prestiterit, que ibi lectori obuia diximus: in eo defecit Baronius quod alteram synodum pretermiserit, ad quam prior quasi preparatoria dici potest. Pagius uicissim, ex allegato Ioannis PP. diplomate, non male pugnauit pro synodo anni 1007, sed Baronium perperam arguit; quasi omnia eodem anno composita sint, que ad predicti episcopatus erectionem explananda occurrerunt. ualeat hic, si usquam, paremia; distingue tempora, et concordabis  scripturas, quas citato tomo IX Conciliorum nobis exhibet Labbeus: sola rerum exacta distinctio controuersiam totam elucidabit et forte dirimet.

112. Tria istic instrumenta referuntur hoc ordine: »Primo loco Concilium Francofordiense de ecclesia Bambergensi in cathedram episcopalem erigenda, celebratum anno Domini MuI, tempore Ioannis PP. XuII,« quod totum acceptum est ex Ditmaro. Alterum instrumentum loco non suo reponitur, nec uerum titulum prefert: »Acta eiusdem Francofordiensis Concilii ex tabulario ecclesie Bambergensis.« Quod subsequitur »diploma Ioannis PP. XuI,« ad iustam rerum seriem uidetur secundo loco reponendum fuisse, ex quibus hic rectus ordo  conficeretur. Sperauerat S. Henricus emolliendum a se Henricum Wirciburgensem episcopum, ut commutatione aliqua facta, a diecesi sua partem auelli sineret, que Bambergensi tribueretur: uerum iste alias conditiones apposuerat Sancto minime gratas, et, ne ad indictam synodum uenire cogeretur, alio, Coloniam opinor, ad S. Heribertum profugerat, sic ut eo absente gesta sint omnia que Ditmarus ibi commemorat, et ex quibus manifeste datur intelligi, in eo primo concilio id precipue actum, ut nichil obstante Henrici Wiriburgensis tergiuersatione, ecclesia Bambergensis in cathedralem erigeretur, cuius »cura pastoralis Eberardo tunc Cancellario a Rege committeretur,« id quod a Concilio obtinuit, preeunte Tagmone, »et cunctis  presentibus eius sermonem tunc affirmantibus et subscribentibus:« sic tamen ut Eberardi ordinatio, que ibi a Ditmaro subiungitur, ad sequentem annum differenda sit.

113. Audiatur sancti ipsius Imperatoris oratio: »Ob hoc serenissimam uestrimet  interpello pietatem, ne absentia eius , qui per me uoluit obtinere quod mihi non licuit huic concedere, propositum uoluntatis mee queat impedire: cum in baculo eius mutue confirmationis signo clarescat, hunc non propter Dominum, sed ob dignitatis nullatenus adipiscende dolorem fugisse. Moueat omnium corda presentium, quod per ambitionem suam sancte  matris Ecclesie augmentum annullare cum nugigerula legatione presumpsit . . . . . Si quando autem episcopus uenire et promissa dignatur suscipere, paratum me ad omne quod uobis bonum uidetur, procul dubio inueniet.« Sequitur protestatio Henrici episcopi nomine facta: »Finitis talibus alloquiis, Bernigerus, antistitis Henrici Wirciburgensis capellanus surrexit: propter timorem regis seniorem suum huc non uenisse, et detrimentum ecclesie sibi a Deo commisse, in aliquo fieri nunquam laudasse testatur, et obsecrat cunctos presentes per Christi amorem, ne talia fieri, absente eo, futurum sibi exemplum paterentur. Priuilegia eiusdem ibi alta uoce recitantur.« Sed hec nichil obfuisse iam diximus, quo minus rex sanctus uotis suis potiretur:  unde postmodum »Henricus antistes, auxilio confratris sui Heriberti, regi gratiam et impletionem sibi placitam acquisiuit.«

114. Hec omnia uel anno 1006 exeunte, uel sub principium anni 1007 transacta esse oportet, quando »gloriosissimus rex Henricus, uoti compos effectus, . . . . duos e capellanis suis, Albericum uidelicet et Ludouicum, adiunctis Henrici Wirciburgensis episcopi litteris, Romam usque direxit, quatenus hic bene incepta, in melius proficerent auctoritate Romana.« Narrant hec Anonymus in uita pluribus, cap. 10, et instrumentum Bambergense, quod proprie rei adimplete relatio dici potest, in qua potius uera actorum substantia quam temporum series exposita est, ipsam in hunc modum concipi  oportere existimo. Compositis inter S. Henricum et antistitem Wirciburgensem controuersiis, legati iam dicti Romam missi sunt, ut testatur Pontifex: »Pro qua ratione Henricus II gloriosissimus rex nuntios suos ad nos direxit, qui nobis hec omnia dicerent, et nos pro hac sede confirmanda interpellarent.« Legatur Bulle Pontificie reliquum, ex qua patet benigne auditos fuisse, remque omnem Ioannis PP. auctoritate corroboratam; diploma uero expeditum »per manus Petri notarii et scriniarii S. R. E. in mense Iunio Indict. u,« atque adeo anno 1007, quo demum haberi debuit synodus illa Francofurtensis, de qua instrumentum Bambergense meminisse diximus:

 115. »Anno Dominice Incarnationis MuII, Indict. u, Kal. Nouembris, regnante piissimo ac serenissimo Henrico secundo, anno regni sui uI, pro statu et augmento sancte matris Ecclesie, in loco Franconofurt dicto, magna synodus habita est et celebrata:« non iam, ut innuere uidetur scripti auctor, ad agendum de episcopatus Bambergensis erectione, sed, quod prepostere obseruauit Anonymus, cap. 12, ut »debita cum ueneratione priuilegium hoc Sedis Apostolice susciperetur.« Sic habet clausula apud Labbeum: »Quod uidelicet priuilegium uenerabiles Patres in supradicta synodo Franconofurt habita, generali concilio consistentes, summa ueneratione legendo suscipientes, et Apostolice auctoritati obedientes, deuotis mentibus  subscribendo laudauerunt, communiterque corroborauerunt.« Sequuntur nomina episcoporum quinque et triginta, quos inter omissum suspicor Henricum Wirciburgensem, qui tricesimum sextum numerum compleret, quot ei concilio episcopos interfuisse pronuntiat Legenda, citato cap. 12. Atque eo ordine ad iustos calculos reuocata existimo que ad fundationem et confirmationem sedis Bambergensis gesta et transacta sunt, queque, si a Pagio iuniore obseruata fuissent, in Breuiario Pontificum Romanorum, tom. II, pag. 285, falsi arguendum non erat Bambergense instrumentum, de quo iam satis diximus: et ex quo Anonymi caput 10 acceptum uidetur, aut uice uersa.

116. Sic conciliari posse existimo, que alias implexissima  sunt, Anonymo in chronologicis semper titubante. Agnoscit hic quidem geminas synodos; at, dum primam uult esse de qua agit instrumentum Bambergense, necesse est synodum preparatoriam, in qua S. Henricus litem suam aduersus episcopum Wirciburgensem euicit, habitam eodem anno 1007, circa Kalendas Nouembris, quo iam supponitur a mense Iunio obtenta a Ioanne PP. episcopatus ipsius confirmatio, que quo pacto combinari queant, prorsus non uideo. Fuse de hac re, ferme ad normam nostram, agit Hofmannus a col. 40, sed nodum hunc intactum nescio an studiose preterierit: anno 1007 ordinationem Eberardi recte consignans, quidquid Ditmarus uno tractu connectat inseratque omnia synodo anni 1006, qua  ratione res supra ab eo confusas diximus: nam huiusmodi consecrationem preuiam episcopatus ipsius a Pontifice confirmationem exigere, in confesso esse plane arbitror: facile interim patiar, distinctiorem ab alio solutionem adduci. Porro que ad opulentam dotationem et splendorem dicte toties Bambergensis ecclesie a Sancto collata sunt, non incuriose recenset Hofmannus, col. 43; cuius fidei reliqua committo, que de eiusdem officialibus atque imperii electoribus operose extra rem nostram congessit.



§ XII. Prosecutio a constabilita ecclesia Bambergensi ad susceptam Rome imperii coronam a Benedicto PP. uIII

117. Hunc paragraphum ordior a solutione alterius  intricatissimi nodi, ex quo nuper dixi, Ditmariani Chronici apographa, tum mss. tum edita, aperti erroris reuincenda, in attacto istic capitali puncto, quod gesta S. Henrici ab Adelboldo, Chronographo Saxone, Annalibus Hildesemensibus antiquisque aliis anno 1004 rectissime innexa, a Ditmaro istic sub libri sexti principium ad posteriorem annum 1005 longiori quidem phrasi sed disertissimis terminis reuocentur: id qua ratione ex ipsomet Ditmari Chronico demonstretur, uel unicum exemplum, ut cetera hic non expendam, perspicue euincet. Laudatus Chronographus Saxo cum antiquis aliis et recentioribus passim, nullo, quod sciam, refragante, obitum Wigberti Merseburgensis  episcopi, et Ditmari ipsius successionem refert ad annum 1009. uerba eius sunt: »Wipertus Merseburgensis episcopus obiit, cui Thietmarus successit.« Ditmarus uero ipse pag. 385 sic habet: »Hic uir uenerabilis  quinque annos in episcopatu et sex hebdomadas et dies quinque sedit: flebiliter sepe peracta confessione, et ab episcopis Wigone et Henrico, in extremis eum uisitantibus, percepta remissione, IX Kal. Aprilis, feria tertia, in Merseburg de hac luce ad Christum, ut spero, felix migrauit.«

118. Cum his confer que ex ipso recitauimus paragrapho 10, num. 101, ubi expresse asserit »quarte initio hebdomade in Februario  dedisse episcopatum sancte Merseburgensis  ecclesie capellano suimet Wigberto,« et ultro conficies, non potuisse Wigbertum cathedram illam conscendisse anno 1005, si totis quinque annis, sex hebdomadibus, et diebus quinque eam tenuerit, adeoque initia eius omnino retrahenda esse ad mensem Februarium prioris anni 1004. Ne uero dubium in hac re superesse possit, rem apertissime denuo euincit Ditmarus ipse pag. 422, sub finem, his uerbis: »Iste annus quo hunc attitulaui librum  natiuitatis mee quadragesimus uel paulo amplius; in mense uero Aprili et u Kal. Maii, decimus ordinationis mee introiuit annus;« adeoque completus erat nonus, ipso illo mense Aprili inchoatus, postquam nono Kalendas Aprilis seu XXIII Martii ex hac uita nouennio ante  migrasset predictus Wigbertus, ex quo, per idem successionis filum ascendendo, iterum aperte consequitur, Wigbertum obiisse anno 1009, ordinatumque fuisse toto ante quinquennio, an. 1004; et quod demum inde concluditur, librum sextum Ditmari, male, ut eius termino utar, anno illo Mu »attitulatum« esse. His ita positis, prefixam nobis temporum seriem prosequamur.

119. Ad annum 1007 uel 1008 passim refertur »uisio S. Henrico Ratisbone ad sepulcrum sancti Wolfgangi oblata,« de qua Anonymus cap. 2, quaque suus olim in moribus institutor adstare uisus est, et huiusmodi uerbis compellare: »Intuere diligenter litteras in muro, qui est iuxta tumulum meum, scriptas. Erat autem ibi, sicut uidebatur,  scriptum solummodo POST SEX.« Non diffitemur, eo anno 1007, teste Chronographo Saxone, et Ditmaro ipso, si consequenter loquatur, Dominicam resurrectionem in ea ciuitate celebrasse S. Heinricum, quo tempore celebre uaticinium potuerit intelligere: at sua perperam hic disposuit bonus Anonymus, qui melius ad ipsum regnum, quam ad imperii coronam respexisset; nam hanc suscipere liberum Henrico fuit, dum uoluit. Ceterum, utcumque uaticinium accipias, in ipsa uita satis expositum est, et pro rei exigentia probatum, ut hic usui uenire nequeat argumentum mere negatiuum quo Leibnitius aliique perpetuam utriusque coniugis S. Henrici et Cunegundis seruatam in matrimonio  uirginitatem impugnare ausi sunt, quod Ditmarus aut alii cetanei non satis expresse eius rei meminerint: sed eam iam satis uindicatam existimamus. Predictam uisionem ignorasse Ditmarum, nichil mirum est, ipsam alias minime taciturum, qui similem alibi contigisse narrat, nec ab huiusmodi reuelationibus ullatenus abhorret, ut ex sola pag. 387 abunde perspicies.

120. Ad annum 1008 spectat bellum Metense seu Treuirense, de quo ita ad hunc annum Chronographus Saxo: »Adalberto clericus regine frater, regi factus aduersarius, abominationes multas concitauit contra omne ius et fas; Treuirim sibimet cum suis sequacibus mancipauit, sicque discessit. Quod, cum rex comperisset, suas illico copias colligens aduenit,  Lotharingos sibi resistentes Palatio obsedit, sedecim hebdomadas ibidem faciens.« Belli causam memorat Ditmarus, pag. 384: »Rex autem ut hoc audiuit, prioris non immemor, in germano eiusdem Thiedrico non premeditate constitutionis, uxorem dilectam, ceterosque suimet familiares, de episcopatu eodem impetrando sollicitos, spreuit, et Meingardo, Willigisi archipresulis camerario . . . eumdem dedit. Propter hoc subdole generationis furor accenditur;« ubi hic Ditmarus et alibi sepius insinuat ingratorum S. Cunegundis fratrum in S. Henricum odium, quod in ecclesias, et maxime Bambergensem profusus uideretur; ea nimis religiose dispergens, quibus ipsi auide inhiabant, adeo ut Henrico, fratri alteri, ducatus Baioarie abrogandus fuerit, quem  tamen postmodum cum sancti regis gratia recepit. Adnecti hic potest, quod ad istum annum notauit Albericus, »Iopiliam iuxta Leodium« dedisse Henrico uirdunensi episcopo sanctum imperatorem, in ecclesias semper et ubique munificum.

121. Neque uero preteriri hic potest Montis monachorum prope Bambergam celeberrimum cenobium, de quo pluribus in uita S. Ottonis locuti sumus, hoc eodem anno a sancto imperatore, »eiusque conthorali S. Chunigunde Palatinissa et imperatrice, in honorem S. Michelis Archangeli fundatum, una cum ipso fere episcopatu Bambergensi,« inquit Bruschius de Monasteriis pag. 87; addens »fundationis rationem,« quod sancto, »in secretiori quodam sacello deuotius aliquando oranti, apparuerit  Michel archangelus, qui, femur regis tangens , Euangelicumque codicem osculandum ei porrigens, in hec uerba eum consolatus sit: »Ne timeas, electe Dei, uelociter surge, atque hoc signum pacis diuinitus tibi transmissum suscipe, Deique cultum strenue propagare perge. Postea ex Apulia in Germaniam  redeunti, et apud Cassinense monasterium ex calculo decumbenti,« etc. Sudabit affatim qui Bruschiana hec omnia apte componat cum signatis modo cenobii istius exordiis. De claudicatione S. Henrici, eiusque uerosimiliori causa iam satis dictum est: id sane controuerti nequit, prediis multis ac latifundiis carum  sibi cenobium locupletasse liberalissimum imperatorem, que omnia luculento diplomate confirmauit an. 1015, ut uide apud eumdem Bruschium citata pagina uersa.

122. »MIX. Rex Natiuitatem Christi Salzburg, Pascha uero Augustburg peregit,« uerba sunt Annalium Hildesemensium. Chronographus Saxo totus est in describendis anni istius calamitatibus; insolita nempe aquarum refusione, sanguinis guttis, que Dominica Palmarum uestimentis hominum instillauerint; de obscurato sole, et incendiis insolitis, que omnia pestilentia et mortalitas graues secute sint. De cetero iis preteritis que ad S. Henricum spectant, Ditmari in episcopatum Merseburgensem successionem, de qua nuperrime diximus, accurate  notat, cui et Paderbornensem S. Meinwerci institutionem adiungere poterat, que in dictis Annalibus Hildesemensibus et in eius uita satis describitur, in qua et illa pro hoc anno habes, que a S. Henrico preclare et largitate regia gesta sunt. Ditmarus, pag. 388, tradit »regem uarias occidentalium mentes probasse, et, ne solito commouerentur, sedare tentasse,« ut pote cuius perpetuam curam fuisse ostendit, subditis omnibus cuiuscunque sexus et ordinis benefacere, et »ad indeficientis coronam honoris sublato timore properare, ad quam capiendam in itineribus et aliis necessitatibus maxime laborans, amicos fecit sibi inimicos, iuste eosdem exosus:« quod est dicere, persecutiones passum propter administratam iustitiam. Alias huius anni donationes  uide apud Gretserum, pag. 69 et 71, quibus alias adiungit Chronicon anonymi cenobite Schutterani ab abbate Ioanne Friderico Schannat, in uindemie sue litterarie collectione prima, recens uulgata, quod in eo opere, ordine quartum recensetur.

123. Annum 1010 sic describit Chronographus Saxo: »Heinricus rex, in expeditionem suas contrahens copias, Bolizlauum Polonie quesiturus, sed quo uelle ducebat minime peruenturus, graui ingruente egritudine, media reuertitur uia . . . Theodoricus Metensium episcopus, dotem et patrimonium regine Cunigundis, que soror erat sua, Bauenbergensi Ecclesie dolens delegari a rege, contra ipsum rebellat.« Hec ipsa paulo lamentabilius deducit Ditmarus, pag. 388, nonnulla miscens et transponens,  que uellem paulo accuratius distincta; nam nisi multum fallar, bellum aduersus Boleslaum, quod sequenti pag. 389 prosequitur, alteri Mosellane expeditioni, que ad annum usque 1011 tenuit, istie premittendum erat, de qua ad dictum annum MXI sic loquitur Chronographus Saxo: »Rex Metensem urbem, predictumque Theodoricum episcopum tandiu obsedit, quousque, mediante iustitia, pax inter eos conuenit.« Neque tamen diffiteor, resumi potuisse non semel uarias illas excursiones; etenim sub totius narrationis finem, pag. 390, sic habet Ditmarus: »Rex iterum occidentales inuisit regiones, et fluctiuagos habitatorum animos sapientie freno edomans, natale Domini festiua iucunditate in Palthi  celebrauit,« que omnia an. 1010 fieri omnino non potuerunt, sed ut minimum signant finem anni 1011, quem mox subsequitur dedicatio ecclesie Bambergensis. Ad annum 1010 reuoca instaurationem monasterii S. Marie Ratisbone, de qua agit Mabillonius pag. 218, num. 52.

124. Porro celeberrimam eam dedicationem non an. 1011, ut cum Baronio plures signant, sed an. 1012 accidisse probant Chronographus Saxo, Annales Hildesemenses, et ueteres alii cum Hofmanno, quidquid hic repugnet breue Chronicon Wirziburgense apud Baluzium. Notanda uero Struuii in rebus nostris imperitia, qui, postquam pag. 384 episcopatus Bambergensis fundationem perperam firmatam ait a Ioanne PP. XXII, paulo post ineptius subdit:  »Iste etiam episcopatus presente Benedicto uIII Papa, peracta templi maioris constructione, anno MXII demum fuit consecratus.« Melius doceri poterat, si ad Ditmari uerba que recitat, tantillum attendisset. Ita loquitur dicta iam pag. 390: »Peracta in ciuitate Bauenbergensi ecclesia maiore, cum natalitius Regis dies esset, et XXXu iam inciperet, II Nonas Maii omnis primatus ad dedicationem istius aule ibidem congregatur, et sponsa hec Christi per manus Ioannis patriarche de Aquileia et aliorum plusquam XXX episcoporum dedicatur.« Addit Chronographus, »XXXuI episcoporum ministerio consecratam,« quibus consentiunt Annales Hildemenses: in his uero omnibus nec uerbum unde quis colligat Benedictum papam ei dedicationi  interfuisse, qui uerosimilius necdum electus erat dum ea ceremonia perageretur: utrum uero in Germaniam isto anno uenerit, infra explorare conabimur.

125. Subiungit Ditmarus: »Post hec synodus hic fit magna, in qua Geuehardus Ratisbonensis ecclesie presul ab archiepiscopo suimet arguitur, et Metensis ecclesie presul Thiedricus a rege increpatur, eo quod epistola suimet hunc iniuste apud Papam accusaret: sed hec omnia et multa alia consilio prudenti sunt finita . . . Completis omnibus in orientali Francia utilitatibus, Rex Merseburgensem reuisit ciuitatem ac ibi sanctam Pentecostes solemnitatem celebrat, et in primo mane Dominice diei, qua sanctus Apostolos repleuit Spiritus, Tagmo archiepiscopus  infirmari cepit, qui paulo post u Idus Iunii non obiit,« inquit idem Ditmarus, »sed ad Christum, quem semper amauit, letus abiit.« Hec omnia hic sub unum conspectum exposita uolui, ut manifestius pateat dedicationem ecclesie Bambergensis asserto a nobis an. 1012 contigisse, quo certum est Tagmonem obiisse, testibus iterum Chronographo Saxone et Annalibus Hildesemensibus; quod maxime obseruandum est, ut ostendatur alius Ditmari error, qui iam proxime aiebat, »Natale Domini in Palthi« seu Palithi celebrasse S. Henricum immediate ante consecrationem ecclesie Bambergensis, cum distinctius memorent citati Annales, duos alios Natales Domini intermedios celebrasse  Sanctum, a quibus annus inchoatur, nempe »an. MXI in Frankenauord,« et »MXII in Thornburg,« quo predicta dedicatio uere ibidem consignatur.

126. Ex his denuo patet, quod supra non semel dixi, in ordinandis temporibus Ditmari chronico cautissime utendum. De cetero reliquos sancti imperatoris labores in componendis rebus imperii, cuius partes omnes quotannis lustrando ignorare non poterat; et pace cum Slauis, aliisque hostibus concilianda sollicite impensos, fusius memorat laudatus toties Ditmarus toto reliquo libro sexto, ubi pag. 397 ingreditur an. 1013, quo Epiphaniam Alstidi celebrauit Henricus, Purificationem sancte Dei Genitricis in Magdeburg, »Paschale uero festum  cum Meinwerco, sibi admodum familiari, in Pathebrun digna ueneratione peregit, Pentecosten autem nobiscum,« nempe in Merseburg: in cuius uigilia Bolezlauus, cum securitate obsidum apud se relictorum uenit et optime suscipitur; sic ut tuta ex ea parte omnia reddere uoluerit Henricus priusquam meditatum iter Italicum ingrederetur, ad quod per id tempus res disponebantur. Non fuit annus iste Fuldensibus multum propitius, quippe quo »Bronnag abbas deponitur, et tunc hoc monasterium, confratribus late discedentibus, a priori statu mutatur:« que paulo durius, iam dicto an. 1013, a Chronographo Saxone exprimuntur, his uerbis: »Rex stultorum deprauatus consilio, Fuldensis monasterii bona mirabiliter diripuit,« etc. Sed hec mitius explicata uideantur a  Mabillonio pag. 252 an. 88.

127. Pergit Ditmarus: »Rex autem ad occidentales pergens regiones, iter suum in Longobardiam disposuit, et iterum ad nos repedauit; et inde XI Kal. Octobris discedens, per Bauariorum fines atque Sueuorum, usque ad locum qui dicitur . . . properauit. Huc exercitus undique confluit, et hinc usque Romam Rex sine omni scrupulo, regina comitante, uenit.« Sequuntur noua Boleslai scelera, et occulte aduersus S. Henricum machinationes, que tamen minime impediuere quo minus rebelles sibi Longobardos in ordinem reduceret ac demum in urbe imperiali corona insigniretur. Sed his premittenda sunt, si quoquam pertinent, que sub finem libri sexti, plane aliud agens interserit Ditmarus  pag. 399 de aduentu, ut aliqui intelligunt, Benedicti uIII in Germaniam, propter intrusionem, ut putant, cuiusdam Gregorii. Audi ipsum: »Namque Papa Benedictus Gregorio cuidam in electione preualuit. Ob hoc iste  ad Natiuitatem Dominicam in Palithi uenit cum omni apparatu apostolico, expulsionem suam omnibus lamentando innotescens.« Ex his collegit Baronius ad annum 1012, Benedictum, Roma a Gregorio expulsum, fugisse in Germaniam ad S. Henricum, opem eius imploraturum; in quo ipsum recentiores omnes sequuntur cum Francisco Pagio recentissime in suo Breuiario Pontificum tomo II, pag. 291, tametsi recte aduertat, neminem unum ueterum Germanorum  scriptorum de ea Benedicti expulsione, aut schismate ea causa orto meminisse.

128. Neque id mirum sane, nam nisi ego uehementissime fallor, eminentissimus annalista Ditmari sensum haud recte assecutus est; ut iam taceam rem omnem de qualicunque post Sergii PP. Iu obitum schismate, perperam an. 1012 innexam esse, que referenda uidetur ad sequentem 1013, cuius initium  in Palithi celebrauit S. Henricus. Notabis igitur eo loco alia prorsus omnia a Ditmaro tractari, ad ecclesiam suam spectantia, ibique plane obiter rem istam insinuari, que profecto aliter explicari merebatur, si Benedictus ipse Papa legitimus in Germaniam profectus fuisset; quod haud dubie non tacuissent  Chronographus Saxo, Ditmari in multis contractor, et Annales Hildesemenses, nec alii equales aut proxime secuti. Ut mentem edisseram, uerte Ditmari uerba quamdiu et quo modo uolueris, euolue cetera omnia, siue precedentia siue subsequentia, ut uel uerbum extundas, quo innuat, sanctum imperatorem Benedicti partes suscipere debuisse, aut ipsi ulla in re patrocinari uel opitulari; aut postea Romam perrexisse, ut ipsum quocumque modo in sedem restitueret. Utut obscurius locutum censeas Ditmarum, aut nichil dixit, aut satis indicauit, per iste, non Benedictum, sed Gregorium fuisse fugitiuum istum, »cui Benedictus preualuit,« utpote qui »pre ceteris antecessoribus maxime dominabatur.« Et uero Tusculanorum comitum notissima per id tempus  potentia facillime etiam armis preualere potuit, aduersus minoris note hominem Gregorium, qui, externa auxilia implorare compulsus, uerum a Sancto exauditus non sit.

129. uerbo dicam, non de electione pontificis aut de schismate ea causa exorto ibi agit Ditmarus, sed ea expendit potissimum que Romani Pontifices et S. Henricus in Ecclesie augmentum et splendorem certatim contulerunt; en ultima uerba quibus librum sextum concludit: »Henricus etenim rex ecclesiam adauxit nostram multis utilitatibus, inprimis diuino apparatu, et de omnibus curtis quas in Turingia et Saxonia habuit, duas nobis tradidit familias. Euangelium auro et tabula ornatum eburnea, et calicem aureum atque gemmatum cum patina  et fistula; item cruces duas et capulas ex argento factas, et magnum calicem ex eodem metallo, cum patina simul et fistula dedit. Quidquid in prediis ab intercessoribus meis neglectum erat, precepto renouarat;« ut ita et huius ecclesie non solum restaurator, sed et fundator appellari mereatur, quemadmodum et Paderbornensis, quam hoc eodem an. 1013 opulento predio preter alia donatam, dum Werlis decumberet, pluribus aliis beneficiis cumulauit; et S. Bernwardo Hildesiensi episcopo comitatum integrum solita sibi largitate contulit, quarum donationum instrumenta refert Schatenus noster a pag. 402. Diceres sanctum imperatorem tot piis largitionibus prosperum iter Italicum a Deo impetrare  uoluisse. Nos hinc alteram uite periocham, imo imperii eius epocham inchoabimus.



§ XIII. S. Henrici Rome coronatio, et que eam secuta sunt, usque ad aduentum Benedicti PP. uIII in Germaniam.

130. Librum suum septimum sic exorditur Ditmarus: »Decursis a Dominica incarnatione post millenarii plenitudinem numeri annis tredecim, et in subsequentis anni secundo mense ac hebdomada tertia, anno autem regni eius tertio decimo, et die Dominica, ac uI Kal.  Martii, Henricus Dei gratia rex inclytus, a senatoribus duodecim uallatus, quorum sex rasi barba, alii prolixa mystice incedebant cum baculis, cum dilecta suimet coniuge Cunegunda ad ecclesiam sancti  Petri, Papa exspectante, uenit, et antequam introduceretur, ab eodem interrogatus, si fidelis uellet Romane patronus esse et defensor Ecclesie, sibi autem suisque successoribus per omnia fidelis, deuota professione respondit; et tunc ab eodem inunctionem et coronam cum contectali sua suscepit. Priorem autem coronam super altare Principis Apostolorum suspendi precepit. Eodem die Papa eis cenam ad Lateranum fecit copiosam.« Que porro turbe octauo abhinc die Rome et a quibus excitate, non est huius loci describere: compendio sua inde accepit Chronographus Saxo, Imperatorem Papiam reducens ad resurrectionem Domini, cui Chronicon Casinense lib. II, c. 31, ipsam Romanam coronationem affigit, quod iam alibi a nobis refutatum est.  Papie igitur confirmatis utcunque Longobardorum animis, in Saxoniam remeauit: tum de monachis Corbeiensibus ea adiiciuntur, que, ut et Fuldensium cum Sancto controuersias, malo apud Mabillonium in Annalibus Benedictinorum legi, quam hic a me operosius recitari.

131. Huc propius spectat quod narrat Glaber Rodulphus, Historie sue lib. I, cap. 5, de pomo seu globo aureo, pretiosis gemmis circumdato, et cruce aurea supereminente ornato, quod tamquam mundane potentie symbolum S. Henrico obtulerit Benedictus PP., ipse uero »protinus miserit ad Cluniacense monasterium Galliarum, quod etiam tunc temporis habebatur religiosissimum ceterorum, cui et alia dona plurima contulerat ornamentorum,«  inquit ibidem laudatus Glaber. At si uera sunt que Legenda tradit cap. 26, non opus fuit ea missione, cum, ut in uita uidebitur, Cluniacum perrexerit sanctus ipse imperator, et non solum globum, sed coronam auream obtulerit; imo et alia plura de quibus meminere ambe S. Odilonis uite a maioribus nostris edite 1 Ianuarii: et prima quidem pag. 18 et 26, posterior uero num. 6 ac 21. De eo peregrinatione nichil memorant Ditmarus, Chronographus Saxo aut equales alii, uerum ex uita S. Meinwerci id non incongrue collegit Mabillonius, Annalium lib. Lu, pag. 241, ubi non uideo cur ad annum 1015 reuocet que uerosimillime, si per id tempus facta sunt, ad annum 1014 pertinent, dum  nempe per Burgundiam in Alsatiam, et inde »per Leodium et Treuirim« transitum fecerit, ut habet citato capite Anonymus.

132. Referri merentur que ibi tradit Mabillonius: »Anonymus auctor, qui librum scripsit de rebus gestis beati Meinwerci Paderbornensis, haud obscure significat Henricum imperatorem in reditu ex urbe Roma post suam coronationem, cum domno Meinwerco episcopo paucisque familiaribus ad Cluniacense monasterium, pro sue religionis feruore et situ loci maxime nominatum, diuertisse, deducente forsan Odilone abbate, qui ipsum in illo itinere comitatus fuerat; uisuque ea comprobasse que, fama referente, de sacro illo cenobio acceperat: tumque coronam auream pretiosissimam ad Missam, que  de Cathedra S. Petri appellatur, obtulisse, et, fraternitate monachorum humiliter petita et accepta, omnium fratrum precibus se commendasse.« Hec et plura, de aliis beneficiis eidem cenobio a Sancto collatis, abductisque inde monachis pro condendo monasterio Abdinghoffensi uide ad diem u Iunii cap. 4, n. 26, pag. 521; hec nos paulo longius abduxere ab iis que post coronationem Romane ipsi Ecclesie indulsit recens inauguratus Augustus, queque in Pagii Breuiario explicata habes a pag. 293: quibus adde alia liberalissimi Cesaris placita apud laudatum Mabillonium pag. 237 et 239; atque ea demum que pro dilecta ecclesia Bambergensi enumerat Hofmannus col. 49.

133. Neque uero pretereunda sunt que habet  Ditmarus, ad quem iterum redeo, de instituto per S. Henricum episcopatu Bobiensi priusquam Italia excederet. »In his partibus, inquit, Cesar episcopatum, quod erat tertium deuoti operis sui ornamentum, in Bobia ciuitate, ubi Christicole sancti et confessoris inclyti Columbanus et Attala corporaliter requiescunt, communi consilio et licentia comprouincialium episcoporum construxit; quia summa necessitas, et, que eam precellit, Christi caritas ad hoc instigauit. Hic cum maxima prosperitate et gloria Alpinas superat difficultates, ac nostre regionis adiit serenitates, quia eris et habitatorum qualitates nostris non concordant partibus.« Mitto que hic odiosius in Longobardos aliosque torquet Ditmarus; satis sit hunc annum 1014 cum ipso absoluere et  alterum inchoare, his uerbis: »Imperator autem transcensis Alpibus, ceterisque adiacentibus prouinciis regendo decursis, Natale Domini celebrauit in Palithi, et post hec ad Merseburg ueniens, Boleslaui fidem et auxilium suis innotuit fidelibus, et ut ab eis ad excusationem, aut indicte rei emendationem, is uocaretur, unanimes poscit.« Atque hec eo pacto recte disposita sunt et annis suis apte innexa, que ab aliquibus non parum turbantur, cum aliis confusa et commixta.

134. In eorum numero collocandus est hic auctor uite S. Meinwerci, qui cap. 4, num. 22, memorans »S. Henricum, subiectis omnibus et in deditionem reductis, que rebellare tentauerant urbibus, proximum  Natale Domini Papie celebrasse,« inde ipsum in Apuliam deducit; cui subacte Ismelem prefecerat: tum ad Montem Casinum, ubi a calculo liberatus fuerit; ac demum, num. 23, »Romam cum domina Chunigunda, cum triumpho magno intrasse ait, ubi a beato Benedicto Papa benigne et honorifice susceptus . . . . . solemni benedictione, cum uniuersi populi inestimabili exsultatione in Cesarem et imperatorem consecratus sit.« Nimirum confuse hic sunt bine expeditiones Italice S. Henrici, nempe hec qua sola coronatio breui tempore peracta est, cum alia paulo fusius infra explicanda: quod facile aduertisset scriptor, si coronationis diem, nempe XIu Februarii, expressius signasset; quis enim facile concipiat S. Henricum Natale Domini Papie  celebrasse, inde subiugasse Apuliam, atque in Monte Casino egrum decubuisse, Romam interim satis tempestiue attigisse ut dicto die XIu Februarii imperatoriam inaugurationem susciperet. Non satis apte temporibus suis isthec diuisa sunt, que etiam omnia huc falso reuocauit Hofmannus col. 50 cuius ea facilius admisero, que ibidem refert num. 79; tum uero sequenti de compositis per hec tempora cum Gundecaro Eystettensi de finibus Bambergensis ecclesie controuersiis.

135. Post citata proxime Ditmari uerba, alia interseruntur, que temporum seriem nonnichil turbare possent, nisi ex distincto charactere posito pag. 402 constaret sanctum imperatorem Pascha celebrasse in Merseburg an. 1015, quo uigilia Resurrectionis  incidit in u Idus Aprilis, ab ipso expresse signatum; Paschate incidente in Iu Idus seu diem X eiusdem mensis: »in Cena autem Domini,« ait Ditmarus, se »chrisma in eius presentia indignum benedixisse.« Sic pro eo anno Chronographus Saxo: »Henricus imperator in Walbike diem Palmarum agens, nuntios de Italia sibi in sacramenta constrinxit, et inde digressus, Merseburg Paschale festum peregit, ubi Bolizlauo omnia munera, que illi miserat, simul cum gratia perdit, dum illum legatione superba infestum reddidit.« Hec uiam sternunt ad repetitas excursiones et bella rarius interrupta cum Boleslao tunc acriter gesta, in quibus uario marte pugnatum est, ut istic et apud Ditmarum fusius legi potest; cum ad nostrum institutum  non magis pertineant quam recurrentes denuo deplorande cum Corbeiensibus monachis contentiones apud Ditmarum pag. 403, ad quas excitandas nonnullam partem habuisse S. Meinwercum, Paderbornensem episcopum, paulo distinctius explorauit Mabillonius in citatis Annalibus ad hunc annum pag. 242, quo lectores remittimus.

136. Sequentem annum 1016 inchoat Chronographus: »Imperator Natalem Domini in Pathelbrunnem festiuis peregit gaudiis: posthec Popponem Luitpoldi Marchionis filium, et Bauenbergensis ecclesie prepositum, Treuirensi prefecerat urbi. Et cum is ab Erchenbaldo Mogontiensi archiepiscopo iussu Cesaris et licentia uirdunensis episcopi  consecrari debuisset; a Thiederico Metensi antistite, eo quod a se iustius hec ordinatio fieri deberet, assidua acclamatione, humilique petitione id incassum prohibebatur: nam imperator hunc, scripta demonstrantem, et banno id interdicentem, non exaudiuit, et unctionem fecit compleri.« Adde his uarias principum particularium discordias aut armis aut amica compositione sopitas, et perpetuas inimici semper Boleslai incursiones, de quibus Ditmarus usque ad pag. 406. Eidem preterea anno affigenda sunt que ibidem subiungit de »proxima Palmarum iucunditate« ab imperatore »cum Henrico, uenerabili Wirciburgensi episcopo completa, ac cena Domini et passione, cum Paschali tripudio honorabiliter in Bauenberg peractis,« etc. Lege que ibidem attexuntur de Rudolpho Burgundie rege Sancti auunculo, regnum suum per donationem ei tradente, quod biennio post, accedente procerum consensu, fuit confirmatum; item euentus alios etiam Anglicanos, quos enumerare non uacat. Ad S. Henricum redit Ditmarus pag. 412, ita scribens:

137. »Anno Dominice Incarnationis [MXuII Kal. Ianuarii] imperator a Palithi, ubi celebrauit Natale Domini, exiens, in Alstidi Epiphaniam Domini solemniter peregit.« Paulo inferius: »Nuntii de Italia huc uenientes gratulabundi ad sua redeunt;« ii fortasse qui a Benedicto PP. uIII attulerint »aurei capitalis ornamenti, inuicem gemmati,« regine Saracenorum, Rome capite plexe, »partem, que  mille libris computabatur,« ut precedenti pag. 411 idem Ditmarus memorauerat. »Gratulabundi« autem »redierent nuntii,« quod postulata aduersus Saracenos et Grecos auxilia addixisset Cesar, que tamen quinto demum post anno suppeditari potuere. »Iter imperatoris ad occidentem dispositum, ob uie asperitatem est dilatum. Imperator hoc quod ex parte Bolislaui rogatus, laudat; conuenisse ad eum principes suos, et si quid boni uellet sibi exhibere, cum eorum consilio libenter acciperet: mittuntur inuicem nuntii, et inducie ponuntur.« Interim »Imperator Purificationem sancte Dei Genitricis nobiscum celebrat. Posthec episcopi et comites ob contemptum Bolislaui, se fallentis, tristes adueniebant, et imperatoris mentem apertis legationibus  incendunt. Ibi tunc de futura expeditione tractatur.« uideantur tota illa pag. 413 plura S. Henrici in uarias ecclesias beneficia, a quibus nimirum cessare non nouerat.

138. »Palmas Rex celebrat in Magontia, et in Ingelheim Pascha, et in his partibus magis honorifice ac potestatiue nunquam fuit. Et quia ob tantam solemnitatem maxima ibidem finiri non poterant, ad Aquisgrani ponitur conuentus, et tunc illic cum consilio Heriberti archipresulis, Thiedericum Metensem episcopum et Henricum fratrem placauit. Regina autem Cunegundis, a Francoforde a Cesare discedens, cum ad locum, qui Capungun dicitur, ueniret, infirmatur, et ibi tunc Domino promisit se ad laudem  eius unum facturum monasterium.« Pag. 414: »Imperator autem audiens, contectalem suam leuius habere, et uotum fecisse Domino, grates Christo persoluit ex animo.« Paulo infra: »Cesar uero ad orientem tendens, imperatricem ad se in loco, qui Patherbrunnum dicitur, uenire iubet. Inde ambo usque ad Magdeburg profecti.« Ad alia deinde loca simul profecti sunt, donec, »regressa imperatrice, ceterisque compluribus, ipse,« imperator, »turmatim processit;« nempe cum ingenti exercitu Boleslao imminens, quem toto fere reliquo anno insecutus est. Hec paulo uberius deducta hic uolui ut manifestius pateat, quam non satis congrue ad hunc annum 1017 referendam censuerit Hofmannus celeberrimam illam S. Cunegundis per uomeres candentes probationem, que alteri melius conuenire potuisse uidetur. Cetera uide superius et ad III Martii.

139. Ut nullum annum uite sue largitionibus Cesare dignis uacuum esse uoluit S. Henricus, sic et hunc in quo uersamur illustrem reddidit, teste Ditmaro pag. 316. uerba eius recito: »Insequenti Dominica die, id est III Nonas Nouembris Cesar quoddam predium, Bogalici uocatum, quod tum ab Hatholdo milite sibi placito acquisiuit concambio, confratribus nostris in Merseburg Christo famulantibus dedit, et locum quemdam ab Hagero, predicti senioris germano, decem talentis argenti comparatum, eorumdem utilitatibus accommodauit, preceptisque suimet firmari precepit. Tres quoque  ecclesias in Lipzi et in Olscinzi, ac in Gusna positas mihi concessit. In hoc uernali tempore idem aureum altare ad decus ecclesie fabricari iusserat nostre, ad quod ego ex antiqui altaris nostri sumptu auri sex libras dedi.« Circa medium Decembrem Bambergam primum peruenit Imperator, ubi »Henricum, quondam Bauariorum ducem, et tunc octo annos et pene tot menses, sua depositum culpa, pristinis restituit honoribus die Dominica;« quo tempore nemo dixerit, Henrici istius sororem Cunigundem ad probationem uocari potuisse. Ut cum Ditmaro »conclusionem anni faciam;« uerbo adiiciam confirmationem a Sancto monasterii Kemnadensis, predia ecclesie Paderbornensi donata, aliaque istiusmodi quorum instrumenta exhibet Schatenus  a pag. 422.

140. Ad annum 1018 ingressum prebet Ditmarus dum pag. 418 ait Imperatorem, post breuissimam moram, »ab Bauenberg discedentem, ad Wirciburg primo, denique ad Francofordi uenisse, ibidemque natiuitatem Dominicam festiuis peregisse gaudiis.« Inde ad librum octauum et uite eque ac Chronici sui ultimum transiens, orditur in hunc modum: »Anno Dominice Incarnationis millesimo XXII, Indict. 11, anno autem Domini Henrici Imp. Aug. XuI, imperii autem Iu, Circumcisio Dominica et Theophania in predicta ciuitate ab eodem uenerabiliter colebatur, posteaque iussu suo et assidua Bolislaui ducis supplicatione, in quadam  urbe, Budissin dicta, a Gerone et Arnulpho episcopis . . . . . pax sacramentis firmata est III Kal. Februarii, non ut decuit, sed ut tunc fieri potuit, electisque obsidibus acceptis, predicti seniores reuersi sunt.« Huiusmodi iterate sepius cum Boleslao transactiones constantem pacem imperio non reddidere, ut demonstrat deinceps pluribus, que huc non pertinent, uti nec gentilium abominande superstitiones, ad quas »Cesar grauiter suspirasse« dicitur pag. 420, qua demum ea subiungit que nuper attigimus. »Iam, inquit Ditmarus, declinam ab his, et loquar Imperatoris nostri prosperitatem nuper sibi exortam. Auunculus namque suus, Burgundionum rex Rudolphus, coronam et suimet sceptrum cum uxore sua et priuignis ac optimatibus  uniuersis sibi concessit, reiteraturque sacramenti confirmatio, actumque est illud Mogontie . . . . . et XuII Kal. Aprilis magna fit in Nuimagen synodus.« Cetera in fonte legenda sunt.

141. Ad finem operis uergens Ditmarus, gratissimum erga Cesarem animum testari non desinit, pag. 422 insignia alia in ecclesiam suam collata ab eo beneficia enumerans. »Oportet autem tuam scire pietatem regis nostri et Imperatoris Henrici multiformem beneuolentiam ecclesie exhibitam nostre, de qua partem quamdam superius comprehendi, maiorem uero quia indiscussam reliqui, nunc scribere tibi optimum duxi. uide ut assidua recordatione tui sit renouator, et indeficiens auxiliator nostri, ut temporibus illis, in quibus deest  spes miseris, et ecclesie Merseburgensi . . . . . Et quia tempus non est singulariter enarrare que preceptis eiusdem confirmata poteris uidere, hec sola assigno que, auctoritate carentia, imposterum forsitan peritura timeo: Sancte uictoriosissime crucis partem cum ceteris Sanctorum reliquiis, et altare aureum, gemmis honorifice distinctum, et pixidem auream lapidibus pretiosis ornatam, collectariumque cum impensis propriis, et etiam nostris decoratum cum duobus thuribulis ac argenteo bicareo, larga manu Cesar nostre dedit ecclesie . . . . Sed quia de melliflua eiusdem pietate satis dicere nequaquam sufficio, de sua conuersatione, sicut proposui, ordinatim explicare studiosius anhelo.«  Que utinam ab ipso explicari potuissent, qui finem uite eo anno fecit: sub exitum, opinor, nam ultra Septembrem Chronicon suum perduxit.

142. Ut reliqua, ad hunc annum spectantia paucis decurram, pag. 423 ait, »Imperatorem, post longam inhabitationem in Neumagen,« ubi nonnulla preclare statuta sunt, »descendentem, solennes Rogationum dies in Aquisgrani studiose celebrasse . . . . . Pentecosten in Ingelheim,« unde »in Burgundiam properauit;« Imperatrix uero, ordinata in Capunga uita monastica, fratrem suum ducem Henricum, de quo supra non semel, »Ratispone inthronizauit.« Pluribus hinc intermixtis, etiam iis que a Boleslao patrata sunt, hec demum de  Sancto subiungit: »De Imperatore nostro mihi nunc sermo oriatur, qui de inuisa expeditione, , reuersus, nil de promissis percepit, sed parum sibi renitentibus nocuit.« Habe uerba ultima: »Imperator noster cum de his omnibus, non multum fauentibus, efficeretur certus, unum in Sueuia regione colloquium de republica habuit, et mox per Rhenum solicitus descendit. Namque cooperatores eius et regni suimet columne, maxima parte, proh dolor, cecidere, sibique graue pondus occultum, fidei simulatores occultis resistere insidiis per extraneos nituntur, ut non liceat ei libertate congruenti imperare, eorumque iniustam temeritatem in aliquo minorare.« Atque is Chronici finis est, quo et hanc uite S. Henrici periodum  concludimus, alibi quesituri que ad reliquos uite annos ordinandos conducent: in quo id molestum maxime quod Chronographus Saxo duos hic annos in unum conflasse uideatur; unde turbatio de qua proxime agendum erit. Ad indeficientem Sancti liberalitatem pertinent tabule apud Schatenum a pag. 438.



§ XIu. Reliquum uite S. Henrici usque ad felicem exitum MXXIu.

143. Deficiente hic prorsus Ditmaro, steriliora erunt que de ultima uite S. Henrici periocha ordinari poterunt; idque dolendum imprimis, Chronographum Saxonem sub ipsum principium toto anno a uera chronologia deflectere, dum ea que Ditmarus recte et certo anno 1018 consignauit, ipse ad sequentem  1019 perperam reduxit, ut ex primis et ultimis eius uerbis iam faxo intelligas. »Cesar, inquit, a Bauenberg pergens, per Wirciburg uenit Franckenuorde, ubi Natalem Domini regio more peregit.« Ita ille exerrans, nam Circumcisionem etiam Domini et Theophaniam, non anno 1019 sed 1018 Francofurti celebrasse sanctum Imperatorem, ex ordine et fluxu rerum atque expressissimis Ditmari terminis paragrapho precedenti ostendimus; et rursus, sepe laudatum Ditmarum et uiuendi et scribendi finem fecisse, ut apud scriptores passim omnes in confesso est, contra quam idem Chronographus Saxo, ad dictum ipsi annum 1019 in fine subdat: »Pie memorie Thietmarus episcopus Merseburgensis migrauit ad Christum.« At enim  res tota salua persistit, si sola fiat transmutatio annorum, forte amanuensium socordia perperam signatorum, quod ex confuso precedenti canone, de quo proxime meminimus, profluxisse existimandum est.

144. Ast ibi error non sistit, eodem enim passu procedendo, que ad uerum annum 1019 spectant, sub sequentis anni 1020 titulo collocata sunt, ipse nimirum Benedicti PP. uIII Bambergam ad Cesarem aduentus, quem certissime constat anno 1019 contigisse, ut habent Annales Hildesemenses, breue Chronicon Wirciburgense, Hermannus Contractus, Lambertus Schafnaburgensis, Marianus Scotus, uita S. Meinwerci in Actis u Iunii pag. 538, num.  82, et ueteres passim cum Hofmanno, quos recte secutus est Baronius, contra Sigebertum, Albericum et pauciores alios, sequacibus tamen suis non carentes. Interim que ante augustissimum congressum a Cesare eo anno gesta sunt aduersus Bernardum Saxonie ducem exponit Shatonus noster ex uita S. Meinwerci, cap. 11, num. 81, ubi denuo imo per totam eam Legendam obseruari potest propensissima Imperatricis in ecclesiam Paderbornensem beneficentia, a laudato Schateno ex diplomatibus commonstrata Ceterum extra controuersiam ponimus, Papam Benedictum Bamberge a S. Henrico exceptum anno sepe dicto 1019, cuius ingressum et solenniter acta describit Legenda cap. 23, chronologice iterum infelix, quod ultimam  Sancti in Italiam excursionem aduentui Benedicti PP. in Germaniam premittat, cum toto ferme triennio precesserit, ut ex sequentibus manifeste patebit. Que autem in ea uita memorantur hic a nobis describenda non sunt; nonnulla hinc inde apud Hofmannum col. 54 explicata inuenies.

145. Sic paucis Chronographus Saxo: »Dominus Papa Benedictus cum Henrico Imperatore cenam Dominicam, ipsumque Paschale festum in Bauenberg decenti fertur excoluisse ministerio, ibique Imperatoris ac principum debito obsequiorum ritu, honorifice ac multiplici opum copia donatus, dominam mundi Romam locuples ac sospes reuisit.« Quamdiu Bamberge commoratus sit, aut quo precise tempore ad propria remeauerit Pontifex exploratum  non habeo; reducem fuisse oportet ante mensem Nouembrem, cum Baronius diploma eo mense expeditum exhibeat. Quid porro egerit Henricus toto reliquo isto anno, innumeris monstris apud Chronographum nobilitato, collige ex adiecta Sigeberti Chronico ad eum annum »secunda incursione hostili exercitus regis Henrici in Gandauum Nonis Augusti,« que sunt ipsissima Alberici uerba, cum pluribus de Rudolpho Burgundie rege ex Sigeberto descriptis, que tamen ab aliis refutantur. Ad incursionem Gandensem quod attinet, eam ita explicat Meyerus in Annalibus: »Henricus Cesar iterum Gandauum usque hostilem in Flandros fecit excursionem mense Augusto, in qua Epponem  et Canonem nepotes Imperatoris occubuisse lego.« An hec de S. Henrici nepotibus satis certa sint fateor me plurimum dubitare, neque ubi hec legerit Meyerus integrum est explorare.

146. Postremum huius anni articulum impleat, quod Albericus eidem, nescio quo fundamento, innectit: »De Henrico Imperatore narratur, et scriptum reperitur, quod abbati Richardo uirdunensi professionem fecerit, et eius consilio se totum commiserit, uolens apud S. uitonem monachus fieri, sed sanctus abbas Richardus uirtute obedientie ei iniunxit, ne imperium dimitteret quandiu uiueret, et ita eum ad imperium remisit.« Simile quid legitur in epitome uite ex Menardo et Wasseburgio ad uI Iunii, pag. 1003, num. 6, de quo tamen non  meminit auctor uite primo loco datus. Rem adoptare uidetur Mabillonius pag. 301, ubi ex citata epitome inducitur S. Henricus, tanquam qui monasterium ingressus hunc Psalmiste uersiculum protulerit: »Hec requies mea in seculum seculi, hic habitabo, quoniam elegi eam.« At professionem emisisse istic non dicitur; sed solum desiderium ostendisse monasticum habitum suscipiendi, cui reposuerit sanctus Abbas: uolumus ergo et precipimus, ut ad gubernandum tibi a Deo commissum imperium redeas. Quod ex obedientia prestitit Imperator, deinceps in S. Benedictum eiusque Ordinem amplius solito affectus. Rem non impugno, etsi eam ab aliis reiectam nouerim: id dici potest, annum aut tempus quo ea contigerit hactenus incertum  esse.

147. Anno sequenti 1020 recte affiguntur que narrat auctor uite S. Meinwerci cap. 12, pag. 539: »Sequenti anno post Natale Domini, Imperator, commoto exercitu, comitem quemdam Ottonem, seculi dignitate non minimum prepollentem, in castro quod dicitur Hamerstein, situm supra Rheni littus, obsedit,« propter eius uaria facinora in episcopum Moguntinum et alios perpetrata, ut ibi fusius deductum inuenies. Ad id bellum uocatus S. Heribertus Coloniensis, cum se ob molestam febrim cum qua conflictabatur excusasset, ea omnia suborta sunt, que uideri possunt et loco citato, et in ipsa S. Heriberti uita ad XuI Martii pagg. 472 et 485, ut de his nichil hic dicendum supersit. Addit  Hofmannus hoc anno  uehementi terre motu concussam Bauariam, et precipua clade ecclesiam Basileensem admodum labefactatam: quod »detrimentum resarcire cupiens Henricus, sequenti anno MXXI Basileam uenit, et totius ecclesie molem ad XIu passus a Rheni ripa transtulit, et fortissimo muro ruenti aggeri opposito, eam in formam multo uenustiorem et firmiorem restituit, et nouis, Munstero teste, ditionibus, populis et castris cumulatissime instruxit.« Eadem munificentia Bambergensi ecclesie tunc etiam prospexisse ibidem memorat idem Hofmannus; quemadmodum et Schatenus productis instrumentis comprobat, que in uita S. Meinwerci  uix credibilia uiderentur.

148. Redit ad iustos calculos Chronographus Saxo, nonnullis hic locis mutilus, cuius rei primum specimen est, quod annum, quem iam ingressi sumus 1021 sic inceptet: »Imperator pro concessa sibi diuinitus uictoria, Deum deorum Dominum collaudans, Saxoniam properat, solemnitatem Palmarum Wilbeke peracturus, gaudiaque Paschalia Merseburg debita celebraturus deuotione. Hoc itinere uenerabilem Heribertum archiepiscopum migrasse felici cursu cognouit, celeri intimante legato . . . . . Emensa uero Imperator Augustus inchoata uia, cunctis, ut ita dicam, Europe primis ad eum confluentibus, diuersarumque gentium missaticis ad imperiale eius obsequium undique properantibus. sacrosanctum Dominice  resurrectionis gaudium, toto iam conridente mundo, eximia celebrauit gloria. His igitur omnibus conuenienter expletis, Imperator, Parthenopolim profectus, sacros dies Pentecostes apud famosissimum eiusdem ciuitatis archiepiscopum Geronem, non inferiori gaudiorum digneque uenerationis studio gloriosissime peregit. Inde curtem regiam, Alstidi dictam, repetens, habitoque inibi colloquio cum totius senatus plebisque concursu, pios lenitate permulcendo predulci, seuera districtione reos terrendo, totaque industria patriam muniendo, intra huius prouincie ciuitates totum illum annum feliciter perduxit.« Hic sistitur, nullo addito uerbo de preparatione exercitus ad celeberrimam expeditionem Italicam aduersus Grecos, quorum in medio Sanctum  constituit anno sequenti, ut mox dicemus.

149. »Sequitur, inquit Baronius, annus Redemptoris MXXII Indict. u, quo Henricus Imperator, legationibus, ut uidimus Northmannorum, atque ab ipso Romano Pontifice cohortatus, in Italiam se contulit aduersus Grecos, sua iam potentia Ecclesie Romane pauendos, tremendus ipse hostibus potenti exercitu, quem ducebat,« ut uide istic fusius narratum, intermixto, cum S. Rumualdo colloquio aliisque tum ad bellum, tum ad Casinensem S. Henrici commemorationem spectantibus, ex Glabro Rudolpho et Leone Marsicano: breuius nos ex Chronographo, qui ad eumdem annum denuo mutilus sic de Cesare loqui incipit: »Imperator de loco in locum proficiscendo, primum urbi munitissime, Troie uidelicet«   »cuius menibus indigenas, prouincialium legatione, ditioni regie cognouerat rebelles, bellicosam inuexit aciem. Quam licet obsidione longa suorumque sudore . . . . deuincens, incolasque huiusce aut neci tradens aut captos colligari precipiens, quos antea contumaci animo sibi ingemuerat renitentes, suo postmodum dominio, Deo cooperante, gaudebat subiugatos.« Ad componendam, quod hic intendimus, temporum seriem, id non oscitanter obseruari uelim, predictam Troie obsidionem, totis tribus et amplius mensibus, teste Glabro, tenuisse; ut non satis promptum sit omnia combinare que eo anno gesta scriptores commemorant. Demus reliqua ex Chronographo.

 150. »Sed his prosperitatibus non elatus, uerum Dei misericordia preditus, huiusmodi uictoriam, non suis sed Domini uirtutibus adscribens, Romane Sedis apicem accelerauit: ubi aliquamdiu moratus, regni illius optimatibus pace gratiaque sui redimitis, niuosa Alpium cacumina ueloci transgreditur cursu, tanta mortalitate subsecuta, que uix aut nullatenus uocum nutibus, uel etiam officiis styli ualeat enucleari. Quam uidelicet cladem Imperator Augustus euadens celitus obumbratus, sed raro milite comitatus, exceptis his quos sibi mater Europa occurrendo admiserat, Germanicas peruenit ad oras, magnumque synodale colloquium, confluentibus indique diuersarum regionum episcopis in partibus habuit occidentalibus.«  Non potest hic indicari concilium aliud preter istud quod notauit Baronius, nempe Seligenstadiense, cui si interfuit S. Henricus, necesse est eum in Germaniam rediisse ante mensem Augustum, sub cuius principium habitum est, ut uide in collectione Labbeana, col. 844. Quid SS. Aureo et Iustine eo anno contulerit Sanctus, uide tomo III Iunii, pag. 78. Ut predicta omnia ad iustos calculos reducas, necesse est dicere, Cesarianas copias sub finem anni precedentis in Italiam premissas, ducibus Poppone Treuirensi et Peligrino Coloniensi episcopis, quos sanctus Imperator, natali Domini in Thorneburch celebrato, ut notant Annales Hildesemenses, sub anni huius principium subsecutus sit.

151. Falli hic igitur existimo Schatenum nostrum  dum in Annalibus suis Paderbornensibus ad hunc annum ita scribit: »Memorabilis hoc anno expeditio Italica, urgente Benedicto Pontifice per legatos. Quam in rem synodum Aquisgranensem ab Imperatore conuocatam tradunt ex Sigeberto, conuenientibus ex tota Germania episcopis. Sed ea expeditio non nisi sub exitum anni suscepta, magno armorum apparatu.« De ea synodo quid statuendum sit necdum audeo definire; mihi certum uidetur non potuisse Cesarem Aquisgrani herere hoc anno, quem expeditio Italica tot mensibus occupauit; quemque Beneuenti, ex diplomate ibi dato fuisse scimus X Martii 1022. Magis id pugnat aduersus Schatenum, qui anno 1023, in quem expeditionem dilatam cupit, Cesarem nobis exhibet quaternas donationum tabulas  Paderborne subscribentem mensibus Ianuario et Februario, ut adeo Italiam peruenire commode non potuerit, saltem in Apuliam, nisi sub finem Martii aut principium Aprilis; qui si tribus et amplius mensibus in sola Troie obsidione occupatus fuerit, porro in Monte Casino decubuerit, Rome deinde »aliquandiu moratus,« concipi omnino non potest, tot res gessisse Cesarem, et mense Iulio in Germaniam reducem fuisse, nisi miracula quis fingat, que huc accersere, necesse non existimo. Aliter sentiendum uidetur de sanatione calculi ibidem ope S. Benedicti impetrata, quam etsi impugnare prorsus nolim, uellem certe a scriptoribus unanimi magis consensu referri.

152. Anonymi cap. 22, apud nos num. 26, S. Benedictus  medicinali ferro, quod manu tenebat, partem illam corporis, ubi calculus iacebat, aperuit, et, euulso molliter calculo, hiatum uulneris subita sanitate redintegrauit. Sed alia plane est Leonis Marsicani narratio; sic tamen ut utraque conueniat, in uindicanda hoc ipso miraculo corporis S. Benedicti in eo archicenobio presentia. Potissima igitur controuersia Leonem inter lib. II, cap. 43 ac 44, et Gallos aliosque scriptores, non tam circa sanationem ipsam cuius perpetuum monumentum aduentantibus quibusque exhiberi solitum, oculis ipsi nostris olim spectauimus; quam circa adiuncta uertitur, que a uariis uarie exornata, eo pacto nonnullis redduntur dubia. Ast ego hic arbitrum non ago; quibus hec  noscere animus est, uideant Mabillonium in Annalibus pag. 288, num. 15, et Acta Sanctorum Ordinis tomo uI, parte I a pag. 452; mihi satis est hec uerosimillime contigisse anno iam dicto 1022. De donis pretiosissimis aliisque insignibus beneficiis a sancto Imperatore cenobio Casinensi ea occasione larga manus collatis, uide laudatum Leonem Marsicanum locis proxime citatis: quo etiam spectat cenobium Beneuentanum, si unquam a S. Henrico fundatum aut dotatum fuit, ut aliqui uolunt, nam ex diplomate apud Ughellum tom. uIII, col. 115, solum constat confirmasse Sanctum fundos et bona omnia S. Sophie monasterio antea concessa: atque hoc est, quod datum diximus uI Idus Martii MXXII. Quid in itu uel reditu cum S. Romualdo transegerit S. Henricus, tradunt  Ioannes Damianus et Hieronymus Pragensis relati ad uII Februarii.

153. Hinc ad Chronographum reuertimur, cum quo incipimus annum 1023: »Henricus Imperator Albas festaque Paschalia, principibus turmatim undique concurrentibus, Merseburg rite peragens, quod rarum, uel penitus inauditum uidetur, terna unius eiusdemque templi dedicatione gratificatur.« Id qua ratione accipiendum sit, neque explicat scriptor, neque ego pluribus querendum censeo. Memorabilem anni istius occursum suggerit Chronicon Sigeberti: »Henricus Imperator et Rotbertus rex Francorum super Charum fluuium apud Euosium conueniunt, de statu Ecclesie, regni et imperii tractaturi: et condicto ut super his confirmandis etiam Papam  Romanum simul ambo Papie opportune conuenirent. Imperator Regem et suos, multos etiam qui tantum ad demirandam imperatoriam maiestatem conuenerant, tanta liberalitate donauit, ut opibus regum Persarum et Arabum posset comparari Imperatoris munificentia.« Que omnia paulo fusius describit Glaber Rudolphus lib. III, cap. 2, ex quibus sua desumpsit Baronius, quem etiam uide que in concilio  acta memorantur.  De constanti et perpetua sancti Imperatoris in Christi famulos beneficentia, ex quaternis hoc anno expeditis donationum tabulis, quas refert Schatenus, iam supra meminimus: preter quas aliam mihi suggessit laudatus supra Schannatus, diplomate dato Babenberge Kal. Aug. an. 1023, quo in gratiam »confessoris« sui »Theobaldi abbatis SS. Udalrici et Afre,« ei cenobio fauit, quam mirificentissime. Ad postremum uite Sancti annum chronotaxis nostra perducitor

154. Que anno 1024 gesta sunt sic paucis complexus est Chronographus: »Imperator natalem Domini Bauenberg peregit. Ibi turba conuenerat pastoribus destituta, quia omnes suspensi manebant, cuius prouidentie cura imperiali potestate commiterentur . . . .  Cesar diuersis doloribus uexatus eodem loco crebra infirmitate diuturnas protraxit moras, resumptisque demum uiribus, citato cursu Parthenopolim ire proposuit. Tandem post longam deliberationem laboriosi itineris, diem Palmarum in loco, qui dicitur Alstede, festiue celebrauit. Die uero reconciliationis, exigente infirmitatis grauedine, remota a se que conuenerat multitudine, paucis comitantibus, Nieuburg cenam Dominicam peregit; in sancto uero Sabbato, contracto totius senatus conuentu, contectali sua Cunigunda comitante, Parthenopolim uenit, ubi cum grandi honore susceptus est: Dominice quoque resurrectionis gaudia celebri honore transegit; deinde ab antistite eiusdem loci auri sericorumque uarietate plurimum donatus, Haluerstade  adiit. Inde nichilominus Goslariam profectus est, ubi diebus decem peractis, ad locum quemdam Grona dictum, properat, ibique forti egritudine depressus, et amare mortis poculo debriatus, uitalem emisit spiritum.« Que ibidem sequuntur de molitionibus Brunonis episcopi Augustani habes in uita cap. 32, hic primo loco inter miracula, infra ex Anonymo describenda; nos chronotaxi Henriciane coronidem imponimus.





ADELBOLDI EPISCOPI ULTRAIECTENSIS FRAGMENTUM DE REBUS GESTIS S. HENRICI IMPERATORIS
EX EDITIONE IACOBI GRETSERI.





[NOTA.]


Fragmentum appellamus quod uix binos integros regnantis seu imperantis S. Henrici annos complectatur, at tale istud, ex quo scriptoris fidem, rei historice uersande peritiam, et accuratam diligentiam ita perspicias, ut reliqui operis iacturam satis deplorare non possis. Frustanea fuit omnis nostra inuestigatio ad pretiosum thesaurum alicunde refodiendum, ut superius § 6 satis dictum est, ubi de auctore plura inuenies. Hic paucis indicatum uolui, qua potissimum ratione predictum fragmentum partiti simus; nimirum non in capita, sed potius in annos, secundum quos opus suum distinxisse uidetur auctor ipse, ut ex superstite contextu manifeste patebit. Hanc uere partem Anonymi compilationi premitto, tum quod uere historica sit, tum quod cum Commentario nostro longe aptius concordet; adeo ut ferme dubitauerim utrum non expediret ab ea chronologicam uite S. Henrici seriem inchoare: ceterum a Maiorum institutis et placitis satius uisum  fuit non recedere. Hinc porro principium facere cuiuis licebit, qui gestorum ordini potius quam Legendiste confusioni adherendum censuerit. Ex solo Adelboldi prologo, de eius scribendi peritia et eruditione statuere et pronum et promptum est.



[DE REBUS GESTIS S. HENRICI.]



AUCTORIS PROeMIUM.


1. In gestis scribendis duo sunt uidenda: ut et scriptor ueritatem in prolatione teneat; et lector fructum in lectione capiat. Sed scriptor ueritatem tenere nequit, nisi hec quatuor aut potenter deuitauerit, aut aliquatenus a mente deposuerit: odium, et carnalem dilectionem, inuidiam, et infernalem adulationem. Odium enim, et inuidiam bene gesta aut omnino tacent, aut dicendo transcurrunt, aut calumniose transmutant. E contra male gesta dicunt, dilatant et amplificant. Carnalis autem dilectio et infernalis adulatio, que male gesta sunt, scientes ignorant, et ignorantiam simulantes, ueritatem occultant; bene gesta autem placere querentes, spatiose dicunt, et plus iusto magnificant.  Sic per hec quatuor, aut in bene gestis, aut in male gestis ueritas euanescit, falsitas superducto colore nitescit. Spiritualis autem dilectio ueritatis amica, nec male gesta celat, nec bene gesta pompose dilatat; sciens quia et gesta sepe prosunt ad correctionem; et bene gesta frequenter obsunt, dum ducuntur in elationem. Melius est enim aduersitate mentem refrenare, quam prosperitate contumaciter inflari. Lector autem fructum capere non poterit, nisi aut diligenter attenderit, aut penitus intellexerit, cur bona bonis, mala malis; bona malis, mala bonis eueniant.

2. Cur bona bonis concedantur, dupliciter intelligi potest; aut enim sic boni sunt, ut per tentationes huius seculi nec probatione nec purgatione  indigeant: aut eo modo boni, ut, si per tentationes pulsarentur, fortassis pro modulo simplicitatis sue deteriorarentur. Taliter  ergo nec in luto huius mundi conuersatione fedantur, ut per ea, que patiuntur, aut ad correctionem inuitentur; aut, si resipiscere nolunt, intelligant; quia et hic, et in futurum mala sustinendo damnari debeant. Mala autem bonis aliquando  non ut mereantur, sed ut per tormentum augeatur eis meritum, per meritum amplificetur premium. Aliquando uero leuis culpa subest, pro qua hic leuiter castigantur, ne in futuro deterius crucientur. Bona uero malis conceduntur, ut aut sic pietatem Dei recognoscant, et a peruersitate sua resipiscant; aut reseruetur eis in improperium,  quod recognoscere noluerunt largitorem bonorum.

3. Hec, que prescripsimus, in omnibus gestis et scriptori et lectori non inutilia esse putamus. Scimus insuper, et sepissime audimus, quia in omnibus scriptis antiquitas delitiose ueneratur; nouitas fastidiose repudiatur. Sed que recipiuntur ut antiqua, nisi primus essent noua, non essent antiqua.  Quare precedit nouitas, ut sequatur antiquitas. Stultum est ergo quod precedit, spernere; et quod sequitur, quodque a precedenti habet ut sit, non recipere. Raro enim a sitiente riuus queritur, dum fons habetur. Dicimus hec, non ut abiiciatur antiquitas, sed ut recipiatur nouitas. In omnibus quippe scripturis, si est ueritas, et utilitas, eque ualet nouitas et antiquitas. Fortassis est qui dicat: Que utilitas in gestis legendis esse ualeat? Huic respondemus, quia quisquis alterius gesta legit, si bona sunt, inuenit quod sequatur, si mala, habet unde exterreatur. Gesta namque alterius legere, in speculum  est respicere. Si quid in eo uides, quod tibi displiceat, in te corrige: si quid, quod placeat, imitare. Cesset prelocutio; prelocutionis causa  sequatur.



ANNUS CHRISTI MII, S. HENRICI IMPERANTIS I.

4. Millesimo secundo anno ab Incarnatione Domini, Indictione duodecima  , Otto tertius imperator Augustus, Paterne, quod est castellum Romanie, moritur. uir dum iuxta corporis speciositate floridus, morum probitate modestus, etate quidem iuuenis, sed ingenua capacitate senilis, benignitate mirabilis. In cuius gestis scribendis satis auidus essem, si aut memoriter tenerem, aut relatorem certum haberem. Hoc tantum scio, quia, quamuis in primeua etate plurima pueriliter egisset, in supremis irreprehensibiliter uiuebat. Deum amabat, amando timebat, omnibus placebat, nemini displicebat,  nisi forte infidelibus: quia innatum est bonis, malis displicere, et bonis placere. Tandem qualis eius anteacta uita fuisset, in morte ipsius, qui affuerunt, uidere potuerunt. Quicunque enim interfuit, in deuotione eius intelligere potuit, quia non obiit, sed ad desiderium suum singulare migrauit. Ad creatorem creatura fidelis ex uoto redire properauit. Cuius non obitus, sed transitus omnium, qui sane mentis erant, luctus mirabilis, plantus erat incredibilis.

5. Dolor esset etiam insanabilis, nisi superstes ei exstitisset Heinricus dux gloriosus, et uir ad regnum suscipiendum strenuus. Is tunc temporis ducatum in Bauariensi regno tenebat, populum pacifice regebat, pacem amplificabat, ecclesiarum facultates  augebat, leges et religiones magnificabat. Tandem sic in ducatu uixit, quod omnibus placuit, ut de ducatu transduceretur ad regnum, de uexillo extolleretur in solium hereditarium. Hereditarium dicimus; quia, ut ab his, qui genealogias computare nouerant, audiuimus, a Karolo magno ex parte patris decimam septimam; ex parte matris, decimam  sextam lineam propagationis tenebat. Insuper tertius Otto  post obitum in Regem eligebatur, et ipsi tertium ad inuicem consanguinitatis gradum tenebant. Mater autem sua Conradi regis  fuit filia.

6. His antecessoribus exortus successor ingenuus eligitur, et ut Rex fiat, ab omnibus desideratur. Sed qualiter ad regnum ab his, qui sane mentis erant, inuitatus fuerit; qualiter etiam inuidia uirorum bonorum comitatrix per suos satellites [id] impedire tentauerit, nec mihi fastidiosum est dicere, nec ceteris superfluum audire. Inuidiam bonorum comitatricem me dixisse ne mireris: quia ubi abundant strenue gesta, abundat et inuidia. Unde quidam Philosophus interrogatus a discipulo suo qualiter  uiuere posset, ut inuidiorum corrosiones deuitare ualeret, respondit: Nil bene, nil strenue, nil prudenter agas, et ita te posse detractiones inuidorum declinare scias. Aut igitur stultus esto, et inuidiam declinato; aut prudenter agito, et inuidiam sustineto.

7. Ottone ergo gloriosissimo Imperatore defuncto, Cisalpini, qui cum eo erant, archiepiscopus Coloniensis, episcopi Leodicensis, Augustensis et Constantiensis, Otto filius Caroli, Henricus et Iuncmannus Comites, et ceteri quamplures fideliter agentes, cum maxima difficultate et periculis pluribus per ueronam, per Bauariam, cadauer ipsius reportabant. Quibus Dux nobilissimus cum Bauaricis Episcopis et Comitibus obuiam uenit, corpus senioris   et consanguinei sui, qua decuit, ueneratione suscepit, totum exercitum, qua debuit liberalitate recepit  , per terram suam, qua oportuit commoditate conduxit. Tandem Muneborg perueniens, ipse suis humeris corpus Imperatoris in ciuitatem subuexit, pietatis exemplum et humanitatis exhibens debitum, exercitum diurnare fecit, ut et ipsi de utilitate, et consolatione regni colloquerentur, et equi itineris longitudine fessi recrearentur. Ibi quibusque melioribus regia dona faciens, iunxit sibi per amicitiam quos postmodum suscepturus erat in militiam.

8. Deinde cum corpore usque Augustam ueniens in basilica S. Afre, iuxta sepulcrum S. Udalrici decentissime sepeliri Imperatoris interiora fecit, et  pro anima eius eidem ecclesie centum mansos ex propria hereditate concessit. Ibi ualedicens ceteris, ipse ad propria remeauit. Corpus uero Imperatoris, Aquisgrani transuectum honorifice, ut adhuc uideri potest, in medio ecclesie S. Marie sepultum est. Quam ecclesiam idem benignissimus Imperator et unice dilexit, et plurima facultate ditauit.

9. Tunc temporis post Heinricum Ducem magnificum,  maiores erant in regno, Benno Dux in Saxonia, Herimannus Dux in Alemannia, Theodoricus in Lothariensi regno, Ekehardus marchio in Toringia. Benno, ut sapiens, non animabatur ad regnum, sciens Heinricum uigere pre ceteris ad obtinendum. Sapientis enim est spernere in his appetitionem in quibus scit fieri non posse consecutionem. Theodoricus quoque Heinricum Ducem in regno esse sciens heredem, noluit incipere quod non posset finire. Herimannus uero homo potens, et in ceteris prudens; in hoc tamen non sapiens; se posse credidit quod postmodum se non posse probauit. Ekehardus autem nescio an in adipiscendo regno spem tenens, an rebellionem meditans, in regia curte, que Poleda  dicitur, per noctem ab inimicis  suis egreditur, uiriliter pugnans interficitur. Remansit contentio inter Heinricum Ducem glorisissimum et Herimannum uirum potentissimum, sed breuis et cito finem habitura. Erat namque alter alteri dissimilis nobilitate et sapientia, facultate et corporis elegantia.

10. Intrante igitur Iunio Dux Heinricus, Rex cito futurus, de Bauaria et Orientali Francia collecta multitudine non modica, super Rhenum Wormatie uenit, cupiens ibi transire, et Moguntiam ad regalem benedictionem percipiendam uenire. Sed Dux Herimannus, adunatis Alemannis et quibusdam Francis, et Alsatientibus, Wormatiam ad contradicendum transitum festinauit, ibique transire nec unum permisit. Et facile resistere poterat, qui Rhenum  adiutorem habebat. Erant autem cum Duce Heinrico uiri illustres et sapientissimi; Archiepiscopus Moguntinus, archiepiscopus Salzburgensis, Episcopus Brixiensis, Episcopus Wirzeburgensis, Episcopus Regenesburgensis, Episcopus Strasburgensis, Episcopus Batauiensis, Episcopus Frisiensis, Abbas Fuldensis, ceteri Abbates et Comites plurimi.

11. Cum his Dux, habito consilio, reditum in Bauariam simulauit, et quasi transitum desperans, Loresheim uenit. Inde Moguntiam festinans, sine impedimento transiuit. Ibi octaua Idus Iunii in Regem eligitur, acclamatur, benedicitur, coronatur. Ibi Franci et Musellenses  conueniunt, Regis efficiuntur,  et maiestatem eius ex debito uenerantur. Celebratis igitur diebus ordinationis sue, et quibusque uenientibus in militiam susceptis, Rex Rhenum iterum transiit, cum maxima multitudine per Orientalem Franciam in Alemanniam ire properauit, ut Herimannus, audita deuastatione terre sue, a cepta rebellione desisteret, et caput, ut ceteri, regie maiestati subderet. In Alemanniis igitur Rex pluribus  diebus moratur, nolens et uolens terram depopulatur.

12. At Hermannus  dure mentis, et proterue ceruicis, iratus super Episcopum Strasburgensem, eo quod sapienter egerit, et partem meliorem elegerit, iuncto sibi Cunone genero suo, Argentinam adiuit, et militibus Episcopi non fideliter resistentibus muros ciuitatis fregit, spolia non modica cepit, ecclesiam uiolenter intrauit, et impie uiolauit. Interea Rex, qui erat in Alemannia, Augie natiuitatem S. Ioannis celebrabat, et neminem timens, se potenter habebat: cum nunciatum esset ei quod Herimannus obuius uenire uellet, et pugne termino litem finire; sententia hec Regi placuit; ab Augia discessit; in quedam prata amplissima et ad decertandum  opportuna peruenit. Ibi aduentum Ducis expectans et pugne iudicio  subire non refutans, solennitatem Apostolorum celebrauit. Sed Herimannus, salubri consilio usus, occurrere Regi renuit, et sibi suisque salubrius esse ut latitaret, quam obuiam ueniret, credidit.

13. Regi ergo sic prestolanti, quidam non prouide mentis dabant consilium, ut Constantiam iret, et ibi Herimanno, quod in Argentina commeruerat, recompensaret. Episcopi enim Curiensis et Constantiensis, cum Herimanno erant, non tantum illum ex corde ad regnum eligentes, quantum uicinitatem eius timentes, et de termino litigii dubitantes Sed Rex, ut erat prouidus, et de dominio eiusdem ciuitatis securus, illis leniter et blande respondit: Absit,  ut pro Herimanni insania in illum retorqueatur uindicta, a quo mihi regni est concessa corona. Fortassis etsi pro Argentina Constantiam uastarem, non mihi damnum minuerem, sed duplicarem. Insuper male comparat regnum, qui in eius adeptione anime postponit detrimentum. Coronauit me Deus non ad uiolationes Ecclesiarum, sed ad puniendos uiolatores earum. Diu igitur in pratis exspectans et ad ultimum, sciens non uenturum, inde discessit, et per Alemanniam, curtes  Ducis ubique uastando ire cepit.

14. Tandem pauperum clamor nimius excreuit, et usque ad regis aures peruenit. Quem rex diu ferre non potuit, sciens eos nichil in duritia Ducis deliquisse,  et ob hoc plus iusto passos fuisse. Quapropter pietate motus ab Alemannia recessit, et in Franciam  terram unice sibi dilectam uenit, certus de Duce quia, uellet nollet, ceruicem flectere, et, iugum pati quandoque deberet.

15. Pretereundum non existimo, quod antequam rex ab Alemannia exiret, Hezelo, Bertholdi filius,  quem tempore ducatus sui ultra omnes comites regni huius ditauerat, legatos quos in ipso exercitu meliores eligere poterat, ad ipsum transmisit [et] ut Bauariensem ducatum sibi concederet, inconsulte rogauit. Sed inconsulte questioni consulta paratur responsio, et festinanti petitioni, ponderata monstratur deliberatio. Patienter enim audita legatione ait: Quos semper precipuos inter omnes gentes habui, quosque semper toto mentis affectu amaui, hos adepta benedictione regali, in lege sua nec deteriorare uolo, nec deteriorari patiar, dum uixero. Legem habent, et ducem eligendi potestatem ex lege tenent  : hanc ne dum ego frangam; quicumque frangere tentauerit me inimicum habebit. In hac etiam expeditione male [nil] promeruerunt,  ut cuilibet eos, absque eorumdem electione, concedam. Adhuc mecum sub ancipiti fine militant et ego eos nolentes cuilibet mortalium traderem? Exspectet ut in Bauariam redeam; ibi, si illum elegerint, eligo et laudo; si renuerint, renuo. Nec etiam existimo illum esse tante insipientie, ut ex meo dedecore honorem suum querat amplificare. Hezelo, accepto huiusmodi responso, fomitem rebellionis concepit, quem post annum monstrando in dolorem sui peperit.

16. Rex igitur, non multis diebus in Francia moratus, in Turingiam iuit. Ibi absque mora Guilhelmus princeps Toringorum cum exteris occurrens, regis efficitur. Inde rex procedens in Saxoniam, peruenit Merseburg  . Benno dux Saxonum, Bulizlaus  Dux Sclauorum, Liebzo archiepiscopus Bremensis. Benno episcopus Hildenensis  , Ratherius episcopus Paderbonensis, Arnulphus Halberstetensis, ceteri episcopi de Saxonia, et comites plurimi in festiuitate S. Iacobi Regi occurrunt, acclamatum suscipiunt, collaudant, collaudato manus singuli per ordinem reddunt, redditis manibus fidem suam per sacramenta promittunt, fide promissa, regem coronant, coronatum in solio regio locant, locatum debita congratulatione uenerantur.

17. His strenue peractis, Bulizlaus inde discedens, ab ipsa die qua fidem promiserat et promissam sacramento firmauerat, peruersa meditari, et meditata, prout potuit, cepit machinari. Ipse enim et  Hezelo collocutione in inuicem habita, alter alterius uenenatis consiliis tactus, uterque cepit quod utrumque male finisse puduit. Interea regi a Saxonia in regnum Lothariense properanti Gruone occurrit uxor sua Domina Cunigunda nomine iam extans, sed re cito regina futura. Inde enim Paderbornam ueniens, in festo S. Laurentii, acclamatur,  benedicitur, coronatur, et fit Kunigunda Kuninga  , quod Latine interpretari potest, regina, regina.

18. Sed ut numquam serenitas, quam non sequatur nubilositas; sic raro iocunditas, quam non comitetur aduersitas. Nam in benedictione regine cunctis exsultantibus, Bauarii (quorum mos est in aliena terra uelle quod in sua uolunt [, circa ciuitatem fruges colligere, et agricolas sua defendere uolentes, irrationabiliter ceperunt tractare. Que res indigenas commouit, et ad resistendum etiam fortiter, animauit. Domestici igitur regis, et indigene, inualescente contentione, confluunt, concurrunt, conueniunt. Pugna grauis oritur, ex domesticis regis iuuenis unus interficitur, frater scilicet Domini Filberti, qui tunc temporis erat Cancellarius,  postmodum uero Frisiensis factus est episcopus. Huius interfectione omnes regis fideles commoti grauiter, ciues ceperunt persequi, et eos persequendo, insatiabiliter grassari. Et nisi regia potestate retinerentur, omnes usque ad interniciem  persequerentur.

19. Cum plurima igitur difficultate sedato tumultu, castigatisque illis, quorum stultitia causa seditionis extitit: inde rex Dinsberg properat, illic Lothariensium aduentum exspectat. Occurrunt primi Leodicensis, et Cameracensis episcopi, nil de regis prudentia dubitantes, nil de fide eius hesitantes. Occurrit etiam Coloniensis archiepiscopus, sed quanto ditior, tanto morosius. Erat insuper causa  dilationis, Moguntie accepta corona benedictionis. Hi simul regis efficiuntur, fidem promittunt, promissam sacramento concludunt. Cum his rex Aquasgrani perueniens, ceteris Lothariensibus conuenientibus in natiuitate, post partum uirginis eligitur, collaudatur, in regiam sedem extollitur, glorificatur. Sed sub ea glorificatione quidam palmas, quidam lacrymas fundebant. Lacrymantes namque Ottonem dolebant amissum, Heinricum non cognoscebant susceptum.

20. Sic igitur rex in regnis singulis antecessoris sui, preter Italiam et Alemanniam, receptus, et ab omnibus unanimiter collaudatus, in Franciam reuertitur, ut ibi hiemis asperitate transacta, uere  amenitatem reducente, in Alemanniam exercitum duceret, et Herimannum, qui consiliis prudentium uti nolebat, diuersis uastationibus afflictum, pati iugum doceret. Sed Herimannus, qui consilia iuuenum sequendo, et spem uacuam tenendo extra se positus erat, se in semetipsum recollegit, et in solennitate S. Remigii Bruselle  regi obuiam uenit, sciens melius esse ante damnum non fecisse [f., quam] penitere. Nudis igitur pedibus cum fidis intercessoribus regi se representat, pro male commissis ueniam petit, bonis suis per regium donum possidendis gratiam  querit, pro his impetrandis, humo tenus genua flectit.

21. Illico benigne recipitur, et ei, quod querebat cum omni humilitate, conceditur. Tantum cuiusdam conditionis internectitur ratio; que, quamuis ad presens grauis, in futuro tamen, ei erat salubris. Eo enim tenore in gratiam recipitur, ut Argentinensis ecclesia ad pristinum statum ex detrimentis suis per illum reformetur. Quod ille non renuit, sed iussu et consultu regis, dicte ecclesie abbatiam S. Stephani, in recompensationem detrimenti a se illati, tradidit. Hac conditione firmata per manus et sacramenta, regis efficitur, et sic se contentionem male ceptam finisse letatur. His expletis, in Bauariam, natiuam terram suam, rex redire decreuit,  nolens nouos sic frequentare fideles, ut postponendo demembraret ueteres.

22. Regensborg igitur S. Martini solennia celebrans, Blademario cuidam Sclauo ducatum Bemicensem largitur, et ut ceteris acceptabilior existat, illum plus iusto uerbis et rebus honorat. Pluribus igitur diebus in Bauaria moratur, querentibus legem iustitiam faciens, et uisitandi gratia uenientibus, honorem, prout quisque dignus erat, exhibens.

23. Eodem tempore quidam episcopicida, Harduinus nomine, non regnabat, sed uitiis in se regnantibus subseruiebat in Italia. Audita enim morte imperatoris Ottonis, Longobardi surdi et ceci, et de  futuro non prouidi, hunc elegerunt, et ad penitentiam festinantes, in regem sibi coronauerunt. Is tunc, ut dixi, subseruiens dominabatur, et aduentum regis Heinrici semper exspectans, introitus Longobardie, quos Clusas indigene uocant, cum cautela satis prouida tuebatur. Quod etiam uerum Dei erat iudicium: Episcopos, qui in electione illius pre ceteris omnibus estuantes et sitientes fuerunt, honorabat ut bulbucos, tractabat ut subulcos. Quadam namque die episcopum Brixiensem ad se uenientem, et nescio quid ratiocinari uolentem, ut cepit ei ratiocinatio displicere, per capillos arripuit, et humo tenus quasi bubulcum uilissimum deiecit. Cum maioribus nichil tractabat, cum iuuenibus omnia disponebat. Quod etiam erat grauissimum, sub  eo preuaricatores, uiolatores, depopulatores dominabantur; legum amatores, Dei cultores deprimebantur. Cupiditas in eo erat consiliaria; auaritia cameraria; pecunia, domina et regina. His pedissequis adulterina sceptra tenebat.

24. Quapropter quidam pro coronatione illius, penitentia ducti, regi Heinrico, alii legatos, alii literas transmittunt, ut terre oneri grauissimo subiacenti subueniat, humillima prece deposcunt. Mandant etiam, ut si ipse idem in aliquibus occupatus teneretur, saltem eis suorum Principem aliquem  cum paucis transmitteret. In uoluntate huiusmodi aliqui manifesti, aliqui erant occulti. Tieboldus namque marchio, et archiepiscopus Rauennas, et episcopus Mutinensis, ueronensis, et uercellensis, aperte in regis Heinrici fidelitate manebant. Archiepiscopus autem Mediolanensis, et episcopi Cremonensis, Placentinus, Papiensis, Brixiensis, Comensis, quod uolebant, manifestabant. Omnes tamen in commune regem Heinricum desiderabant, precibus per legatos et litteras inuitabant.

25. Tandem a rege Otto dux Carentanorum, qui etiam ueronensem comitatum tenebat, ad petitionem Longobardorum explendam eligitur, et cum paucis, propter fiduciam superius nominatorum, in Italiam dirigitur. Cui etiam Otto filius Heriberti  cum Ernesto filio Tietboldi marchionis adiungitur. His, inter montana que Bauariam et Carinthiam ab Italia seiungunt, super aquam, que Brenta uocatur, conuenientibus, Carentani et Foro-Iulienses, cum paucis occurrunt, ueluti de promissis Italicorum fiduciam habentes, et de pugna nil cogitantes. Interea archiepiscopus Rauennas, et Tieboldus marchio cum ceteris manifestis fidelibus Heinrici regis suos congregauerant, uolentes occurrere Theutonicis, et eos in Italiam cum securitate recipere. Hec Harduinus presciens, ueronam cum maxima multitudine uenire festinauit, ut et ibi Italicis, in adiutorium Theutonicorum festinantibus, uiam interciperet, et Clusas, que ab episcopo ueronensi seruabantur, expugnaret: quod et fecit.

 26. Clusis igitur expugnatis, audiens Theutonicos in Tridentensem planitiem conuenisse, illo cum omnibus suis festinauit. Sed ibi Theutonicis non inuentis, se in campaniam ueronensem reduxit, ibique in quodam Castellulo Natiuitatem Domini celebrauit. Sed ab huiusmodi homine celebratio rectius celebrationis dicetur abusio. Interim Theutonici iuxta montem quemdam, qui Ungarius  uocatur, preuenientes, et Harduinum iam Clusas occupasse scientes, ipsi Harduino legatos suos transmittunt, et ut aut eis cedat, donec transeant, aut sibi cedentibus ueniat, rogant. Harduinus, audita legatione, sese in fraudem deceptionis conuertens, ait: Nobiscum nocte maneatis, crastina die cum nostris fidelibus inito consilio,  uobis respondere poterimus.

27. Legatis igitur insidias non intelligentibus, ipse per totam noctem castra suorum circuit, ut in crastino parati sint ad congrediendum Theutonicis, monet. Die lucente, legati uenientes ad accipiendum responsum, Longobardos omnes loricatos et ad prelium paratos uident; quid hoc significet, Harduinum interrogant. Ille consilium iniquitatis euomens, ait: Fortassis unius temporis erit renuntiatio uestra. Inde promouens exercitum media die ad Ungaricum montem peruenit. Exercitus autem ille  existimabatur MXu esse uirorum. De Theutonicis uero uix erant quingenti; et hi partim per fodrum  diuisi; partim ad uias custodiendas transmissi. Qui, Harduini aduentum percipientes, repente armantur, et, prout possunt, ad resistendum parantur: uirtutis eligentes famam, et postponentes uitam.

28. Interea Harduinus cum Longobardis superuenit. Otto cum Theutonicis obuiam uenit. Fit congressio, fit pugna, fit cedes ex utraque parte grauissima; et pene Theutonicorum, quamuis paucissimorum, esset uictoria, si non impediret Ottonis, fratris Regensburgensis episcopi, fuga. Illo enim fugiente, Theutonicorum acies minuitur, et iterum a multis congressa, deuincitur. Longobardorum tandem  extitit uictoria, sed plurima suorum cede comparata. Reuertuntur Theutonici, et sic tunc confusi quandoque tamen talionem reddituri. Interea Rex a Bauaria in Franciam reuersus, Frankenfort Natiuitatem Domini celebrat, multorum legationes suscipit, legatos cum muneribus et responsis dignis remittit. Herimannus etiam, iam ante iugum pati nescius, eidem celebrationi interfuit, et, ut oportuit, per omnia regie maiestati obediens fuit.



ANNUS CHRISTI MIII, HENRICI IMPERANTIS II.

29. Anno ab Incarnat. Dom. MIII, Indictione prima, Rex Heinricus in Mosellensem pagum, in quem nondum intrauerat, ire decreuit, sciens quod terra quam Rex non frequentat, sepissime pauperum clamoribus  et gemitibus abundat. Theodonis-uillam igitur uenit, et ibi cum omnibus Mosellensibus generale colloquium tenuit. In quo colloquio duces Herimannus et Theodoricus, qui defensores et coadiutores legum esse debebant, conscii sibi ipsi, impugnatores erant, et expugnatores esse uolebant. Sed Rex ut hoc cognouit, quanto eos aduersus iustitiam pertinaciores uidit, tanto ardentius institit, et quibusque, super ipsos etiam duces clamantibus, legem faciendo sategit. Tandem inter diuersos clamores castellum unum ducis, quod Mulsberg uocabatur, in detrimentum pagensium esse comperiens, diruere iubet, ut non restruatur communitione potentissima monet.

30. Colloquio potenter habito, Aquasgrani ire  decreuit, ut ibi et anniuersarium Imperatoris debita deuotione recoleret; et Lotharienses ad se confluentes ad fidelitatem sui et utilitatem regni corroborat. Interim infirmitate grauissima tangitur, et Rex cum sit, homo esse monetur. Iter tamen ceptum finiuit, et Aquas usque peruenit. Ibi commemoratione consanguinei, et Senioris sui  deuotissime habita, plurima de sanctitate S. Seruatii audiens, Traiectum iuit, ut et Sanctorum ibi quiescentium sibi intercessiones imploraret, et ad seruitium Dei locum et uitam canonicorum ordinaret. Ibi primum de bello  inter Italicos et Theutonicos habito audiuit; et, quod sapientis est, equanimiter tulit: sciens nec celum semper posse serenari, nec res humanas sine intermissione prosperari.

31. Inde S. Lamberti merita non paruipendens, Leodium uenit. Ibi cholicam infirmitatem, ab antecessoribus suis ingenitam, grauissime patitur: et, qui per regalem potentiam usu humane fragilitatis extollitur, per corporalem molestiam paterna castigatione reprimitur. Aquasgrani iterum reuertitur, Purificationem S. Dei Genitricis celeberrima deuotione ueneratur. Lothariensibus, data licentia, inde discessis, Nouiomagum uenit. Ibi pluribus diebus Quadragesime moratur, Deo, que Dei sunt, reddens, et hominibus, que sua sunt, faciens. Interea  Bladeimarius dux Bemensis moritur. et Bulizlaus infidelitatis uenenum, ex proprie iniquitatis fonte potatum, in contrarietatem Regis euomere nititur. Nam Pragam, que caput est Bemie, per pecunie deceptiones, per falsas promissiones, per astutissimas fraudes inuadit. Milzauiam quoque Saxonie et Polonie interiacentem marchiam, insidiis, quibus doctus erat, sue infelicitati subiicit.

32. Quod cum Regi nuntiatum esset, non inflammabatur, non stomachabatur, non ad uindictam repentinis motibus animabatur; sciens quia ira et festinatio semper inimice sunt consilio. Sed notitiam dicte inuasionis dissimulans, mandauit ei per legatos sapientes et eloquentes, ut terram suam, que Principe nouiter erat uiduata, non inuaderet, quam,  si uellet, cum gratia sua et dono uoluntario acquirere posset. Huiusmodi legationem Bulizlaus audiens infelix mandata spreuit dulcia, amara quandoque passurus uerbera. Erat enim Hezelo cum eo puteum fodiens rebellionis, de quo infide bibiturus erat aquam confusionis; laqueos quoque connectens, casurus in ipsos. Quadragesima finita, Rex, qui Theleborg  Pascha celebrat, et Bulizlai uiolentiam, ut sapiens, scienter ignorat: Ottonem quoque, et Ernestionem tunc sibi obuiam ab Italico prelio uenientes, pro uulnerum susceptione, pro necessarie fuge confusione, donis regiis honorat, et debita consolatione releuat . . . . . . quoque tunc usque Saxonibus infestos, ultro uenientes  suscipit, et sub benignitatis discretione sibi fidelissimos reddidit.

 33. Post hec in diebus Rogationum Meresberg  moratur, ibique ei de Bulizlai et Hezelonis contumacia renunciatur. Ipse, credere dissimulans, inde discessit, et ad celebrandam Pentecosten Halberstete uenit. Deinde in Bauariam tendit, scire uolens an que de Hezelone dicebantur uera essent. Quo cum peruenisset, et Hezelonis furorem circa loca sibi finitima irrationabiliter accensum comperisset, ac Bulizlai adiutorio illum fretum esse nouisset, Bulizlao  talionem in futura reseruans, a sinu regni sui insite pestis radicem primum exstirpare decreuit, ut interioribus quieti et paci restitutis, exteriores inquietationes facilius postmodum extingueret; non ignorans, quoniam insipientis est in uulnere repente cutem sanare, et contusionem carnis sub sanatione cutis occultare. uulneris enim curatio, si ab interioribus ad exteriora deducitur, firmior in superficie concluditur.

34. Interea et Ernesto  eidem rebellioni adiungitur, nulla lesione coactus, sed, uel iuuentutis feruore, uel per eum commoda sua amplificare querentium suggestione seductus. Dominus Bruno etiam frater Regis Heinrici et episcopus associatur, etate iuuenis, et per iuuentutem ad seducendum  facilis. Et hoc infidelium erat gloriatio, quod in partibus suis fratrem Regis habebant. Hec ergo conspiratio, quanto iuniores et insipientiores colligit, tanto turpius et eneruius defecit. Dicitur enim: Insipientium glomeratio consilii est dissipatio: et consilii dissipatio actum est eneruatio.

35. Rex igitur quosdam Lotharienses et Francos ac Bauarios colligens, intrante Augusto, in Franciam exercitum super Hezelonem duxit; bona eius deuastauit, ipsum cum domino et Brunone et Ernestone per siluas latitare cegit. Tandem se ad castellorum munimenta contulit, que capi posse, nec Hezelo timebat, nec aliorum quisquam credebat. In primo igitur impetu Mertula diruitur, et Hezelonis milites in ea capti, per intercessionem  Principum, sani et salui permittuntur abire. Sclaui autem [a] Bulizlao in adiutorium missi, in seruitutem exercitui distribuuntur.

36. Post hec Rex Crucinam  obsedit, ubi uxor Hezelonis ac filii erant, et queque illi cariora esse poterant. In qua obsessione in primis post annonam incaute exeuntes, ab Hezelone, ceterisque suis coadiutoribus uulnerabantur, capiebantur, occidebantur. Rex, hoc cognito, quotidie quadringintos custodes exeuntibus adhibuit, ut hos custodirent, et insidias insidiantibus pararent. Hoc Hezelo cum sociis audiens, se in uallem quamdam recepit, in quam nulli, nisi per semitam unam patebat introitus: ibi tentoria fixit: ibi noctibus, nescio, an tribus aut duabus,  quasi tutus de rapina pauperum uixit. Hoc custodes per rusticum unum comperientes, circa horam sextam, in qua illi se, pro estu diei, remissius habebant, in uallem latenter descenderant, loca plurima circumeuntes, et diligenter Heinrici castra querentes.

37. Tandem unus eorum tentoria uidens, nimis festinus ad inuitandum socios, Kyrie eleison cepit clamare, et hoc, ut citius ueniant, frequenter iterare. Hec Hezelo percipiens, relictis tentoriis, armis  etiam, fugam iniuit, et a manibus superuenientium se uix liberauit. Dominus Bruno quoque parmula non bene relicta, qua extra se positus utebatur, hos, quibus imperare posset, si cum fratre maneret, turpiter fugit, et fit risus, qui honor esse debebat et decus. Sed hec iuuentutis erant. Dicitur enim: Qui sine freno scientiea iuuentute ducitur, in dedecoris angustias sepe precipitatur. Et hec iuuentutis fuisse etas postmodum monstrauit adulta; que illum reddidit et utiliorem sibi ipsi, et fideliorem fratri. Ernesto capitur et ante Regis presentiam ducitur.

38. Quidam illico Regi suggerebant, ut hunc capitali sententia feriri iuberet: quatenus per eum posteri castigarentur, ne Regis offensam incurrere  sine causa niterentur. Sed Moguntinus archiepiscopus, qui summum locum impetrandi quelibet apud Regem tenebat, intercessor accessit, et iuuenem legi surripuit, mortique subtraxit. Tandem a Rege Crusina capitur, diruitur, incenditur. Uxor Hezelonis cum suis abire permittitur, et hoc ei per intercessionem fratris sui Ottonis conceditur. Hezelo captam esse Crusinam audiens, ad quamdam suam munitionem, que Erana uocabatur, fugiendo peruenit; et ibi Sigefridum quemdam Saxonem, peruerse conspirationis participem obuium habuit.

39. Sed nec illi spem resistendi regie ire habens, eamdem munitionem idem ipse succendit, et miseriam suam celare nesciens, quante desperationis esset monstrauit. Hec Sigefridus Saxo perspiciens,  a spe cepte rebellionis cecidit; et qui per alienam fiduciam contra regiam maiestatem intumuit, aliene confusionis acredine tactus crepuit. Illuc igitur eum uenisse puduit, et quanto citius potuit, ad propria remeauit. Hezelo uero cum domino Brunone ad Bulizlaum, quasi refugium unicum, fugit; et, quod cuique est grauissimum, quasi mendicus alieno pane uiuere discit. Interea Rex Eranam perueniens, causam sui aduentus per manus uiuere hostis inuenit expletam. uenit enim, ut destrueret; sed hos destruxit, ne ipse destruendum inueniret.

40. Hezelone igitur fugato, castellis eius dirutis, Rex Baueberg locum unice sibi dilectum redit, ibique exercitui data licencia, natiuitatem S. Dei Genitricis  celebrauit. Inde in siluam Speicheshart  , que Bauariam a Francia diuidit, ueniens, post laborem expeditionis, delectationem exercuit uenationis. Ibi autumnauit; ibi ad recreationem sibi, suisque iocunditatem plenam exhibuit. Inde per Franciam morose transiens, in Saxoniam uenit, et Toringis ac Saxonibus in Milzauiam, expeditionem futuram indixit. Exinde Polede Natiuitatem Domini celebrauit.



ANNUS CHRISTI MIu, HENRICI IMPERANTIS III.


41. Anno ab Incarnatione Domini millesimo quarto, Indictione secunda, ab Archiepiscopo Magdeburgensi, Giselario nomine, qui pluribus annis paralysi tactus a metropolitana ciuitate exire non poterat, Rex inuitatur. Ductus pietatis affectu obediens exstat, et ad uisitandum Archiepiscopum Magdeborg tendit. Quo cum peruenisset, Archiepiscopus iam uiam uniuerse carnis iniit; et, qui Regem exspectabat, ad Regis Regum precepta migrauit. In cuius successionem Tageno  Regis capellanus illico eligitur, et in sedem episcopalem clero et populo collaudante, extollitur. Inde Rex Merseborg progreditur, et ibi Purificationem S. Dei Genitricis debita reuerentia ueneratur. Ibi etiam Tagenio Archiepiscopus a suis  suffraganeis consecratur.

42. Posthec, collectis Toringis et Saxonibus, Rex in Milzauiam intrat, munitiones, quas Bulizlaus occuparat, expugnare uolens: sed huiusmodi dispositum hiemis asperitas intercepit, et effectum, qui expleri leuiter in estate posset, regie uoluntati denegauit. Omissis igitur munitionibus, terram deuastat, hanc incolis deputans culpam, quod pecunia corrupti, ex fide Bulizlao non restiterint. Inde Meresborg reuertitur, iuxta decursum Albis marchiones statuens, qui et Saxoniam, et Bulizlai incursum latrocinandi custodiant, et ipsi Bulizlao assi lue inquietationis molestias inferant.

43. Interea Hezelonem cepti penitet, et sub  alieno pane diutius uiuere pudet, soliuagum etiam inter alienos exulare tedet. Eligit ergo potius periculum mortis inire, quam sic uitam ducere. Tandem reuertitur, et fidis quesitis intercessoribus, Meresborg se maiestati regie reddit. Sic contra stimulum calcitrans, bis aculeum sensit, quia et sua perdidit, et semetipsum aliene potestati tradidit. Dominus Bruno autem apud Bulizlaum consolationem non inueniens, ad sororem suam Ungaricam reginam confugit: et etiam semetipsum recognoscens, intercessionem eius implorauit  .

44. Rex interea iniurie, quam Theutonicis Itali intulerant, non immemor, a Saxonia discedens in Bauariam uenit. Ibi Heinrico fratri Regine in festiuitate S. Benedicti ducatum Bauariensem concessit.  Tandem illi Augustam uenienti, que in confiniis Bauarie et Alemannie sita est, Lotharienses, Franci et Alemanni obuiam ueniunt, ad ulciscendam iniuriam Theutonicis illatam uoluntarii, et regio honori per omnia deseruire parati. Cum his inde progrediens, ut congregaretur exercitus, in loco, qui dicitur Omuga  , substitit. Ibi ei dominus Bruno cum legatis Ungaricis Regis, qui ad intercedendum pro eo ueniebant, ad se reuersus, obuiam  uenit, et ueniam pro commissis humiliter postulans, fratris uiscera mouit, et celeriter ad ignoscendum inflexit. Nam in prouerbio dicitur: Cuique modesto fratris lacryma cito mouit uiscera: et proximi calamitas, propria fit anxietas. Qua decuit ergo pietate recepit; et receptum, qua debuit, familiaritate sibi colligauit. Inde promouens exercitum per loca sterilia, per montana aspera, per siluas spatiosas, per uias lubricas, ad Tridentinam ciuitatem peruenit. Ibi, in die Palmarum, qua oportuit celebritate, suos diurnare fecit. Huius aduentum Harduinus rex adulterinus, presentiens, ad Clusas, quos sibi fidelissimos existimabat, custodes transmisit, et quantumcumque potuit, exercitum coadunare festinauit.

 45. Deinde in planitiem ueronensem uenit, euentui primo similem in futuris exitum sperans. Hec Heinricus Rex percipiens ad alias uias se contulit; non ut declinaret prelium, sed ut faciliorem sibi quereret introitum. Erat enim impossibile per Clusas, iuxta Athesin, quas Harduinus, plurima multitudine tuebatur, transire. Interea capellanum quemdam suum, Hemilgerum [Helingerum] nomine, ad Carentanos premittit; ut Clusas longe a uia recta sepositas, que ab Harduino minus caute tuebantur, preoccuparet, mandat. Non enim quisquam credere poterat, ut regalis exercitus per uias tam difficiles et angustas transire uel uellet, uel posset. Carentani regiis mandatis obediunt, et, Helingero suadente, in duas turmas diuiduntur. Una ante lucis ortum,  omissis equis, latenter Clusis superpositum [montem] occupat: altera, lucescente iam die, signo ab his, qui in monte erant, audito, ad Clusas expugnandas, festinant. Custodes nichil de his, qui montem occupauerant, scientes, ad resistendum Clusas impugnantibus accedunt. Repente in monte latentes exsiliunt, Clusasque defendentibus a dorso infeste superueniunt. Custodes, se deceptos esse percipientes, alii se in fugam miserunt; alii in precipitium; alii in Brentam aquam subcurrentem. Hac expugnatione Carentani Clusas tenentes Regem exspectant.

46. Hec Rex per capellanum suum, quem premiserat, resciens, festinauit ad Clusas: et impedimenta relinquens, ac secum ad pugnam expeditos sumens, cum maxima difficultate transiuit. Deinde  in planitiem ueniens, super aquam Brentam tentoria figere iussit; ut ibi dies solemnes maioris hebdomade digna deuotione ueneraretur. Non enim ei bonum esse uidebatur, ut in illis diebus, in quibus conditor pro conditis, creator pro creatis, Dominus pro seruis, capi, flagellari, crucifigi, sepeliri, in agnitionem sue caritatis uoluit, indiceretur aliqua congressio, ex qua uiolenta Christiani sanguinis fieret effusio. Ibi ergo ab Archiepiscopo Coloniensi chrismatis fit consecratio, illis partibus tunc ualde necessaria. In duodecim enim episcopatibus circa introitum Italie, illo die pro confusione presenti, nec Episcopus erat, nec chrisma sacratum. Ibi a toto exercitu Cena Domini deuotissime ad memoriam  reducitur, ibi Parasceue, ibi Sabbatum sanctum piis affectibus colitur. Insuper Pascha Domini et digna ueneratione celebratur, et pia celebratione ueneratur.

47. Post hec Rex Palatino Comiti precepit ut per bannum regale exercitui toti fuga interminaretur: adderet etiam, ut, si quis fugere presumeret, plectendum se capitali sententia sciret. Huiusmodi banno per exercitum audito, Rex aquam in tertia feria Paschalis hebdomade transiuit, ibique tentoria iterum figere iussit, exspectans nuncios, quos ad explorandum locum, in quo Harduinus cum suis hospitabatur, premiserat. Interea, qua ratione nescio, Longobardorum unanimitas seiungitur; et ad resistendum discordes, omnes ad propria  redire festinant. Siue hoc timor egisset, siue amor Regis Heinrici, seu Harduini exsecratio; illorum, qui interfuerunt, scientie relinquo. Hoc tantum scio; quia illius prouidentia non abfuit, cuius beneuolentia et cuique, quod uult, sine lite concedit, et quod uult, occultis iudicii causis, per pugnam discerni consentit.

48. Patet igitur Heinrico regi introitus; qui per laborem sperabatur, per quietem a uera quiete concessus. uenit ergo ueronam, recipitur a ciuibus, acclamatur, collaudatur, coronatur. Occurrit ei obuiam Tietboldus marchio, occurrunt et ceteri plures, a faucibus erepti furoris, et spei redditi libertatis. Inde Brixiam progreditur, et ab Episcopo ciuibusque cum omni alacritate recipitur. Ibi archiepiscopus  Rauennas, cum suis et sibi finitimis ei obuiam uenit, et manus nondum dominio adulterino pollutas, seniori diu exspectato reddit. Inde Rex Bergomum uenit, et Mediolanensem Archiepiscopum per manus et sacramenta recepit. Inde Papiam. Ibi a multitudine maxima nobilium Longobardorum, qui ad suscipiendum eum congregati erant, per dignos applausus recipitur, et cum exsultatione totius ciuitatis ad S. Michelis ecclesiam ducitur. Ibi clerus, ibi nobilium cetus, ibi plebs utriusque sexus omnes unanimes, uno ore Heinricum Regem acclamant, collaudant, collaudatum per manuum elationem designant.

49. Collaudatus igitur coronatur, coronatus ex debito ab omnibus honoratur. Ad palatium deinde  cum omni iocunditate reducitur. Tandem, declinante iam die, diabolus pacis inuidus, concordie inimicus, discordie seminator feruidus; quo, post mysterium corporis et sanguinis Dominici, Iudas ad perpetrandum nefas infandissimum suscepto intumuit, eodemque suadente, in supplicium perpetuitatis crepuit; is et ciues post manuum redditionem, post fidei promissionem, post sacramenti securitatem; nulla, que in rationem digne deduci posset, lesione coactos, aduersus regiam maiestatem  commouit. Hoc itaque suasore, armantur; hoc stimulatore, incitantur; hoc ductore, ad palatium properant; hoc ordinatore, menia cingunt. Quidam etiam interrant  instigatores, qui per propriam conscientiam turbidi, sub Harduino malebant per illicitas rapinas uagari, quam sub Heinrico freno iustitie ac legis adstringi. Fit strepitus, exsurgit sonitus; in palatio statim auditur. Sed quia nemo talia, post fidem eodem die promissam, credere poterat, non cito intelligitur. Rex tamen, quid sit, explorari iubet. Renunciatur ciuitatis furor, renunciatur plebeie animositatis insania. Hanc Coloniensis Archiepiscopus, qui cum Rege erat, compescere se posse sperans, per fenestram suspexit, causasque tanti furoris inquirere cepit. Sed lapidibus et sagittis superuenientibus uix eum ceptum finire sermonem licuit. Animositas enim Longobardorum nimium feruebat, et ex euentu bellico contra Ottonem Ducem, adhuc  contumacie uires habebat.

50. Instant ergo palatium perrumpere Longobardi: resistunt Regis domestici, quamuis pauci. Erant enim Theutonici partim cum equis, partim per hospitia, partim per castella illi comitatui finitima. Rex illico per indignationem in iram efferbuit, et cum his, quos secum habebat, armatus exire uoluit, numerum militum suorum spe superne gratie supplens. At Coloniensis Archiepiscopus toto, quo poterat, nisu cum his, qui sane mentis erant, Regem retinebat; sciens, quia capite perdito, nulla spes euasionis superesset in membris. Interea, inualescente clamore, Theutonici congregantur, complicibus iunctis, ad palatium tendunt, Longobardos ab effrenato furore paulisper compescunt. Tandem  noctis densantur tenebre, et lapidum ac sagittarum iacula Theutonicis fiunt infestissima. Necessitas rapit consilium, et ad prouidenda iacula, citissime facit incendium. Cum multo igitur sudore Theutonici muros ciuitatis impugnant: cum multo timore Longobardi pro uita repugnant.

51. Tunc iuuenis quidam frater Regine, Gislebertus nomine, a Longobardis uulneratur. Pro cuius lethali uulnere Theutonici irritantur, et pre furore contra iacula ceci, muros ciuitatis expugnant, ac irrumpentes, sanguine iuuenis, stimulum scilicet furoris, uindicare festinant. Quorum quidam animo ceteris ardentior, uoleramus nomine, se iniecit in media Longobardorum agmina, et gladium, quo accinctus erat, extractum, uni eorum, pre ceteris  insanienti, ab acumine galee usque in iugulum uiriliter infixit, ac dicto citius, inter suos se illesum recepit. Per totam igitur noctem pugna grauis habetur, et ancipiti termino suspensa, modo hos, modo illos, sub uictorie spe audaciores et expeditiores reddit. Aliquando etiam Theutonici, testudine ex clipeis composita, eorum irrumpebant agmina, et quosdam uiuos ex eis captos Regi representabant.

52. Interea palatium, quod Theutonicis aliquando fessis, unicum erat refugium, accenditur et incenditur,  casumque minatur. Sed spe sublata refugii, magis animus eorum accenditur, et ad congrediendum iterum Italis feruentius incitatur. Clara itaque iam die, Alamannis, qui tardius huiusmodi negotia resciuerant, longe a palatio muros ciuitatis frangentibus, Lotharienses et Franci Longobardos iterum ante palatium grauiter persequi ceperunt, et eos fugere usque in menia propria compulerunt. Sed iaculorum a tectis uenientium densitatem diutius sustinere non ualentes, ignem coacti domibus immittunt; et ferro et flamma stragem ciuium miserabilem faciunt. Tandem Theutonicorum ira facile expleri nescia, satiatur cede plurima; et postmodum, nullo iam resistente, se confert ad spolia. Sed iam incendio nimium inualescente, rex a  rigiditate mentis sue flectitur, suisque ut a cepto desistant, pietate motus imperat. Quos uix compescens, diutiusque concremationis fetorem ferre non ualens, ad munitiunculam quamdam, que sancti Petri Cella aurea uocatur, se contulit. Ciues autem uix respirantes regem sequuntur, et ut indulgeat ebrietati, obnixe precantur. Fit eis remissio, fit eis indulgentia. Sed facilis est indulgentia, postquam culpam excedit pena. Sic igitur quos bellum aduersus Ottonem effecit turgidos, nouiter induta humilitas supplices reddidit atque subiectos.

53. Domita ergo Papia, tota concutitur Italia, ac indigene omnes ad Regem non inuitati confluunt, et per omnia preceptis eius obediunt. Ciuitates etiam, ad quas Rex nondum uenerat, obsides ultro transmittunt,  fidemque debitam per sacramenta promittunt. His expletis Rex in quemdam locum, qui Pons longus uocatur, uenit; ibique Longobardorum innumerabilis multitudo accessit, seseque ad obsequendum per omnia regie maiestati subiecit. Ibi habito colloquio, regnique depositis  negotiis, amore S. Ambrosii ductus, Mediolanum diuertit, cuius lingue libertatem, et morum eximietatem amabat. Huius, ceterorumque quiescentium intercessione implorata, in prata Pontis longi reuertitur, ibique Longobardos de repentino discessu eius conquerentes, festini reditus solatur promissione. Inde Chromo  perueniens Pentecosten sanctam pia animi deuotione celebrauit. Inde discedenti Tusci ei occurrunt, et manus per ordinem singuli reddunt.

 54. Post hec Rex iniuriam a Bulizlao sibi illatam tenens mente repositam, repatriare festinat; et per Montem celerem  in Alamanniam properat; sciens quia terra puerili subiecta regimini laxis persepe habenis utitur, et ex proprii arbitrii tumultuaria diuersitate, per diuersa precipitia rapitur. Iam enim Dux Herimannus obierat, et filius suus ducatui a Rege substitutus erat: qui, nimie iuuentutis adhuc, nec semetipsum regere sciebat. In loco ergo, qui Turegum  dicitur, Rex colloquium tenuit,  omnesque pro pace tuenda, pro latrociniis non consentiendis a minimo usque ad maximum iurare compulit. Sic tota Alamannia sub pacis quiete statuta, in Alsatiam uenit, et in Argentina ciuitate dum in uigilia S. Ioannis colloquium cum Alsatiensibus haberet, domus, in qua ad legem et iustitiam faciendam sedebat, repente corruit, unique presbytero, qui cum Domina una anathematizata manere solitus erat, cruris ossa confregit. Ille solus obiit; alii nichil, preter timorem, passi sunt: sed in illius interitu didicerunt, quod sepe per Psalmistam audierunt: Cum electo electus eris, et cum peruerso peruerteris.

55. Post hec Rex Moguntiam uenit, ibique solito pietatis affectu, apostolorum solemnia celebriter peregit.  Tum per Orientalem Franciam transiens, in Saxoniam festinat, cor suum indignationis pondere grauatum super Bulizlaum, uindicta potenti releuare disponens. Indicitur Saxonibus, Bauaris, Francis Orientalibus expeditio, in medio Augusto terminus datur promotionis, ut frugibus inde precollectis, abundantia comes exercitui esset. Mediante igitur Augusto Meresborg Saxonum fit congregatio. Rex autem nemini suorum familiarium fateri uolebat, siue in Poloniam siue in Bemiam uellet, cognoscens Bulizlai flexuosas uersutias, quibus per quosdam sibi occultos amicos etiam secreta regia rescire solebat. Sed naues a Magdeborg usque Citizam congregari iubens, quasi in Poloniam uelit, transitum futurum simulat. Id omnibus sperantibus, repente in Bemiam exercitum  ducit, querens inprimis propria recipere; deinde, pro uindicta, aliena inuadere, non tamen penitus aliena, que regni sui pati iuga debebant.

56. Interserere libet quiddam, quo audito, datur intelligi raro esse culpam, quam non sequatur uindicta, nisi premunierit eam penitentia. Mortuo Bulizlao seniore, Bemiensi scilicet duce, et istius Bulizlai, de quo nunc agitur, auunculo, tres filii superstites ei remanserunt. Quorum primogenitus Bulizlaus nomine, adepto post patrem ducatu, crudelius cepit uiuere, quam terra illa pati uel uellet, uel posset. Indigenis igitur illum pro nimia crudelitate execrantibus, timere cepit ne a fratrum suorum aliquo, Pragensibus id instigantibus, extruderetur. Ex mala ergo conscientia concepta suspicio, instigauit  eum ad scelus nefandissimum, perduxit etiam ad facinus execrandum. Nam fratrum suorum unum cunuchizauit, alterum in thermis suffocare tentauit. At illi, unus eunuchus, alter semiuiuus in Bauariam, a paterna hereditate exclusi, fugerunt.

57. Rex Heinricus hac impietate commotus, Blademario, de quo iam diximus, ducatum Bemiensem dedit. Illo mortuo, Bulizlauus, Bulizlaui filius, Bulizlauo Meseconis filio in societatem conspirationis adscito, ducatum contra Regis uoluntatem tenere tentabat. Inter illos ergo duos Bulizlauos fit amicitia ficta, fit societas subdola. Sepe alter ab altero inuitatur,  sepe alterius sumptibus iocunde conuiuantur, latente tamen igne sub cinere. Tandem Bulizlauus, Meseconis filius, iocunditatem Prage, et amenitatem Bemie, promisse preponit amicitie; et, ut nepote suo, qualibet ratione, eiectio, tante terre principatu potiri possit, fraudum suarum intima scrutatur. Inuitat eum ad conuiuia, et diuersa prebet ciborum genera, amara demum propinaturus pocula. Satiatum enim illum militibus suis commisit, et, ut eductus excecaretur, oculorum nutibus ad similia edoctis, innuit.

58. Implentur impietatis iussa, et committuntur iniquitatis opera. Sic, qui fratrem eunuchizauit, a consanguineo et socio suo deductus periit: quique fratrem in consortio principatus parem habere noluit,  per supplicium passionis factus est suppar et inutilior. Hoc ergo excecato, Bulizlauus Meseconis filius, ut superius dixi, per fraudes flexuosas, peruersutias sibi semper pedissequas, per promissiones infinitas, Pragam et totam Bemiam inuadit; ac dominio taliter adepto, turgidus per loca, regio exercitui peruia, castella firmissima munit.

59. Interea Rex cum Saxonibus ueniens per montem quemdam, in quo iam Bulizlauus munitionem quamdam ad contradicendum introitum firmauerat, premissis in nocte marchionibus, cum maxima difficultate in Bemiam intrat. Cuius introitum, ut Bemienses senserunt, quidam pauore regie presentie exanimati, castellum unum cum semetipsis Regi reddiderunt. Illud illico Rex Larameri  eunucho,  fratri ceci Bulizlaui, quem secum natiuam in terram pro pietate reducebat, cum summa beneuolentia concessit. Deinde, iter suum protelando, per terram illam progreditur, exspectans Bauarios, quibus non idem, qui et Saxonibus in Bemiam erat introitus.

60. Sed cum illi aduentum suum protraherent, Rex ad quamdam ciuitatem, que Satiza  uocatur; cum Saxonibus tantum peruenit. Cuius potentia uisa, ciues non mediocriter turbantur, et statim de pace querenda ac Regis gratia impetranda meditantur: portas illico ciuitatis aperiunt, et conditione adipiscende gratie intersita. Polonos, quos Bulizlauus eis ad tuitionem eiusdem loci adiecerat eiiciunt et eiiciendo quosdam membrorum abscissione deturpant;  quosdam ab locis altissimis precipitant; quosdam etiam interimunt, ut et iniurias ab eis sibi illatas ulciscantur, et honori regio per omnia satisfaciant. Tandem huius crudelitatis feruor Regis animum perculit, et ad contradicendas eiusmodi insanias insita pietas inclinauit. Iam uiui ducuntur, et Regi representati in Ecclesia. Post hec ciuitas tota se Regi reddidit. Et quia debuit, fidei promissione per sacramenta, per obsides obligauit. Interea fama uolitat, Bulizlauum a Pragensibus conspirationis uinculo colligatis interemptum, et quamuis mendax, fideles tamen Bulizlaui exterritat.



[uITA S. HENRICI.]





AD SEQUENTEM uITAM PRAEMONITIO.

Quod iam non semel in Commentario obseruatum est, id hic denuo lectorum oculis subiiciendum, uidelicet, non uitam ab anonymo hic dari, seu historicam S. Henrici gestorum narrationem, sed meram rerum uariarum ad eius sanctitatem et in ecclesias munificentiam spectantium compilationem, quam parum admodum ordinatam dicere merito possis, cum uaria locis non suis corradat, immisceatque diplomata, diu post Sancti obitum a Pontificibus Clemente II ac Leone IX et ab Henrico III Cesare Bambergensibus concessa, que apud Gretserum capita 16, 17, 18 et 19 occupant, a nobis uero, ut supra etiam monuimus, in Appendicem reiecta sunt, utpote rerum qualemcumque seriem turbantia. Nec minus inepte capitibus 24 et 25 intruse sunt Benedicti P. uIII littere, tum ad Sanctum de episcopatus confirmatione, tum ad Eberardum, primum istius ecclesie antistitem, quorum saltem primas ut minimum post caput 15 collocatas oportuit. Ne igitur et ea instrumenta lectorem remorari possint, ipsa primo loco in dicta appendice referemus, cetera uero intacta trademus. Sequatur itaque.





S. HENRICI uITA AUCTORE ANONYMO
Edita in Surio, ex Iacobi Gretseri DIuIS BAMBERGENSIBUS.



CAPUT PRIMUM. S Henrici in imperium successio, Wolfgandi apparitio, munificentia in ecclesias, uictoria de Sclauis, et restauratio episcopatus Merseburgensis.


1. Anno ab Incarnatione Domini millesimo primo  ab Urbe autem condita millesimo septingentesimo quinquagesimo secundo: Ottone puero Rome defuncto, uacante regni solio, cum de principe subrogando ageretur; omnium uota, nutu diuino, ad eum inclinantur, qui tunc in regno habebatur potissimus. Fuit namque per idem tempus Dux Bauariorum Henricus, tam bonitate quam nobilitate regia conspicuus, et uniuersa morum honestate preclarus. Hic initium sapientie timorem Domini pleniter secutus est: qui erat omni litterarum studio principaliter  imbutus, totus sane fide et actu Catholicus. Hic ergo ab omnibus pari uoto  et communi consensu accersitur, diuina utique disponente clementia: ut per temporalis regni fastigium, ad culmen celestis regni pertingeret. Terrena enim bona omnia, sicut usu malo alios a salute prepediunt, ita alios usu bono ad salutem promouent.

2. Cui necdum Cesaris uel imperatoris dignitatem obtinenti apparuit Ratisbone Wolffgangus in somnis uisione tali  . uisum namque est ei, quod manens in sancti Emmerammi ecclesia, accederet orandi gratia ad beati Wolffgangi sepulcrum, in eadem ecclesia situm: eumque ibidem dominum sanctumque Wolffgangi precibus intimis conaretur exorare, subito uidebatur ei ipse  Sanctus adstare et huiusmodi uerbis ipsum appellare:  Intuere diligenter litteras in muro, qui est iuxta tumulum meum, scriptas. Erat autem ibi, sicut uidebatur, scriptum solummodo: Post sex. Euigilans uero Rex Henricus tractatione diuturna secum reuoluit, paucissima huius uisionis scripta. Inprimis ergo arbitratus, quod post sex dies esset moriturus, multa dispensat pauperibus. Cum autem sex dierum numerus preteriret et nichil in se corporali molestie sentiret, putauit ad sex menses pertinere. Transacto uero et huius numeri spatio, nichilque in se infirmitatis passus, arbitratus hunc numerum ad sex annos pertinere: ideoque et que supra, cepit timere. Cumque sex annorum numerus integer pertransisset, et septimi anni dies reuolutus uenisset, ipso die Cesaris dignitatem per Apostolicam suscepit  obsecrationem. Tunc tandem sentiens, qualis esset sua uisio, gratias agit Deo sanctoque Wolffgango, qui sibi talem reuelare dignatus est sublimitatem.

3. Unctus igitur in regem beatissimus Dei famulus, temporalis regni non contentus angustiis, pro adipiscenda immortalitatis corona, summo Regi  militare disposuit, summam etiam diligentiam in amplificando cultu religionis adhibuit: ecclesias ditare possessionibus, et immensis ornatibus augere cepit. Sedes autem episcopales, Hildensheim , Magdeburg, Argentinam, Misenam et Merseburch   restaurauit.  Et tam ipsius, quam aliis episcopatibus per  uniuersum regnum, in possessionibus et ornatibus, innumerabilia contulit. Hildesheimensibus uero sanctum Gotehardum  diuina edoctus reuelatione prefecit. Quid autem Merseburgensi ecclesie pre aliis specialius contulerit futurorum caritati uolumus ex parte notificare. Hec enim ecclesia tempore Magni Ottonis, illius, inquam, qui ad Lycum fluuium sub sancto Uldarico confessore Ungaros  prostrauit, et reges eorum, Lelium uidelicet et Assur Ratisbone, principibus hoc fieri adiudicantibus, in patibulo suspendit, assiduis incursionibus et hostili uastatione Sclauorum, ad nichilum redacta est.

4. Et quia uiolentiis uicinarum nationum non poterat resistere: in possessionibus, in religione et in omnibus, que ad pontificalem dignitatem pertinebant,  penitus cepit deficere. Accidit autem ut eodem tempore Magdeburgensis ecclesie Archiepiscopus uiam uniuerse carnis ingrederetur, et Merseburgensis presul, propter sapientiam a Deo sibi collatam, et propter multas uirtutes, quibus adornatus erat, ob quas etiam Ottoni magno gratissimus extitit: in cathedram Magdeburgensem, predicto Rege id efficiente, preponeretur  . Factum est autem, ut Merseburgensis episcopatus penitus destrueretur, et que potiora erant illius ecclesie in prediis, in ministerialibus, in ornamentis, in ditionem Magdeburgensis ecclesie transferrentur, et de quibus reliquiis possessionum, que Merseburg remanserant, abbatia inibi construeretur. Quod factum usque ad tempus pii confessoris Henrici immutatum  permansit. Cum autem conuocatis idem Rex Principibus regni sui Quendelburg curiam celebrasset: uniuersis in id ipsum consentientibus, Poloniam et Bemiam, ceterasque Sclauorum adiacentes regiones, que fines regni sui uastabant, debellare disposuit.

5. Congregato itaque exercitu, contra predictas nationes aciem direxit. Et faciens transitum per locum, qui Walbech  dicitur, gladium sancti Adriani martyris, qui pro reliquiis multo tempore ibi seruabatur, accepit. Quo accinctus, ex toto corde suo clamauit et dixit: Iudica Domine nocentes me, expugna impugnantes me, apprehende arma et scutum, et exurge in adiutorium mihi. Inde progressus castra metatus est in campo, ubi Merseburgensis  ecclesia sita est, et uidens locum desolatum, et in nichilum redactum, ingemuit et ait: Beate Laurenti martyr Christi, si tuo interuentu has barbaras nationes, ad quas pergo, Romano Imperio, et Christiane religioni subiugauero, hunc locum desolatum tuo nomini consecratum, diuina fauente gratia, in pristine dignitatis statum reformabo. Ut  uero principes Polonie et Bemie, ceterarumque Sclauicarum gentium primates Romanum Imperatorem cum exercitu ad debellandos eos aduenire cognouerunt: innumerabili multitudine collecta, in bellum ei obuiam processerunt. Quod Regi pio per speculatores suos cito innotuit, et sicut in omnibus angustiis suis solebat, ad orationis arma confugit. Inuocatoque super se nomine Domini, beato Laurentio, sancto Georgio, et beato Adriano martyribus, se suumque exercitum protegendum cum summa deuotione commisit.

6. Et cum omnes perceptione corporis et sanguinis Domini confortati fuissent, ad locum certaminis uenerunt. Ubi cum Rex beatus uerbis exhortatoriis ad uiriliter agendum singulorum animos erexisset,  uidens innumerabilem aduersariorum multitudinem, clamauit ad Dominum, et ait: Deus qui conteris bella ab initio, eleua brachium tuum super gentes qui cogitant seruis tuis mala. Disperge illos in uirtute tua: et destrue eos, protector meus. Pone illos ut rotam, et sicut stipulam ante faciem uenti. Hec dicens aperti sunt oculi eius et uidit gloriosos martyres, Georgium uidelicet, Laurentium, Adrianum, cum angelo percutiente, exercitum suum precedentes, et hostium cuneos ad fugam propellentes. Et sicut exercitus Sennacherib ab angelo percutiente contritus est et periit; ita et omnis barbarorum ista multitudo per uirtutem Dei conterrita, proiectis armis sine effusione sanguinis Christianorum, fuge presidium quesiuit. Quo uiso Rex sanctus, eleuatis  oculis et manibus in celum, benedixit Deo celi et ait: Benedico te, Rex celi et terre, qui superbis resistis et humilibus das gratiam: qui custodis diligentes te et glorificatus es in gentibus, propter datam nobis de celo uictoriam. uictis ergo barbaris et que ad futuram pacem prodesse poterant firmissima pactione stabilitis, uir Beatus cum suis in sua redierunt cum pace, glorificantes et laudantes Deum, qui saluat sperantes in se.

7. Cumque Christianissimus rex Poloniam, Bemiam, Morauiam tributarias fecisset: ob reuerentiam S. Laurentii martyris, conculcationem et destructionem Merseburgensis ecclesie, cepit pio intuitu misericordie et pietatis respicere, et ad nichilum redactam in edificiis, in ministerialibus, in  secularibus possessionibus, in ecclesiasticis ornamentis, in pristinum gradum pontificalis dignitatis, sicut Deo et sancto Laurentio uouerat, studuit restaurare. Nec prius ab operibus misericordie destitit, quoadusque eam ad antiquum statum dignitatis, et pristinum honorem religionis ex integro perduceret.

 8. Denique Episcopatum Babenbergensem ex integro in suo domate  fundauit, terminis uidelicet ab adiacentibus episcopatibus legitimo concambio commutatis. Fundatum uero episcopatum principibus Apostolorum Petro et Paulo, et pretiosissimo martyri Georgio attitulatum speciali iure sancte Rom. Ecclesie contradidit, ut et prime Sedi debitum dignitatis impenderet honorem, et suam plantationem tanto patrocinio firmius communiret. In meridiana quoque parte ciuitatis monasterium in honore S. Stephani Protomartyris sub ordine canonico construens; ex altera uero, hoc est aquilonari, aliud monasterium sub monachali regula in honore S. Michelis Archangeli  , sanctique Benedicti abbatis constituens, sibi, sueque ciuitati supra Petram  Apostolice firmitatis fundate, muroque et propugnaculis meritorum S. Georgii ceterorumque sanctorum munite ac exornate contra incentiuos uitiorum iactatus, turrim fortitudinis in Stephano, et contra refrigerantes flatus illius, qui in aquilone, unde malum omne panditur, sedem ponere disposuit, refugium certum in angelico preparauit presidio: ut a dextris et a sinistris iustitie armis uallate in nullo sufficiat insidiator preualere.

9. His tribus ecclesiis postea per Guntherum eiusdem Babenbergensis sedis quartum presulem, et per Reginoldum quemdam, uirum nobilem, addita est quarta ecclesia  in honore sancte Marie matris Domini: et sancti Gangolfi martyris extra urbem uersus Orientem in loco Teuuerstat sub  ordine et possessione canonica. Denique sextus eiusdem sedis Episcopus Herimannus contra urbem uersus occidentem in honore S. Iacobi Apostoli et filii Zebedei, ecclesiam sub ordine canonico initiauit. Hanc Otto, humilis amator pauperum Christi, octauus eiusdem sedis episcopus, cooperante Eberhardo preposito, consummauit et dedicauit, ac stirpem ordinemque illic Deo seruientium decenter disposuit. Sic locus Babenbergensis ecclesiis in patrociniis Sanctorum in modo Crucis undique munitus, Christo Iesu crucifixo quotidianum, et sedulum celebrat officium et seruitium pro primo suo fundatore Heinrico secundo, Imperatore piissimo, eiusque cooperatoribus et successoribus uel augmentatoribus omnibus: Et ut inibi militantibus  Domino maior tranquillitas, et securitas, et reuerentia ad supplicandum Deo perseueret, predicte quinque ecclesie sic sunt locate, ut fere ab omni strepitu et tumultu forensi ac populari sint decentissime segregate.

10. Ut autem cunctis liquidius enitescat qua uigilantia uir beatissimus nouelle sue ecclesie bona pacis et tranquillitatis etiam per succedentia tempora prouiderit, aliquas hic tam Episcoporum quam  Regum inserimus confirmationis epistolas: ut, quia duo sunt, quibus hic mundus principaliter regitur, pontificalis auctoritas, et regalis potestas, ex utroque horum suffulta a dexteris et sinistris, ab omnium molestia infestationum secure monstretur in perpetuum defensa. Dicente enim Domino Saluatore; duos Ecclesie gladios sufficere, quorum unus ad defensionem anime ac spiritus penetrat; alter inflexibilia et dura corda rigore suo domat et premit: quidquid eorumdem gladiorum iure hinc inde munitur, constat profecto, quod nullius mali incursione ab status sui rectitudine labefactetur. Prius tamen hic chartam Ottonis tertii  Imperatoris prescribimus, ut scire uolentibus, qualiter ipse locus Babenbergensis in ditionem sancti Regis obuenerit, ex  eadem conscriptionis pagina colligatur.

11. In nomine sancte et indiuidue Trinitatis: Otto diuina prouidentia Imperator Augustus. Nouerint omnes nostri fideles, presentes scilicet et futuri, qualiter nos ob interuentum dilectissime genitricis nostre Adelheide, caro nepoti nostro Bauariorum Duci Heinrico quoddam iuris nostri predium, ciuitatem uidelicet Babenberg nominatam, cum omnibus ad hanc respicientibus et Nemkin Uraha in comitatu Bertholdi Comitis uolckfelt nuncupato, sita, nostra Imperiali potentia in perpetue usum proprietatis concessimus, firmiterque donauimus cum utriusque sexus mancipiis, edificiis, ecclesiis, terris cultis et incultis, et cum omnibus iure, legaliterque ad hec iam dicta predia pertinentibus,  eo tenore, ut libero ipse deinceps perfruatur arbitrio, hec tenendi, commutandi, dandi, posteris relinquendi, seu quidquid sibi libuerit inde faciendi: et ut preceptum stabilius firmiusque permaneat, hanc chartam inscribi iussimus, annuloque sigillatam propria manu nostra roborauimus. Data u Kalend. Iulii Indict. I, anno regni Domini Ottonis XIu, Imperii autem uII.



CAPUT II. Fundatio ecclesie Bambergensis, synodi ad eam spectantes, eiusque a summo Pontifice approbatio.

12. Anno igitur ab Incarnatione Domini MuII  Indict. u, III Kalend. Nouembris magna synodus Episcoporum, aliorumque Patrum habita est et celebrata  in uilla regia Franchenfurt mediante Rege magno et pacifico Heinrico, anno regni sui uII. Nam dum idem Deo deuotus Rex alta mentis consideratione secum uolueret, in quo potissimum opere Dei misericordiam sibi facilius conciliaret, et ex diuini instinctu consilii inspiratus disposuit, ut Deum sibi heredem eligeret, et conscriberet, et episcopatum Babenbergensem, ut prescriptum est, ex rebus hereditariis construeret, ut et paganismus Sclauorum  ibi destrueretur, et Christiani nominis memoria perpetualiter inibi celebris haberetur. Sed cum parochiam ad eamdem sedem respicientem non haberet, et sanctam Pentecosten in eodem anno regni sui Moguntie celebraret, partem Wirzeburgensis dieceseos, comitatum uidelicet Raterzgewe  dictum, et pagi Wolcuelt dicti, inter fluuios uraha et Ratenza sita, ab Heinrico Wirzeburgensi Episcopo firma ac legali traditione acquisiuit, tradens e contra Wirzeburgensi ecclesie CL  mansos in uico Memmigun dicto, et in proxime adiacentibus locis, consentientibus, et concurrentibus in hec uota illius Heinrico Wirzeburgensi, et Willigiso Maguntie metropolis archiepiscopo, multisque, qui presentes fuerunt  , Archiepiscopis et Episcopis,  legitimum hoc concambium attestatione sua, et subscriptione roborantibus. Gloriosissimus uero Rex compos uoti effectus, pari supradictorum Patrum consultu, duos ex capellanis suis Albericum et Ludouicum adiunctis Wirzeburgensis Episcopi litteris, Romam usque direxit, quatenus hec bene cepta in melius proficerent auctoritate Apostolica. At Romanus Pontifex, et uniuersalis Papa Ioannes piissimi Regis deuotioni congaudens, habita in sancti Petri Basilica synodo, pro confirmando episcopatu Babenbergensi, priuilegium fecit conscribi, et Apostolica auctoritate firmari, uniuersis Gallie et Germanie Episcopis rescribens, ut et ipsi pari communique auctoritate, predictum episcopatum roborarent, cuius uidelicet priuilegii exemplar in  hunc modum se habet:

13. »Ioannes Episcopus seruus seruorum Dei. Officii nostri est omnium sanctarum Dei ecclesiarum commoda generaliter considerare, et maxime earum, que specialiter sub iure ac dominio nostre Romane Ecclesie consistunt; si quod est incommodum, abolere, ne pro graui incommoditate sua neglecte uilescant; uel qualibet nacta occasione, debita solennitate careant. Propterea omnibus sancte Dei Ecclesie fidelibus, presentibus scilicet et futuris, notum esse uolumus: quia dilectus et spiritualis noster filius Heinricus gloriosissimus atque inuictissimus Rex, diuina inspirante clementia, de propriis hereditariis rebus, pro sua suorumque parentum  anima, episcopatum in loco qui dicitur Babenber, perfecte fidei et caritatis deuotione, in honorem beatissimi Petri Apostolorum Principis esse constituit, commutatione facta iure, ac legaliter cum Heinrico Wirzenburgensi Episcopo de aliqua parte parochie sui episcopatus. Unde etiam predictus Episcopus nobis suas litteras misit, ut suo consensu, priuilegio nostre Apostolice auctoritatis  episcopatus nouiter factus fundaretur. Pro qua ratione Heinricus Secundus gloriosissimus Rex nuntios suos ad nos direxit, qui nobis hec omnia dicerent, et nos pro hac sede confirmanda interpellarent. Cuius sanctissimam imitationem, paterna et precordiali dilectione intuentes, omnes res, quas beato Petro Apostolorum Principi, in loco prenominato, legitima ratione collectas contulit, nostre auctoritatis priuilegio confirmare decernimus, ea uidelicet ratione, ut Episcopus eius loci, et qui in perpetuum sui fuerint successores, ea, secura tranquillitate possideant, et liberam habeant potestatem res et proprietates eiusdem ecclesie ordinare, atque componere, uel etiam augmentare: dissipare uero, atque confundere, nullam habeant  potestatem.

14. »Nostra quoque auctoritate sancimus, uti in terminis, et in rebus eiusdem ecclesie nulla sit infestatio tyrannorum, uel aliorum quorumlibet prauorum hominum, siue sint in ciuitate ipsa Babenberc, siue in castellis et uillis, seruis et ancillis, tributariis, decimis, forestibus, siluis, piscationibus, uenationibus, molendinis, campis, pratis, pascuis, terris cultis et incultis, et quidquid modo illuc pertinet, uel in futurum acquiri possit, per nostre auctoritatis priuilegium corroboratum, in secura quiete permaneat. Nullus ibi Comes aut Iudex legem facere presumat, nisi quam per concessionem gloriosissimi Regis Heinrici uel successorum eius Episcopus loci eiusdem deligeret. Nulla  aliena potestas ibi per uiolentiam irruat. Sic ille episcopatus liber, et ab omni potestate extranea securus, Romano tantummodo mundiburdio  subditus: quatenus Episcopus eo melius cum canonicis suis seruitio Dei possit insistere, et primi constructoris eiusdem loci, et recuperatoris iugiter memoriam habere. Sit tamen idem suo metropolitano subiectus atque obediens. Quicumque hec precepta seruauerit, diuinam remunerationem et Apostolicam benedictionem accipiat. Qui autem contemptor et uiolator exstiterit, perpetui anathematis damnationi subiaceat, nisi resipiscens ad satisfactionem perueniat. Scriptum per manus Petri notarii et scriniarii sancte Romane Ecclesie in mense Iunio, Indict. u.«

 15. Habito igitur rursum generali concilio in Franchenfurt, cui presedit uenerabilis Archiepiscopus Willigisus Moguntinus, uniuersi Archiepiscopi et Episcopi, qui interfuerunt, numero XXXuI, debita cum ueneratione priuilegium hoc Sedis Apostolice suscipientes, unanimiter deuotis mentibus laudauerunt, et scribendum roborauerunt. De supradictis  uero parochie terminis ab Ecclesia Wirzeburgensi commutatis, ne qua fieret in posterum querela, uel dubitatio, subiectam conscribi paginam fecerunt: cui subscripsit primo quidem ipse Heinricus Wirzeburgensis Episcopus, deinde eiusdem ecclesie prepositi, siue presbyteri numero nouem.

16. »Omnium sancte Dei Ecclesie fidelium tam presentium quam futurorum notitiam non latere desideramus, qualiter gloriosissimus Rex Heinricus, diuine, ut credimus, admonitionis stimulo compunctus, de prediis, que Dei gratia, hereditarioque iure parentum, in sue possessionis dominium peruenerant, Dei seruitium augere, episcopatum constituendo, desiderans; quo id legitime  rationabiliterque fieri potuisset, Heinricum uenerabilem Wirzeburgensis ecclesie prouisorem, quatenus quemdam locum Babenberg nuncupatum cum pago Rezengeuum dictum, qui ad sue dieceseos statum pertinere uidebatur, de suo iure in suum ius ad id perficiendum transfunderet, studiose cepit flagitare. Que, quoniam iuste et rationabiles cause uidebantur, eiusdem augustissimi et inuictissimi Regis petitionibus acquiescens, cum communi cleri sui atque militum, nec non totius populi consilio et consensu, prefatum locum cum predicto pago, tribus parochianis ecclesiis exceptis, cum suis adiacentiis, quarum hec sunt nomina, Wachenrode, Lonerstat, Mulehusen, omni postmodum remota contradictione, sue potestati tradidit. Alterius autem  pagi, qui uolefeld uocatur, in quo prefatus locus situs est, partem eidem Regi concessit, quantum est de Babenberch ad flumen uraha, de uraha in Ratenzam flumen, et sic iuxta decursum eiusdem fluminis in Moin, et inde ad riuulum Wichibach, deinde ad caput eiusdem riuuli; sicque qua citissime, et proxime peruenire potest ad uraha. Actum in ciuitate Wirzeburgensi, presente serenissimo Imperatore Heinrico, ea conditione, ut decimam in noualibus iam incisis, et ad mansum mensuratis cum ueteri decima non commutata, Wirzenburgensis ecclesia retineat. In noualibus uero post hinc excolendis decimam Babenbergensis ecclesia possideat cum termino commutato.«

17. Sed et Ioannes Aquileiensis Patriarcha opus  tam laudabile Regis excellentissimi, et piam erga Christum deuotionem toto affectu amplectens, Heinrico Episcopo Wirzeburgensi gratulationis plenam scripsit epistolam. »Beatissimo Domino et sincera caritate diligendo Heinrico sancte Wirzeburgensis ecclesie Episcopo uenerabili, Ioannes Aquileiensis ecclesie patriarcha cum omnibus sue dieceseos Episcopis, fraternam dilectionem in eo, qui prior dilexit nos, et tradidit semetipsum pro nobis, Iesu Christo Domino nostro. Licet, Reuerende frater, fraterne dilectionis cura nos admoneat, ut in omnibus operibus bonis que conditor humani generis misericorditer ad salutem quotidie disponit, immensas gratiarum actiones ipsi agere debeamus,  quandocumque tamen uel ubicumque ex prouectu sancte Ecclesie, uel eius exaltatione, locatione, nos aliquid magnifici operis audire contigerit, immense deuotionis affectu, et spiritualis exultationis effectu illum laudare, benedicere et predicare debemus, cuius hec dona sunt, et a quo bona cuncta ineffabiliter procedunt. Qui inter innumerabilia sempiterne dignationis sacramenta, ea et in suorum cordibus Principum dictat, que ad multorum exemplum, et salutem profutura procurat.

18. »In quibus unum est, quod nuper diuinitus factum, maximam mentibus nostris letitiam generauit. Audiuimus quod Dominus noster Heinricus gloriosissimus et inuictissimus Rex, diuina sibi inspirante gratia, ex suis prediis, et paterna hereditate,  in loco, qui dicitur Babenbere episcopatum in honore beatissimi Petri Apostolorum principis constituerit, et commutatione facta, digne et legaliter cum ecclesia uestra, partem quamdam ex eius diecesi acquisiuit: atque hoc concambium Apostolice sedis priuilegium corroborauit. Quod quidem eximium et laudabile opus, et eius dignissimam liberalitatem, et uestram caritatem satis egregie predicabilem commendat; cum et suum est per operationem, et uestrum sit per dilectionem. In quo omnipotenti Deo immensas gratias referimus, ad cuius inestimabilem gloriam spectat, quod per Regem nostrum Heinricum, bonum et fidelem ministrum suum, fundatissimam pacem omnibus ecclesiis prestat, et insuper nouam format  ecclesiam, per quam et de inimico humani generis in uicinas Sclauorum gentes, Deo opitulante, triumphabit, et innumerabilem familiam per lauacrum regenerationis sibi multiplicabit. Nos autem cum omnibus nostre dieceseos Episcopis hoc diuinum opus in commune laudamus, atque in eo iuste consentientes et subter conscribentes in perpetuum ualere confirmamus.«

19. »Heinricus diuina preordinante clementia Rex, omnibus Ecclesie filiis tam futuris quam presentibus. Saluberrimis sacri eloquii institutionibus erudimur, et premonemur, ut temporalia relinquentes bona, et terrena postponentes commoda, eterna et sine fine mansura in celis studeamus adipisci consistoria. Gloria enim presens fugitiua est et  uana, dum possidetur, nisi in ea aliquid de celesti eternitate cogitetur. Sed Dei miseratio humano generi prouidit remedium, quando partem celestis patrie, terrene substantie fecit esse pretium. Huius ergo nos clementie non immemores, nec ignorantes nos gratuito diuine miserationis respectu, regali dignitate sublimatos, congruum esse ducimus non solum ecclesias ab antecessoribus nostris constructas ampliare, sed ad maiorem gloriam Dei nouas edificare, easque deuotionis nostre donis gratissimis exaltare. Quapropter Dominicis non surdum auditum prebentes preceptis, et deificis obtemperando intendentes suasionibus, thesauros diuine largitatis munificentia nobis collatos,  in celo desideramus reponere, ubi neque fures effodiunt, nec furantur, neque erugo, uel tinea demolitur, ubi et dum omnia nunc congesta recolimus, cor nostrum desiderio et amore sepius uersetur.

20. »Proinde patere uolumus omnium fidelium uniuersitati, quod quemdam paterne hereditatis nostre locum Babenbere dictum, et in sedem et culmen episcopatus proueximus, et Romane sedis auctoritate firmatum, atque uenerabilis Heinrici Wirzeburgensis Episcopi consensu, et dilecte coniugis nostre Chunegunde uoluntate, ac pari communique omnium nostri fidelium tam Archiepiscoporum, quam Episcoporum, Abbatum, nec non et Ducum, et Comitum consulto, decretoque, ac totius regni  nostri, Principumque concordi deuotione laudatum, ad honorem omnipotentis Dei, et beate Marie semper uirginis, et sanctorum Apostolorum Petri et Pauli, nec non sanctorum Kiliani et Georgii, fundauimus, stabiliuimus et corroborauimus, ut inibi nostrum, parentumque nostrorum, et Ottonis tertii Imperatoris, uidelicet antecessoris nostri, celebre habeatur memoriale, et iugis pro omnibus orthodoxis mactetur hostia salutaris. Oblatis igitur Deo in eadem dilecta nobis ecclesia ad honorem et decorem domus Dei, ex metallis lapidibusque pretiosis in uarios usus sanctuarii, uasis seu uestibus, aliisque ornamentis ecclesiasticis, contulimus preterea ad supra dictam sedem episcopalem predia, ecclesias, uicos, uillas cum omnibus suis pertinentiis  siue adherentiis, uidelicet utriusque sexus mancipiis, areis, edificiis, terris cultis, uiis et inuiis, exitibus, reditibus, quesitis et inquirendis, siluis, sagenis  uenationibus, pratis, pascuis, campis, forestis, forestariis, cellariis, censibus, aquis, aquarumue decursibus, molendinis, mobilibus, et immobilibus, et ceteris omnibus, que rite scribi aut appellari possunt, quomodolibet utilitatibus, presenti nostre auctoritatis edicto statuentes, ut in Deo nobis dilectus sepe dicte sedis Episcopus Eberhardus, suique successores liberam dehinc habeant potestatem, eadem prescripta bona cum omnibus appendiciis suis tenendi, possidendi, seu in quoslibet usus episcopatus conuertendi; fratribus  autem canonicis. Deo ibidem famulantibus ad quotidiana temporalis uite subsidia, possessiones, quas tradidimus, nostra imperiali auctoritate proprietateue possidenda confirmamus.

21. »Ea uidelicet ratione: ut prefati canonici, et eorum per successionem Prepositi, liberam dehinc cum ipsorum canonicorum consensu, et consilio potestatem habeant in meliores usus commutandi, augmentandi, et ad utilitatem suam quoquomodo redigendi; quatenus et ipsi, nostri benigne memores apud Deum, ac dilectissime  coniugis nostre, atque consortis regni Cunegunde parentumque nostrorum, uersa uice, beneficiis nostris pia atque assidua intercessione respondeant Si quis autem, quod absit, huius nostre munificentiam donationis, atque institutum Apostolice Sedis, et tot uenerabilium Patrum auctoritate firmatum destruere seu uiolare tentauerit, in die iudicii coram oculis Dei tormento inextinguibili eternaliter luat. Quod ne eueniat: sed hec traditi atque decretum ab omnibus perpetualiter inuiolabilis permaneat, hanc chartam inde conscriptas manu propria roborantes, sigilli nostri impressione insigniri iussimus. Nec uero solummodo in uita superstite adhuc Rege gloriosissimo, sed magis etiam post transitum eius de morte ad uitam, felix  ipsius plantatio, Babenbergensis uidelicet ecclesia, diuine gratie imbribus irrigata de die in diem accipit incrementum, sepenumero a sancta specialique matre sua Romana Ecclesia uberibus pie consolationis potata ac satiata, regum quoque succedentium auctoritate, uel priuilegiis nobiliter, ac firmiter in perpetuum sublimata  .« Ea priuilegia in Appendicem reiicienda, iam diximus in premonitione.



CAPUT III. Brunonis in sanctum fratrem odium, S. Cunegundis innocentia; sanatio calculi in monte Cassino, et causa claudicationis S. Henrici.

22. Hec nos de fundatione uel confirmatione sancte Babenbergensis ecclesie, accepta occasione, dixisse  sufficiat, nunc ad ceptam narrationem de gestis beati uiri animum stylumque uertamus. Regis autem frater erat Bruno  Augustensis sedis Episcopus, qui felicibus fratris actibus inuidens, multas ei aduersitatum iniurias, in quantum potuit, inferebat: et ubi per se non poterat, inferentibus se adiungebat, uel alios ad inferendas exhortando stimulos eis praue incitationis subdebat. Cui frater non solum talionem non reddidit, uerum etiam instructus fraterna dilectione, omnia dissimulando et patienter sustinendo, illum in bono uincere satagebat.

23. Quanta eius munificentia, quanta erga Deum liberalitas extiterit, tam in illa Babenbergensi ecclesia, quam in aliis compluribus locis, manifestis  operum declaratur indiciis. Solum quippe Deum sibi elegit heredem, quatenus et ipse in consortium eterne hereditatis eum assumere dignaretur. Liberos etenim secundum carnem nec habebat, nec exspectabat, quandoquidem eam, quam pro coniuge habere uidebatur, Chunegundam, numquam cognouisse comprobatum est. Qualiter autem innotuerit, ad communem edificationem, pretereundum non est, ut et castimonie erudiamur exemplis, et diuinorum secretorum admiratione moueamur; intelligentes quemadmodum diligentibus Deum omnia  cooperantur in bonum. Tantis namque ac talibus bonis tentatio deesse non potuit. Inuidus enim omnium bonorum diabolus, ubi torum immaculatum sauciare non potuit, zelotypie liuore fedare cogitauit, et eius saltem famam ledere, cui uulnus corruptionis infligere non potuit. Facta est igitur, auctore diabolo, suspecta criminis ea que non nouerat maculam corruptionis. Sed quia crudelis est, qui famam negligit, expurgationis gratia, ad uomeres candentes illud sibi iudicium delegit, quod propter duritiam hominum institutum esse cognoscitur. Cumque dilecta Deo ad illud iudicium, uelut ouis ad occisionem duceretur, ingemuit, et ait; Domine Deus, creator celi et terre, qui probas renes et corda, iudica iudicium meum, et eripe me. Te  enim testem et iudicem hodie inuoco, quia nec hunc presentem Heinricum nec alterum quemquam uirum carnali commistione umquam cognoui. Hoc dicto, stupentibus ac flentibus uniuersis, qui aderant, uomeres candentes nudo uestigio calcauit, et sine adustionis molestia secura pertransiit. Ita Deus omnipotens uinculum caste dilectionis seruauit, innocentiam comprobauit, et integritati custodiam humilitatis adhibuit.

24. Inter hec beatissimi Principis gloria magis ac magis proficiebat, et gratia Dei erat cum ipso. Non declinauit clypeus a bello, et hasta eius non est auersa. Apuliam a Grecis diu possessam, Romano Imperio recuperauit, et eidem prouincie Ismelem ducem prefecit. Qui postea in Babenbergensi loco  mortuus, et in capitulo maioris monasterii sepultus requiescit in Domino. Beneuentanum monasterium condidit, et omni ornatus decore locupletauit. Cumque ciuitates Apulie pertransiret, et que ad utilitatem et honorem regni pertinebant in eis prudentissime disposuisset, cepit infirmitate calculi laborare. Cuius morbi molestiam uir sanctus tanta patientia sustinuit, ut passiones carnis ad custodiam humilitatis a Deo sibi collatas assereret, et flagellum correptionis certissimum signum dilectionis esse affirmaret. Fomenta tamen curationum fecit sibi adhiberi, sed nulla medicorum subtilitate ad integrum potuit liberari. Ingrauescente autem dolore, ascendit montem Cassinum, petiturus, ut per  intercessionem B. Benedicti et sancte Scholastice sanitatis ei a Deo prestaretur remedium.

25. ueniens autem ad locum ubi Sanctorum reliquie fuerant recondite, effudit animam suam in conspectu Altissimi, et per sanctorum suffragia, Benedicti uidelicet et S. Scholastice, precibus et lacrymis postulauit a Deo salutem corporis et anime sibi prestari. Impletumque est quod per Prophetam dicitur: Exquisiui Dominum, et exaudiuit me, et ex omnibus tribulationibus meis eripuit me. Nam petiit, et exauditus est: pulsauit ad ostium perseueranter miserantis potentie, et intromissus est. Interea Rex cepit cogitare, que de translatione S.  Benedicti audierat; et quia reliquie eius dicebantur furtim sublate et in alium locum translate, ideo uir sanctus de corporali eius presentia dubitabat. Completa itaque oratione, homo Dei ad hospitium se contulit, et lassatus ac debilitatus in lectulo se collocauit. In quo obdormiens uidit S. Benedictum sibi assistere, et ferrum sectorium ad medicinales sectiones aptum manu tenere. Qui dixit ei: Quia sperasti in Deo et in Sanctis eius, ecce missus sum a Deo, ut per meam medicinam ab infirmitate tua libereris. Ecce ego, cuius ossa furtim sublata esse putabas, presentiam meam tibi exhibeo, et in argumentum ueritatis passiones tuas curabo  . Hec dicens, partem illam corporis, ubi calculus iacebat, medicinali ferro, quod manu tenebat, aperuit et,  euulso molliter calculo, hiatum uulneris subita sanitate redintegrauit, calculumque quem tulerat in manu Regis dormientis reposuit.

26. Quo facto, Christianissimus Imperator euigilauit, et pertractans secum que circa ipsum per Confessorem Christi gesta fuerant, uidensque calculum quem manu tenebat, uocauit satellites, qui regio more sibi semper assistebant, dixitque ad eos: Pontifices regnique nostri Principes uocate ad me; ut cognoscant et uideant mirabilia Dei, que ineffabilis misericordia et inenarrabilis potentia eius fecerunt in me. At illi mandata Regis celeri cursu perferentes ad Principes, perduxerunt eos ad Regem. Quos Rex salutans, resalutatusque ab eis, sic alloquutus eos est: Fratres et commilitones mei,  magnificate Dominum mecum, et exaltemus nomen eius in idipsum, quia ipse est magnus Dominus, et laudabilis nimis, et magnitudinis eius non est finis. Ipse percutit, et medetur: flagellat peccatores, et penitentibus miseretur. Hunc humiliat, et hunc exaltat: quia calix in manu Domini uini meri plenus misto. En ego, qui heri morti proximus fui, per misericordiam Dei hodie uobis appareo sanus: et aculeum mortis, quem heri gestaui inclusum corpori meo, hodie oculis uestris uisibiliter ostendo.

27. Hec dicens, ostendit calculum, quem manu tenebat, et ostendens cicatricem uulneris, omnia, que per sanctum Benedictum circa ipsum gesta  erant, cunctis audientibus, ex ordine referebat. At illi uidentes et audientes mirabilia Dei, et plus quam credi potest, admirati sunt; et benedicentes Deo, diuque in laudem eius acclamantes de incolumitate Regis gauisi sunt. Rursumque Rex ad eos: Quas, inquit, gratiarum actiones, aut que munera tantis beneficiis condigna medico nostro Benedicto possumus rependere? At illi omnes iudicauerunt eum regia munificentia dignum esse. Rex ergo consilio Principum suorum ingentia munera in prediis, in auro, in argento, in ornamentis plurimis ecclesie S. Benedicti contulit. Et ualefaciens fratribus, qui eidem ecclesie presidebant, a Cassino monte hilaris et  sanus discessit. Ab eo autem tempore, et deinceps, quadam speciali dilectione et ueneratione S. Benedicto, et omnibus monastice religionis cultoribus studuit deseruire, et in amplificandis ac protegendis rebus ecclesiasticis benignus ac deuotus Pater existere. Hec in Cassino monte scripta inueniuntur, ut et moderni magnalia Dei in memoria habeant, et apud posteros per antiquitatem temporis in obliuionem non ueniant. Et, si quis scire desiderat quare gloriosissimus imperator Heinricus claudicauerit, cum primum corpore toto sanus fuerit hanc causam nouerit.

28. Cum ipse quodam tempore uenisset in Apuliam, pro disponendis reipublice negotiis, peruenit in montem Garganum, in cuius crepidine  sita est leuitas, et in latere mortis in rupe concaua, est basilica non ab hominibus fabricata, neque per hominem dedicata, sed operatione diuina uel uirtute exstructa: mirabiliter etenim diuina benedictione uenerabiliter consecrata est. Huius basilice exstat patronus Michel Archangelus. In hac etenim ecclesia, qualibet hebdomada cantus angelicus, ab his qui digna sunt, audiri perhibetur. Hanc itaque basilicam, orationis causa, cum ceteris Christi fidelibus uir Deo deuotus est ingressus. Cumque laudes diuinas inibi celebrassent, et uota precum suarum cum multa deuotione Deo reddidissent: tempus iam aderat, quo celestis exercitus ad laudes Deo persoluendas, templum hoc sacrum fuerat ingressus. Itaque cum omnes egrederentur,  et qui moram facerent, expellerentur exire; uir sanctus postulabat ut ei intus remanendi facultas concederetur. Igitur omnibus egressis, solus ipse, sperans in misericordia Dei, inibi manere presumpsit, et preces precibus continuauit, et genuum flexiones iterauit: in quo multis lacrymis diuine se commisit clementie, et animam suam beato Micheli Archangelo cum multa supplicatione studuit commendare.

29. Cumque pii regis incensum  ascenderet ram Domino, Deus Isrel, qui in Sanctis suis semper est mirabilis, mirabilem ei dignatus est ostendere uisionem. uidit enim angelorum multitudinem copiosam, adinstar solis splendidam, templum sanctum ingredientem; ex quibus duo principale solenniter  adornabant altare. Deinde uidit alias celestium uirtutum cohortes innumeras, in similitudinem fulguris coruscantis fulgentes, et quasi primatem suum cum gloria maxima deducentes: nec dubium hunc fuisse celestis militie signiferum. Nouissime uero meruit uidere ipsum Regem angelorum uenientem cum potestate magna et uirtute. In cuius obsequio celestis exercitus innumerabilis, et splendor eius incomparabilis: cuius etenim nutu reguntur omnia celestia et terrestria. Denique chorus noue Hierusalem in predicta collectus basilica diuinum solenniter celebrauit obsequium. Quo tandem completo, unus ex  precipuis angelis, sacrum Euangelii textum cum maxima reuerentia d . . . . . . . detulit persone; quo illum deosculante: innuit angelo, ut eumdem deosculandum deferret Imperatori, in angulo . . . . . . . Angelo uero iussu sibi complente, predictus Christi famulus ad insolitam tante maiestatis et glorie uisionem cepit anime pauescere, et omnibus membris contremiscere; tamquam diceret cum Propheta: Contritum est cor meum in medio mei, contremuerunt omnia ossa mea.

30. Hec angelus ille uidens; modeste femur eius tetigit, inquiens: Ne timeas, electe Dei, surge uelociter, signum pacis diuinitus sibi transmissum suscipiens alacriter; extemplo et statim femur eius emarcuit; et exinde omni tempore uite sue  claudicauit. Similis per omnia euentus de beato Iacob legitur, cuius femur ad tactum angeli secum luctantis emarcuit. Hec quidem, ut uerum fatear, in scripturis non inueni, sed relatu ueracium et uenerabilium uirorum, hec uera esse, in ueritate comperi. Equidem prepotens Cancellarius episcopi Herbipolensis, Conradus nomine, qui persecutionem passus est propter iustitiam, hec, que dicta sunt, se legisse, constanter affirmauit, et in Ecclesia Babenbergensi positus, multis audientibus enarrauit; ex quibus unus mihi familiaris, et ipse plane uir ueridicus, mihi fideliter intimauit, et uolente me silentio supprimere, obnixe rogauit, ut scriberem: tandem ego petentis instantia, et sedulitate monentis inductus, fideliter conscripsi, quatenus in progenie  altera hec enarrentur. Mallem somno modo quiescere, quam ficta uel friuola de Sanctis Dei scribere, presertim dum opus non habent falsis laudibus exaltari; qui signis et prodigiis meruere decorari. Hec de tam glorioso miraculo dicta sufficiant. Et in euidens huius signi testimonium ipsius S. Heinrici imago ante ianuam monasterii ad dextrum latus penes chorum S. Georgii ex . . . . . . . pillo une supposito, ex opposito imaginum Ade et Eue lucide apparet  .



CAPUT Iu. Aduentus Benedicti PP. uIII in Germaniam, sancti peregrinatio Cluniacum, eius pro Ecclesia et imperio gesta, felicissimus obitus et de eodem mira uisio.


31. Inde iter faciens Romam peruenit, ubi a Benedicto Papa benigne et honorifice susceptus, quantas miserationes et beneficia per S. Benedictum ei Dominus contulerit, indicauit. Benedictus uero Papa gratias egit Deo pro omnibus beneficiis suis, et pro salute Regis, et totius populi Catholici obtulit sacrificium laudis. Eodem tempore, sicut supra dictum est, Rex sanctus Babenbergensem fundum cum omnibus pertinentiis suis beato Petro contradidit, et Apostolico Presuli ex tunc et semper defendendum commendauit, et in commemorationem huius pactionis,  singulis annis album ambulatorem  cum phaleris Romano Presuli dari constituit. Hoc quoque humilitate et deuotione apud Dominum Papam obtinuit, ut ad Alemanniam accederet, et Babenberg fundum, nouam plantationem uisitaret. Quod et ita factum est. Nam in proximo Aprili Alemanniam intrauit, omnibusque ciuitatibus illius regionis peragratis, tempore, quo condixerat, Babenberg locum adire disposuit. uenit ergo u feria Maioris Hebdomade, hora sexta, sacris Pontificalibus uestimentis indutus, sicut iam ad peragenda mysteria Dei, ac solenne illius diei officium processurus erat: et suscipitur gloriosissime ab Imperatore, atque uniuersis, qui aderant, Principibus, omnique clero, et populo, inestimabili exultationis tripudio.

 32. Ut autem in aduentu tam insoliti, tamque exoptati hospitis Deo nostro iucunda decoraque laudatio exhiberetur, prudentissimus regum quatuor in occursum eius choros psallentium decenter ordinauit. Primum in fluminis ripa, alium, in citeriori, tertium, ante portam ciuitatis: quartum, in atrio ecclesie; ubi primus omnium Rex ipse, data manu, Papam in domum Domini introducens, diuinis hinc [.....]de hymnis canora suauitate resonantibus, in episcopali cathedra locauit. Debitum huius sacratissime diei officium cum duodenis Episcopis cooperatoribus Apostolicus Pontifex similiter et aliorum dierum sequentium summa deuotione celebrauit. In sancta autem Dominica Pasche cum in matutinali officio  Aquileiensis Patriarcha lectionem primam, Archiepiscopus autem Rauennas secundam; ipseque Apostolicus recitaret tertiam; omni denique ornatu et elegantia processionis solennia agerentur, ueluti condecuit Apostolicam dignitatem, Imperialem magnificentiam in solennitate solennitatum, quis non iudicet tam religiosam, nostrisque inusitatam in regionibus celebritatem, merito in notitia omnium Babenbergensis ecclesie filiorum perpetuo haberi, et memoriale eius in seculum non derelinqui? Sub eisdem diebus basilicam in honore S. Stephani  uIII Kalend. Maii idem uenerabilis Papa consecrans, pretiosis muneribus, que adhuc ibi seruantur, adornauit: ubi inter Missarum solennia, cooperatione LXXII Episcoporum, et unanimi consensu Principum,  episcopatum ab omni seculari potestate liberum esse constituit, et cuncta, que pontificali dignitati et utilitati congruerent, presentie sue auctoritate, et priuilegii sui attestatione, bannique firmitate roborauit. Cuius priuilegii confirmatio talis est: primo loco in appendice reperienda.

33. Ut autem ad superiora redeamus unde paulisper  digressi sumus, postquam uir sanctus Rome positus, omnia, que petebat, a Domino Papa impetrauit, confirmatus Apostolica benedictione, Alpes Apenninas transcendit, et dimisso exercitu in terram suam, Cluniacum  , eo quod multa de religione et statu loci illius audiret, orationis causa cum paucis familiaribus perrexit. Ubi cum plurima signa religionis et sanctitatis uidisset, sancti Spiritus igne succensus, coronam auream pretiosissimis gemmis adornatam, ad Missam, que de cathedra sancti Petri celebrabatur, obtulit, et fraternitatem monachorum suscipiens, cum maxima humilitate et contritione cordis, orationibus eorum se commendauit, et in supplementum necessariarum rerum, in Alsatia optima predia eidem congregationi contradidit. Inde  iter faciens per Leodium et Treuerim transitum fecit, et congregationes ibi Deo famulantes plurimis largitionibus et prediis ditauit.

34. Et mirum quod homo Dei, qui circa ecclesiasticas utilitates tanto studio ob salutem anime sue flagrabat, in nullo profectum regni negligebat: quin imo sine effusione sanguinis, pietate et sapientia terminos regni sui dilatauit, et imperialem dignitatem gloria et honore amplificauit et ornauit. Bemiam uicit et subiugauit: Burgundiam in deditionem recepit: Pannoniam quoque Catholice fidei, et Romano Imperio coadunauit: uictor autem aliarum nationum, Apostolus fit Ungarorum. Cum enim omnes adhuc infideles essent, Heinricus Imperator ad fidei confessionem illos attraxit. Quod ut facilius  fieret, sororem suam Giselam Stephano Regi matrimonio copulauit, secundum Apostolum dicentem: Sanctificatur uir infidelis per mulierem fidelem; et sanctificatur mulier infidelis per uirum fidelem. Stephano itaque Rege baptizato  , uniuersa Pannonia uerbum uite suscepit, et mira rerum nouitate per Reges apostolos sancte Catholice Ecclesie incorporata est. Quam preclara tanti apostolatus societas; quam colenda et ueneranda utriusque sanctitas, per quos tot saluati et sanctificati sunt. Prefatus autem Rex Ungarorum, religiosus Deoque deuotus, postea in executione bonorum operum permansit; quod diuina pietas post mortem eius euidentibus indiciis ad sepulcrum factis signorum  miraculis demonstrauit.

35. Burgundiorum quoque non humana sed diuina fuit uictoria, qui cum armis et omnibus belli copiis essent instructi, uiri ad bella doctissimi, armis positis, non hominis metu, sed Dei nutu, rogantes ea, que pacis sunt, dextras dederunt. Quemadmodum ad celebranda beati Martini confessoris merita  Dominus pacificum belli dedit exitum: ita et nunc serui sui meritis consimilem uirtutem ostendere dignatus est. Similem ergo illum fecit glorie Sanctorum. Et sicut Moyses precibus magis quam armis triumphauit, ita gloriosissimus Princeps per arma iustitie omnia bella feliciter consummauit, ac minime funestam et incruentam uictoriam semper habuit. Denique consummatis gloriosissime huius uite laboribus, postquam bone opinionis odorem longe lateque redolere fecerat, locumque sibi dilectum cum ceteris monasteriis ditando, et ornando, et excolendo ad perfectum adduxerat, ad percipiendam immarcescibilem coronam ab ergastulo carnis a Domino est uocatus. Qui cum cerneret imminere sibi mortis diem, citatis ad se parentibus et cognatis beatissime  Imperatricis Chunegunde, nonnullis etiam regni primoribus, manu eam apprehensam illis commendauit huiusmodi uerbis memoria dignis: Hanc ecce, inquit, mihi a uobis, imo per Christum consignatam, ipso Christo Domino nostro, et uobis reconsigno uirginem uestram.

36. In eius uero transitu, terra plorante, celum exultauit, sicut Dominus per suam misericordiam reuelare dignatus est. Sub ipsa etenim hora exitus illius cuidam seruo Dei in solitudine commoranti, diabolus sub humana specie traditur apparuisse  . Quem uir Dei per spiritum protinus agnouit, et ait: Quo uadis? Cui ille: Ad exequias, inquit, Principis pergo. At ille respondit: uade, inquit, et comple negotium tuum, in quantum tibi a Domino permittitur.  uerumtamen consummato officio tuo, adiuratus per Deum uiuum, ad me reuertere, ut per te rei exitum cognoscam. Post modicum uero reuersus coram seruo Dei gemebundus adstitit, et uoce querula, et ingenti ululatu dixit: Heu heu! delusi sumus, in uanum laborauimus, quin etiam ab angelis Dei confusi discessimus. Assistentibus enim hinc et inde nobis, et spiritibus angelicis, merita anime iuste in statera appensa sunt; et fasciculis peccatorum deprimentibus, iam pene pars nostra preponderauerat.

37. Tunc subito adustus quidam superueniens cum catino aureo, partis dextre lancem onerauit, mirumque in modum parti nostre adeo preponderauit, ut et ipso catino ad terram collapso, ruina collisionis signum impresserit. Itaque uictores angeli  animam nobis ereptam gaudentes in suum consortium abduxerunt. Hec uero tametsi corporaliter gesta referantur, necesse tamen est ut uirtute spirituali completa intelligantur. Res etenim spirituales  per corporales exprimuntur imagines: cumque aliud foris agitur aut dicitur, intus aliud geri significatur. Prememoratus et sepe rememorandus Dei famulus calicem aureum in honorem Dei et commemorationem S. Laurentii martyris ecclesie Mersburgensi contulerat, cuius speciali patrocinio coram Deo adiutus, et in ipsa sui exitus hora creditur liberatus. Omni uero ueneratione et admiratione dignum esse perpenditur, quod eadem hora calix in certa custodia clausus habebatur, nec minus tamen predicte collisionis materiale signum excepit.

38. De eodem uero calice, quid religiosorum uirorum relatione in ueritate audierimus, futurorum memoriis intimare opere pretium dignum duximus. Cum enim predictus Christi confessor Heinricus,  pro disponendis regni negotiis Marsipolim uenisset, accidit, ut quadam die ad altare S. Laurentii attentissime Missam audiret. Qua completa, sicut semper facere consueuerat, ablutionem calicis sumere uolebat, sed interueniente magno negotio regni, quod uir sanctus proposuit, tunc temporis fieri non potuit. uocato itaque custode ecclesie, rogaui eum, ut calicem cum ablutione in mundo loco reponeret, et cum omni diligentia seruaret: quoadusque ipse exoccupatus aptum tempus et locum ad sumendam illam inueniret. Excrescentibus autem causis et placitis, tota die illa turbatus, non potuit se expedire. Postera uero die, post matutinas, cum paucis secretariis suis, clanculo monasterium introiuit, et diutius flexis genibus et profusis lacrymis Deum exorauit;  accersitoque custode, calicem cum ablutione sibi afferri precepit. Cumque allatus fuisset et discoopertus, inuenerunt ablutionem illam in formam ueri sanguinis transmutatam. Quod factum mirabile mox uniuersis, qui aderant, innotuit, et nunc et semper in laudem Dei, et gloriam confessoris sui omnis Ecclesia successoribus suis enarrabit.

39. Discite ergo diuites huius facere seculi uobis amicos de mammona iniquitatis, ut, cum defeceritis, ipsi uos in eterna recipiant tabernacula. Huius uero gloriosissimi ac beatissimi Patris preconia linguam carnis reticere non conuenit, in cuius transitu angelis triumphantibus celum exultauit. Defuncto itaque beatissimo Dei famulo anno regni sui XXIu, uite quinquagesimo secundo, Imperii uero undecimo,  corpus eius in ecclesia beatorum Apostolorum Petri et Pauli Babenberge honorifice sepultum est, ac postmodum multis miraculorum uirtutibus a Domino glorificatum est.



[MIRACULA S. HENRICI.]





AD LIBRUM MIRACULORUM OBSERuATIO PRAEuIA.

Notauit Gretserus pag. 81, in apographo Bambergensi uite S. Henrici hunc se titulum reperisse: »Incipit liber primus de uita et gestis S. Henrici Imperatoris confessoris«, in eodem apographo nusquam apparere, »aut finem primi aut exordium libri secundi;« nisi forte, inquit, id sumendum sit a commemoratione miraculorum, que Deus per sanctum Imperatorem, iam uita functum patrauit. Ita prorsus censendum putamus; cum caput 30 dicatur parenesis et epilogus: sequens uero 31 a miraculis incipiat, nempe ab ea uisione, qua Bruno Augustanus antistes, Sancti frater, ab euertendo episcopatu  Bambergensi absterritus est. Extenduntur porro miracula a dicto cap. 31 ad 54, ut numero XXIu, quorum prima X ante canonizationem contigisse uidentur; nam capiti 41 prefigitur hic titulus: »Proemium in miracula que in translatione S. Henrici Imp. patrata sunt;« transiatas autem eius reliquias nemo dixerit, antequam sacrum corpus e terra leuatum fuerit, quod supra § 3 accidisse ostendimus anno 1147. Non ignoro translationem S. Henrici etiam accipi posse, ut miracula quis facta putet eo tempore quo sacrum eius corpus ex loco ubi mortem obierat, Bambergam referretur: uerum circumstantie ita loquuntur, ut restringenda uideantur ad translationem aliquam reliquiarum factam post Sancti canonizationem. uisum proinde est totam miraculorum historiam, ad normam nostram, ita diuidere, ut decem illa priora constituant partem primam, reliqua partem alteram: eaque ex Surio describere omissis Gretserianis capitum diuisionibus. Sit itaque.





MIRACULORUM S. HENRICI PARS PRIMA.

 1. Anno Dominice incarnationis MXXu, ab Urbe condita millesimo septingentesimo septuagesimo sexto Chunradus ex regni primoribus unus, sed regno antea per rebellionem aduersus, Principibus pro eius electione discordantibus, Aribone autem Moguntino Archiepiscopo, et Eberhardo Babenbergensi Presule sibi fauentibus, octogesimo quinto loco ab Augusto regnum suscepit et annis Xu regnauit. Sublimatus autem in regni sede, consilio Brunonis Augustensis Episcopi, fratris Henrici imperatoris, qui semper, ut supra dictum est, felicibus eius inuidebat actibus, Babenbergensem episcopatum meditabatur destruere. Quia idem Bruno Episcopus promisit regine Gisile, omnia predia hereditario iure ad se pertinentia, filio eius Heinrico contradere. Locus igitur et tempus  conuentui statuitur, ubi hec res ad exitum perducatur. Nocte uero, que diem precesserat, in qua hec uentilanda erant, Eberhardus episcopus ad tentorium predicti Brunonis clam accessit, lectoque eius assidens, multa super hac re monendo, obsecrando, memoriam fratris animo inculcando cum codem solicitus egit. Quia uero iam multa noctis hora transacta recesserat, et Episcopum pro auditis sollicitatum somnus oppresserat, uisus est ei frater suus Imperator Heinricus lecto suo adstare, faciemque suam barba ex una parte depilata turpatam obiectare. Cum super hac re stupido et admiranti, ac quis tam temerarios ausus in eum presumeret, interroganti: Tu, ait, hec fecisti: qui me, et  sanctos Dei, quos rebus mihi a Deo concessis dotaui, despoliare disposuisti. Caue iam ulterius super hac temeritate, ne incepta luas magna infelicitate. Ad hec ille expergefactus, ac de uisione non parum perterritus, membrorum quoque horrore ac timore non leuiter est attactus. Mane autem facto, cum diu exspectatus ad conuentum procerum non ueniret, regina pro filio solicita, nuntiis missis, obnixe rogabat, ut adueniens promissa perficeret. Ille uero affirmabat se tanta infirmitate grauari, ut nec de lecto surgere, nec pedem posset quoquam mouere. Cum rogaretur ut se in lecto ad conuentum deportari putaretur, quo uel sic promissio perficeretur, omnino abdicauit, seque in Deum et Sanctos eius peccasse, libera tandem uoce proclamauit. Sic itaque  diuina pietas per merita famuli sui, ne spe quam in se posuit fraudaretur, omnia illa praue conspirationis machinamenta repressit: idque, quod ab eo  bene ceptum est, confirmando, semper exinde ad meliora prouexit.

2. Sed iam nunc ad miracula, que post felicem illius transitum Dominus, ad declaranda meritorum illius insignia, circa gloriosi corporis eius sepulturam operatus est, ueniamus: pauca ex his ad posterorum notitiam transferentes; que aut ueraci aut indubitata maiorum relatione ad nos delata sunt, aut ipsi modernis temporibus gesta probauimus, et uidimus. Mulier quedam contracta in ipsa ciuitate manebat, adeo incuruata, ut ad gradiendum erigi nullatenus potuisset, sed reptaret potius manibus quam pedibus ambularet. Huic orationibus frequenter incumbenti diuinitus inspiratum est, ut ad memoriam beatissimi uiri accederet, atque omnipotentis Dei  misericordiam obnixius imploraret. Accidit autem ut dies anniuersarius prefati Patris Domini nostri congrua obseruatione celebrari deberet. Populo ergo, more solito, ad ecclesiam confluente, et clero uigilias uespertinas celebrante, mulier quoque illa incuruata et contracta aduenit, et plena fide ac deuotione usque ad locum sepulcri accessit, dicens cum Propheta: uota mea Domino reddam in conspectu omnis populi eius, in atriis domus Domini. Ibidem ergo pernoctans in oratione, uniuersum quod habebat, id est cor contritum et humiliatum Domino obtulit, et in fide Christi lacrymis rigauit pedes eius, et capillis capitis sui tergebat, et unguento ungebat. Et quoniam multum ualet deprecatio iusti assidua, cum indefessa usque in diem talibus  sacrificiis insisteret; circa horam diei tertiam inter ipsa Missarum solemnia, dum in secunda Missa Alleluia canitur, Laus Dei in hominibus, ipso operis effectu adimpletur. Subito enim, cernentibus cunctis qui aderant, mulier quasi in ecstasi facta est, ac deinde sensim nerui, qui diriguerant, dissolui, et uniuersa corporis membra concrepantia ceperunt extendi; ac sic ordine suo tota incuruati corporis deformitas in suam pulchritudinem reformata est, ut mulier erecta, et usum ambulandi, et reliqua membrorum officia cum omni integritate reciperet. Id autem certissima fide cognitum est, referentibus boni testimonii fratribus, qui presentes huic miraculo se interfuisse et uidisse testati sunt.

 3. Neque hoc negligendum aut silentio pretereundum uidetur, quod antiquitas tradidit, et.ueridica relatione multorum memorie commendauit.  Quidam edituus in ordine laico ad custodiam ecclesie deputatus, furtis cepit consuescere, et in ipsa ecclesia, quecumque poterat, clanculo decrustabat. Sed quemadmodum bonis Dei male utendo, mali ipsa bona Dei, quantum in se est, quodammodo conuertunt imo peruertunt in malum; ita e contrario summus artifex mala malorum quandoque etiam in bonum conuertit ipsorum. Ut enim ad propositum redeamus, ille predictus ecclesiastice custodie deputatus, cum iam inolita uitiorum consuetudine ipsam consuetudinem peccandi sibi quasi legem fecisset, misericorditer a Domino uisitatus atque correptus est, iuxta illud: Si iustitias meas profanauerint, et mandata mea non custodierint, uisitabo in uirga iniquitates eorum, et in uerberibus peccata  eorum. Nocte igitur quadam, dum in ipsa ecclesia sumnum caperet, seruus Dei aspectu terribilis illi apparuit, qui et aspere inuectus in eum dixit: Species decipit te, et concupiscentia subuertit cor tuum. Quare hoc et hoc fecisti? Scito quia rem iniquam operatus es. Hoc dicto, illum de stratu suo protraxit, et multis uerberibus cesum, cruentatum dereliquit. Hec quidem somnians pertulit, sed expergefactus signa plagarum euidentia demonstrauit, et uerba uerberum argumentis comprobauit. Taliter ab immani precipitio retractus, idem ipse postmodum in suo ministerio usque ad prouectiorem etatem in ecclesia permansit, et in eius correctione multi correcti sunt, glorificantes Deum, qui per seruum suum iam coronatum in celis talia operatur adhuc in  terris.

4. Quadam uice incerto casu cuidam accidit, ut dissociatis ab inuicem naturalibus instrumentis, mandibula loco suo dimota, et oris impediret officium, et naturalem humani decoris compositionem deformaret. Doloris, et deformitatis accedebat molestia, quam perpendere in alio commode ualebimus, si ad nostri corporis infirmitatem animo recurramus. Talibus circumuentus incommodis clamauit ad Dominum, et diuine pietatis obnoxius implorauit auxilium. Ut ergo opera Dei manifestarentur in illo, multis assistentibus et uidentibus, ad tumbam Beati accessit, et capite superimposito, tam diu precibus institit, quoadusque per merita serui Dei sanitatem, quam desiderabat, accepit. Quid  enim? Necessarium enim est ut, qui Domino uniuerse creature obediunt, illis creatura omnis certis legibus rationis per omnipotentis Dei uirtutem obediat.

5. Item in alio tempore contigisse in ueritate audiuimus, ut quidam a paralysi usque adeo uexaretur, ut exinde usum brachii perdidisset: nutu diuino admonitus est ut ad sepulturam Sancti corporis accederet, et prostratus in oratione, Dei omnipotentis misericordiam per beatissimi uiri ibidem requiescentis merita inuocaret. Toto itaque corpore prostratus orationibus incubuit. Quid ergo? Christus Filius Dei, qui super terram gradiens manum aridam habentem sanauit; idem nunc sedens  ad dexteram Patris, codem inuocato miraculo, per merita dilecti sui, supplicem istum liberauit. Sanus equidem ab oratione surrexit, et Deum propitiatorem in commemoratione Sancti sui glorificauit. Clamor ad celum attolitur et cum debita gratiarum actione hymnus glorie omnipotenti Deo ab uniuersis assistentibus decantatur.

6. Hoc quoque successoribus nostris indicare curauimus, quod in diebus Rogationum ad sepulcrum predicti Confessoris contigisse ueraciter cognouimus. Quidam enim sacerdos cum populo sue procurationi commisso in diebus Rogationum crucem cum hymnis et canticis ad monasterium scilicet sancti Petri et S. Georgii deferebat: cum quo quidam cecus, alterius manu ductus, ueniebat. Is  cum ad sepulcrum Confessoris Christi uenisset, ex toto corde suo rogauit sanctum Heinricum, ut per eius interuentum, restitueretur ei lumen oculorum. Cumque diu precibus et lacrymis pulsaret ad ostium pii Confessoris, cunctis uidentibus et in laudem Dei acclamantibus, redditus est ei uisus per gratiam Omnipotentis. Et mirum in modum, qui alterius manu ductus crucem Domini secutus fuerat cecus, modo propriis manibus crucem ferens cum laudibus Christi, populo domum redeunti ductum prebuit illuminatus.

7. Aliud quoque diuine uirtutis miraculum celebri commemoratione et certa fide cognitum est. Erat quidam languidus ipsa in ciuitate omnibus cognitus, cuius inferiora omnia a lumbis et infra  omnino premortua fuerunt, adeo ut nec pedibus solo niti ualeret, sed instrumento cuidam rotulis quatuor coaptato pendulus inherebat, suique corporis molem manibus propriis pro possibilitate artificis uolutabat. Idem loculum sanctissimi corporis frequentius uisitare solebat: et per Dei misericordiam, ad celebranda serui sui merita, tantam gratiam est consecutus, ut membra premortua uiuificarentur, ac deinde baculis utroque humero suppositis, pedibus terram tangeret et erectus incederet.

8. Modernis etiam temporibus quidam contractus, quia adhuc in carne superest, in eodem loco sanatus est, et naturalem usum ambulandi recepit. Preter hec multa alia sanctitatis argumenta et  experimenta frequenter in eodem loco uisa sunt: debiles curati, ceci illuminati; demones ex obsessis corporibus uisibiliter fugati: multi ex diuersis infirmitatibus ibidem frequentissime liberati sunt, Domino testificante, quanta Sanctorum gloria in celis sit, quos tantis miraculorum uirtutibus in terris coruscare concedit: ne apud homines loco humili teneantur, qui apud Deum meritis excelsi esse comprobantur.

9. Cum etenim miraculorum attestationibus sanctitatem Confessoris sui Dominus declararet, Babenbergensis Ecclesie Prelati crebrescentibus signis, cum mandatis et litteris Chunradi Regis ac Principum Romam abierunt, et quam magna mirabilia  Deus per Confessorem suum operetur, Domino Pape Eugenio, et Romane curie nuntiauerunt. At illi gaudentes, et pro tante fame dulcedine Deum glorificantes, de canonizatione sancti Regis Henrici ceperunt sollicite ac diligenter ad inuicem conferre, quatenus in Catalogo conscriberetur Sanctorum, qui uirtutibus et signis probaretur assumptus esse in regnum celorum. Cui canonizationi quidam Cardinalis, Ioannes nomine, cepit uehementer obsistere, et proiecto timore Dei, in quibuscumque potuit, non uerecundatus est predicto Confessori detrahere. Sed diuina ultio detrahentem celesti uerbere repente cercuit, et dum famam beati uiri laceraret, potestas Dei lumine oculorum eum priuauit. At ille adeo percussus et humiliatus cecitatis  molestia et reatus sui conscientia cepit torqueri; et quomodo hanc plagam in Confessorem Christi peccando meruisset, publica uoce confiteri, et mirum in modum, quem prius dentibus detractionis lacerabat, hunc modo laudibus et preconiis usque ad sidera extollebat. Conuersus itaque ad penitentiam, celerem consecutus est indulgentiam, et per intercessionem Confessoris Christi denuo est illuminatus, ob cuius ultionem iusto iudicio Dei fuerat excecatus.

10. Simili modo cum in loco Babenbergensi, ubi predictus Confessor tumulatus fuerat, de canonizatione eius celebris fama haberetur, uir quidam religiosus de signis, que per eum fiebant, cepit dubitare, et de permutatione exequiarum, que in anniuersario  eius celebriter fiebant, intra semetipsum dolere: qui mox oculorum caligine adeo est plagatus, ut postea per Confessorem Christi sanatus, quantum sanctitas eius apud Deum posset, in curatione ipsius experiretur. Et mirandum est ualde, quod de sanctitate tanti uiri aliquis dubitare potuerit, cum conuersationis sanctitatem, castitatis integritatem,  eleemosynarum largitatem, humilitatis custodiam, et omnia opera iustitie usque in finem uite sue cum deuotione summa seruauerit. Sed, sicut scriptum est: Nemo propheta acceptus est in patria sua. uir ergo predictus, defectu luminis grauatus, confugit ad patrocinia Sanctorum, deprecans ut per eorum suffragia sanitas sibi restituatur oculorum. Et cum ex dolore et labore assidua uenarum incuruatione fatigatus fuisset, lassatum corpus somno reparauit. Cui dormienti S. Wolffgangus, eo quod eum familiarem in orationibus suis habuerit, apparuit, et ait ei: Ora Confessorem Christi Heinricum, et liberabit te, quia, quod eius sanctitati derogasti, idcirco hec plaga cecitatis uenit super te. Post hanc uisionem expergefactus ex conscientia delicti  sui contremuit, et ad tumbam Christi Confessoris concito gradu et deuota mente properauit. Et procumbens terre, a Confessore Christi lacrymis et precibus, suis excessibus ueniam postulauit. Qui statim exauditus, et pristine sanitati restitutus, gratiarum actiones Deo et sancto Heinrico retulit; et magnalia Dei, que circa ipsum Deus fecerat, religiosis uiris, qui nobis retulere, ipse narrauit. Caueant igitur habitatores seculi domesticis Dei et ciuibus Sanctorum detrahere; quia necesse est eos hic et in eternum perire, qui Sanctorum bonis operibus solent obloqui et inuidere. Quamuis ergo nunc tempora miraculorum non sint, signa enim debentur non fidelibus, sed infidelibus: tamen cum aliqua nobis preter solitum cursum ordinemque nature  eueniunt, omni ueneratione amplectenda sunt: quatenus et ipse, qui in Sanctis suis mirabilis est, honoretur, et tarditas nostra ad meliora quequtantis uirtutibus accendatur; prestante Domino nostro Iesu Christo, qui cum Patre et Spiritu sancto uiuit et regnat Deus per omnia secula seculorum. Amen.




PARS ALTERA.


 11. Tempore illo, quo uenerabilis abbas Merseburgensis Ecclesie uolcmarus, reliquias beati Heinrici  Confessoris Saxonice terre inuexit, sexus utriusque turba, fama diuulgata, obuiam uenit: ex quibus quosdam recuperande sospitatis causa, quosdam uero feruens studium, quod ab antiquo circa eiusdem Regis nomen habuerant, attraxit: eo quod terre sue statum frequenti paganorum incursu quassatum, illum reformasse, priorum relatione didicerant. Sed meritorum eius preconia ceperunt in ipso itineris processu euidentibus miraculorum indiciis declarari: in quo diuersis morborum generibus oppressi, saluti pristine [quot] fuerint restituti, referre per singula, tedium scribenti et fastidium forsitan generaret legenti. Tamen hoc non silendum, quod in plerisque curationum locis, in testimonium diuinitus ostense uirtutis, cumuli haud grandes, uulgi studio, congesti excreuere: ut his  uisis posteritas illi reuerentiam exhiberet, cuius meritis tot genti sue beneficia collata uideret. uerumtamen  his interim omissis, ea referenda sunt, que in memoria hodieque tenentur a multis.

12. Inter egros, quorum multitudo salutem petens comitabatur, adolescens quidam irrefragabili membrorum contractu globatus, a parentibus portabatur [sella] gestatoria. Qui, nil in uia consecutus, ad ecclesie limen usque perducitur. Procedit obuiam reliquiis digno cultu chorus monachorum ac clericorum, non tam eius loci quam ex aliis ecclesiis confluentium. Deinde, ut moris est, concentu uulgi et cleri mixtim concrepante, regreditur. Missarum quoque solennitas ritu festiuiore de ipso beato Heinrico inchoatur. At claudus ille inter agmina constipantium uix ecclesie illatus, iuxta altare, ubi reliquie fuerant collocate, deponitur. uideres in eo illud Isaie compleri: Saliet sicut ceruus claudus, et clara erit lingua  mutorum. Ceperunt enim neruorum eius uincula solui, pedes, cruraque extendi: illeque in oculis omnium prosiliens, quanto potuit uocis conamine, uirtutem in se factam protestari. Sicque officium gressus, quod usus ab ipso natiuitatis eius exordio negauerat, gratia Christi per merita beati Heinrici reparabat. uox in laude Dei utriusque sexus attollitur in altum: sanatus ante altare communicaturus sistitur; sicque ad propria cum parentibus regreditur.

13. Demoniaci tres, unus masculus et due femine in eodem loco curati sunt: qui nomen Heinrici blasphemando ingeminantes frequenter, tandem cum stridore horrifico, sedes, quas tenuerant, reliquerunt. Unus eorum pertinacior ceteris, diu sancti nominis inuocationi renitens, cum ad se  reliquias deferri cognosceret; modo, cum per se Heinricus uenit, non subsistam, inquit: statimque cum clamore magno hominem possessum deseruit. Hec ipsa die aduentus reliquiarum infra Missam gesta sunt.

14. Erat in territorio Merseburgensi mulier diu ceca, que, familiaribus gressus suos regentibus, in occursum reliquiis ultra possibilitatem, spe recuperandi uisus, properabat, nichilque salutis in uia se recepisse, peccatorum suorum obstaculo adscribens, triduo peruigil et indefessa prece, Christi misericordie ianuam pulsauit: tandemque lucis optate suffragium per merita beati Heinrici obtinuit. Hec in eadem, qua prius, uilla, diu uixit: tamque clarens omni terre illi eiusmodi miraculum fuit, ut  nulli fere, maxime horum, qui tunc temporis fuere, incognitum esse possit.

15. Item inter occursantes a remotioribus terre illius partibus, mulier quedam non solum incessu priuata, sed et totius corporis miserabili specie deformis et distorta a conuiatibus uehiculo [1. uie sociis] trahebatur. Que, de beati Heinrici patrocinio confidens, propter ubique iam uulgata uirtutum eius insignia, nomen illius assidua inuocatione, cum oculorum manuumque extensione memorabat. Ideoque quod totis animi uotis quesiuit, in itinere adhuc inuenire meruit. Laxatis siquidem fibris, ac gibbi modo reflexo, totoque corpore in habilem redintegrato formam, uocem in se uirtutis ostense preconam fudit; uersisque in stuporem commeantibus, uehiculum  deserit, et letantes de Dei magnalibus, letior ipsa precedens ad ecclesiam uenit: ac uota [que] pro recipienda sospitate factura uenerat, iam ea potita, triduo illic morata soluebat.

16. In ciuitate Hallensi, que duobus a Merseburgensi loco milliaribus distat, fuit matrona quedam non ignobilis; que, iugi fere dentium dolore uexabatur, adeo ut paulatim robore dentium absumpto, spem salutis assiduitas negaret doloris. Cumque noctis cuiusdam initio uehementius acerbitate morbi stimularetur, cum graui suspirio hanc prorupit in uocem: O beate Heinrice, qui omnium te querentium necessitati succurris, me peccatricem plena fide te inuocantem, ne despice; sed fac, ut uel unius  noctis per tuum patrocinium perfruar quiete. His dictis, pre tedio, caput ad modicum reclinanti somnus obrepsit: statimque omnis, quo diu laborauerat, dolor funditus abscessit.

17. In Monasterio beati Petri, quod Merseburgensi ciuitati contiguum est, res talis accidit, cuius fere omnis congregatio meminit; ipseque frater, de quo sermo est, adhuc superstes inquisitus, cum gemitu referre consueuit. Cum festum beati Heinrici, pari uoto, longe lateque, omnes terre illius ecclesie, ritu festiuiore colendum exciperent; eadem, quanto uicinior, tanto in laude illius prompta, pro suo posse, cepit esse ornatior. Sed quia impossibile est ut, in prosperis quis, quamuis iustus, quamuis sanctus, liuorem effugiat, frater quidam, inuidie  stimulis actus, eius sanctitati non timuit derogare, et modis omnibus, eius, quantum in ipso fuit, reniti glorie, in tantum, ut ea die cultiora queque , occultaret, et signorum grandium consonantiam prepediret. Sed non diu frater ille impune Dei, et beati Heinrici tulit offensam. Nam cepit subito toto corpore fere quinque sensuum officio priuari: deinde animi rigore laxato, palam omnibus Dei iudicium in se protestari, sicque necdum ad perfectum sanatus, aliquantulum in melius reparari.

18. Hoc, quod subiungam, ipso, de quo dicturus sum, Episcopo referente, Deo teste, cognoui. Cum Polonia iugum imperii, utpote gens rebellis et effera, et magis saltuum et paludum inuiis quam  uirium robore confisa, de ceruice sua niteretur excutere: ad reprimendam eius contumaciam gloriosus imperator Fridericus animum intendit. Cumque indicta generali expeditione, copiosus a diuersis regni partibus contractus esset exercitus, Principes terre illius, et omnis populus timore correpti, quippe qui regni uires contra se moueri; se autem impares et inexpertos peritie belli uidebant, ad placandam regis iram legatos mittentes, iterata subiectione prioris dissidii errorem corrigere omnimodis promittebant. Ad hoc ergo reuerende persone, mireque prudentie episcopum Plocensis ecclesie Wernherum elegerunt, eumque cum donis regiam magnificentiam decentibus, ad Imperatorem Aquisgrani morantem, et ossa Caroli Magni leuata  in thecis auro gemmisque confectis recondentem direxerunt. A quo diu repulsus, tandem interuentu Principum in gratiam admissus, legatione ad uotum peracta, cum reliquiis S. Henrici, aliisque donis ab Imperatore perceptis redit: et in nemore quod Xurbie ac Polonie terminis interiacet, mediante iam die, tentoria figi precepit. Cumque post refectionem fessos ex itinere artus quieti dedisset, quidam in somno, regia ueste circumamictus, et dextra sceptrum gerens illi adstitit, hisque uerbis eum allocutus ait: Quid in hac uasta solitudine somno deprimeris? Que tecum nesciens geris? Et dum ille perterritus, quisnam esset interrogaret: Ego sum, ait, Heinricus, Babenbergensis ecclesie fundator  qui in temporalis uite cursu, immortalitatis compendium a Domino promerui. In eo ergo, quo iaces, loco, ecclesiam nomini meo, prout tempus permittit, construe, sciens, procul dubio, processu temporis, diuinum in eo seruitium augmentari. Surgit igitur Episcopus statimque per famulantium ei manus certatim ruentibus lignis, in modum habilem fecit ecclesiam; sed de lapidum penuria, qui ibidem audiri, non uideri consueuerant, dum anxius circuiret Episcopus, casu baculum, quem ferebat, in aggestum terre cumulum figens, lapidum copiam in similitudinum quadratorum reperit; sicque altare componens, Dei et beati Heinrici, sanctique Sigismundi Regis nomini dedicauit. Ubi nunc, multis adstipulantibus, maior ecclesia construitur, ac monachice  professionis Ordo inchoatur; quodque ille predixerat, iam impleri uidetur. Hac igitur occasione nomen beati Heinrici apud illas nationes in ueneratione cepit haberi.

19. Quodam tempore cum non modica multitudo pauperum, uariis languoribus oppressa, in ecclesia Merseburgensi non solum sanitatem corporis, sed et stipem importune petens confluxisset, populus, qui orationis causa aduenerat, prout facultas permittebat, unicuique misericordie manum porrigebat. Ubi rusticus quidam e proxima uilla, cupiditate sordens, neruorum contractionem simulauit, et recuruato pede in medio languentium consedit. Quem, dum rei domestice cura regredi compulisset, iamque, baculo innisus, ficto gressu extra limen ecclesie  processisset, locum querit opportunum, ut, pede reflexo, expeditius, quo tendebat, perueniret. Sed Deo et beato Heinrico dignam eius meritis penam ingerente, miseriam quam ante simulauerat, iam dolore irrefragabili pede nati coherente, sentiebat. Quid ageret? Pudor dolorque conflictu pari in eius mente decertabant. Pudor propalare rem gestam prohibebat; dolor confiteri cogebat. uicit tamen timor. Et omnes, hec audientes, grandis apprehendit timor. Hoc itaque indicio cunctis claruit Dei famulum non solum uotis pie querentium adesse, uerum etiam talia presumentibus districtum obesse; sicque deinceps perfidorum presumptio talis cessauit.

20. Est ecclesia parochialis ecclesie B. Petri in  ueteri Castro contigua, iuxta quam residens cecus quidam, audiuit concentum popularium in reparatione cuiusdam egri deuotissime congratulantium. Erat autem hic de terra et de gente Sclauorum: quibus simplicitas uel irrationabilitas, prauitate quadam ingenii, naturalis est adeo, ut uix uel tenuem fidei uideantur habere scintillam. Querit ergo causam talis concentus. Cui, cum pro sanatione languentis hec fieri indicatum esset, ait: Iste Heinricus Teutonicus cum sit, solis Teutonicis gratie sue prestat subsidium: mihi uero gentisque mee hominibus nichil unquam beneficii contulit. In risum ergo, qui aderant, excitantur. Quidam uero sanioris animi, ut ecclesiam petat pro salute sua rogaturus,  adhortantur. Ductus itaque, ubi reliquie beati Confessoris seruabantur, humi prosternitur: et paulo post pietatem Teutonici, Sclauus ipse, quam negari sibi querebatur, experitur. Ceperunt enim ab oculis eius albedines in modum squamarum auelli, optatumque lucis suffragium in eo redintegrari. Unde gens illa, que, ut dixi, rustica simplicitate et fidei pusillanimitate se sperni arbitrabatur, hoc beneficio fiducia speque resumpta, ultra omnes beatum Heinricum studio deuotiori uenerabatur.

21. Huius rei, quam dicturus sum, tot fere testes habentur, quot fratres, qui tunc temporis fuere, apud prefatam B. Petri ecclesiam inueniuntur; qui eam tanto fidelius, quanto uerius agnouisse contigit, attestantur. In quadam eorum uilla, ciuitati  proxima, rusticus quidam, graui tactus infirmitate, officium pedis unius amiserat, adeoque arentibus neruis ac carne premortua emarcuerat, ut humana solertia uel studio in eo recuperari sanitatem, tam ipsi quam omnibus eum intuentibus, impossibile uideretur. Unde, quod ab homine fieri desperabat, ab eo cui nichil est difficile sed solus restaurat uniuersa, per beati Heinrici patrocinium, fide firma, spe solida, querens, eius misericordie ianuam fletibus assiduis, ieiuniis crebris pulsauit, et tandem in formam pristini gressus restitui meruit.

22. In pago quodam, milliari uno a Merseburgensi castro distante, mulier surda et muta ab exordio natiuitatis sue, a propinquis et ciuibus, misericordie sinu fouebatur. A quibus, ad ecclesiam perducta,  nutibus et signis, quibus erga eam uti possibile fuit, ante beati Confessoris reliquias prona sterni iubebatur. Sed illa, iumento insipienti similis, pro se nil rogare nouerat; uel quod essent reliquie, aut quid gereretur, penitus nesciebat: cui tamen fidelium pro salute eius in commune supplicantium oratio fidesque subueniebat; et per beati Heinrici suffragia, ut ipsa postea testabatur, in utroque corporis officio reformari meruit ex integro.

23. Cum excubie sacre a fidelibus circa thesaurum incomparabilem sine intermissione fierent, ita ut, aliis recedentibus, aliis uenientibus, die noctuque fores ecclesie non clauderentur, custos ecclesie, inter oues lupos sub uellere ouium latentes non facile agnosci considerans, auferri furtim reliquias  metuebat. Ad quod precauendum, ex quadris lapidibus facto satis habili reconditorio, eas in illo locauit. Cui etiam ostiolum ex pino, quod causa poscente claudi et aperiri posset, imposuit. Nocte ergo quadam, infra cursum matutinum lumen incautius eidem apponens, chorum, quem studiosius aliis frequentabat, ingreditur: sed paulo post fumum sentiens, et quid acciderit, animo presago concipiens, ad locum festinus reuertitur: inuenitque ostiolum a flamma tangi et fumum dare, sed non ledi. Cuius hec meritis, nisi eius cuius illic reliquie seruabantur, possunt adscribi? Poterant quidem, absque ligni et lapidis repositione, a raptu alieno, ipso mediante, seruari: sed pius confessor  Dei, laborem et studium deuote sibi obsequentium, noluit incassum deperire, ne uel in paruo detrimento ianue uiderentur contristari, ideoque in ligno, foci usui apto, uim uirtutis sue ignem a Deo obtinuit obliuisci.

24. Mulier arreptitia de restibus connexa manus coram predicto reconditorio, licet multum renitens, sistitur. Que, demone mugitum in era dante seque ab Heinrico torqueri uociferante, satis ipsa torta liberatur. uisum est illi, ut presentibus referebat, quemdam capite cano, barba prolixa, ueste amietum regia, ex eodem loco processisse, et a se spiritum nequam pugnis, et minis extorsisse. uerum si cuncta  sigillatim, que diebus singulis facta sunt, miracula persequi uoluero, tempus me prius quam materia deseret: presertim cum numero possibilitatem excedente, custos ipse ecclesie, qui omnibus fere intererat, pauca de multis memorie tradere se potuisse perhibebat. Hoc solum hic omittendum non est, quod de calice aureo, de quo supra dictum est, quem ob speciale deuotionis sue indicium idem Imperator beato Laurentio confici iusserat, febricitantes aque, uel alterius liquoris haustu curantur: prestante Domino nostro Iesu Christo, qui cum Deo Patre et Spiritu sancto uiuit et regnat Deus per infinita secula seculorum. Amen.





APPENDIX Eorum que ad superiorem uitam, ab Anonymo scriptam, ad S. Henrici recentiora beneficia, mantum, crucem, aliaque sacra cimelia; ad hodiernam solemnitatem, ad renouata pietatis Officia, ad templa et sacella erecta potissimum spectant.



CAPUT PRIMUM. De diplomatibus ex data uita huc reiectis.


1. Huc reiecimus diplomata uite S. Henrici non satis apte innexa uariis capitibus de quibus supra locuti sumus. Primum locum hic occupant, que temporum ordine precedunt, gemine Benedicti PP. uIII littere ad S. Henricum, necdum Rome coronatum, et ad Eberhardum Bambergensem episcopum primum de eius ecclesie confirmatione date, quarum priores scripte dicuntur in mense Iunio Indict. XI; date uero »XII Kal. Februarii, pontificatus anno primo.« Non est satis peruium reperire finem pontificatus Sergii Iu, aut initium Benedicti uIII, ut recte expendit Baronius ad annum 1012, quamuis ipse eo anno iam dicti Sergii obitum collocet,  atque adeo Benedicti in Pontificiam Sedem ingressum. Etenim si hoc diplomate recte signata sunt omnia, non potuit Petri cathedram conscendere Benedictus ante annum 1013 Indict. XI, qui istius anni character est: cum uero et scriptum et datum sit diploma anno primo eius pontificatus, necesse est ipsum adhuc fluxisse mense Ianuario, seu XII Kalend. Februarii anni sequentis 1014, de qua re huius loci non est plura inuestigare.

2. Inde fortasse non inepte quis colligat, diploma istud, precedenti anno 1013 scriptum, a Papa Benedicto studiose seruatum uideri, ut id Imperatori ipsi, iam coronato seu coronando, sub principium anni 1014 offerretur in ipsa urbe Roma, quamquam solum Regis titulum preferat. Coniectura est, quam  redargui facile patiar. Id obiter obseruo, quod sub finem summus Pontifex, non iam ad S. Henricum, sed ad solum »dilectissimum fratrem,« adeoque ad solum episcopum Eberhardum sermonem conuertat: sed neque hec scrupulosius hic examinanda suscipimus. Diploma alterum, soli Eberhardo inscriptum, nullam temporis notam signat; at recte aduertit Gretserus, ex iis que asserit Benedictus se presente  Bamberge facta fuisse, datum esse posteaquam Bambergam ipse uenerat, nempe anno 1019, dum basilicam S. Stephani uIII Kal. Maii consecrauerat, ut est cap. 23, apud nos num. 32; fortasse in ipsa urbe Bambergensi, priusquam in Italiam remearet. De tribus aliis posterioribus diplomatibus Clementis II, Leonis IX et Henrici III Cesaris, nichil est quod hic magnopere explicem.

3. Unum superest, dum de diplomatibus agimus, hac opportunitate indicandum, uariam non nichil esse formam que S. Henrici sigilla exhibet. Huc me adduxit diploma Henricianum, in maximo folio expanso, ad autographi normam exaratum, atque inter schedas nostras repertum, »datum uI Nonas Aprilis, anno Dominice Incarnationis MIII, Indict. I,  anno secundo Domni Henrici Regis I. Actum Quidilingaburc,« quod hic integrum et quidem in es incisum referrem, si id opere pretium esset: nota enim hec pridem sunt, et totum pridem exhibuit laudatus supra Schatenus in Annalibus suis Paderbornensibus ad dictum annum 1003, pag. 367.
 [Figure: [Figura] 7Kb]

 Neque de monogrammate hic mihi questio est, neque characterem examino cum de his alibi abunde dictum sit: in sigillis ea occurrit diuersitas, que curio orum id genus cimeliorum oculos subire mereatur. Eam obseruaui, predicti apographi sigillum conferendo cum altero Bambergensi, pridem ad nos transmisso, quorum ectypa hic subiiciam. Sic exprimitur S. Henricus in diplomate Quidlingburgensi; cuius sigillum reuulsum iam hic exhibitum atque alteri applicatum pridem notauit Papebrochius, tom. III Iunii pag. 79, quod ex nostro producimus.

4. Ab hac forma non parum discrepat sigillum alterum quod anno 1699 nobis delineauit supra laudatus Ioannes Franciscus Xauerius Eppenauer, archiui Bambergensis tum substitutus registrator  iuratus, uti manu propria subscripsit et testatum uoluit XuIII Maii eiusdem anni, hisce uerbis: »Ego infrascriptus testor manu propria, quod sigillum presentis forme secundum originale  fideliter delineauerim.« Est autem sigillum S. Henrici forma nonnichil a priori diuersa, in hunc modum effigiatum:
 [Figure: [Figura] 7Kb]

 5. De alterutrius maiori aut minori sinceritate ex his duobus duntaxat exemplaribus nichil tuto decerni posse uideo; sufficiat mihi utrumque, ne hic subinde pereat, exhibuisse, ut quibus plura ad manum sunt, accuratiorem disquisitionem instituant. Habe modo promissa diplomata, ex anonymi opere huc remissa, que satis erit integre reddidisse ut ab Anonymo edita sunt; cum sola duo prima ad S. Henrici tempora spectent, abunde iam explicata, preter pensionem annuam Romano Pontifici pendi solitam, de  cuius permutatione cum territorio Beneuentano uide Annales Baronii ad annum 1053, numero 1, ut hec facile preteriri hic possint.



Confirmatio priuilegiorum ecclesie Bambergensis a Benedicto uIII summo Pontifice. Legende caput 24.

6-9. Benedictus seruus seruorum Dei, dilectissimo sibi in Christo semper Domino, et serenissimo Regi Heinrico a Deo coronato, suoque spiritali filio, Eberhardo quoque confratri et episcopo suo, sancte uidelicet Babenbergensis ecclesie uenerabili episcopo eternam in Domino salutem, et Apostolicam benedictionem. Inter omnia . . . . Reliqua uide apud nos in Benedicto uIII. EDIT. PATROL.





Littere Benedicti Pape ad Eberhardum primum ecclesie Bambergensis episcopum. Legende caput 25.


10-12. Eberhardo primo quoque Babenbergensis ecclesie episcopo idem Papa Benedictus scripsit epistolam de confirmatione eiusdem episcopii, in hunc modum. »Benedictus Episcopus seruus seruorum Dei, dilectissimo in Domino Iesu Christo filio Eberhardo, sancte Babenbergensis ecclesie uenerabili episcopo perpetuam salutem. Quandocumque nostre apostolice corroborationis pie exposcitur suffragium,« etc. uide ubi supra.





Littere quibus Clemens II Papa ecclesie Bambergensis priuilegia et immunitates confirmauit. Legende cap. 16.

13-17. Clemens episcopus seruus seruorum Dei,  sacratissime nostre Babenbergensi ecclesie in filiis et filiabus eius, clero uidelicet ac populo, perpetuam in Domino salutem. Dispensatio seculorum . . . uide Patrologiam in Clemente II.





Leonis IX diploma de priuilegiis ecclesie Bambergensis, presertim de Pallio, et quoties eo uti possit Episcopus. Legende cap. 17.

18-20. Post huius, pie memorie, Clementis felicem excessum, cum Damasus Papa, qui et Poppo Brixiensis prius Episcopus, sedisset triginta tantum dies, Leo IX, qui et Bruno, a supra dicto Heinrico tertio Imperatore electus, et centesimus quinquagesimus secundus Papa constitutus, in signum benignitatis quam erga Babenbergensem locum habuit, Hartwico III Episcopo Pallium direxit ab Apostolica Sede,  scribens ei epistolam in hec uerba: »Leo Episcopus seruus seruorum Dei Hartwico Babenbergensis ecclesie uenerabili episcopo, perpetuam in Domino Iesu Christo salutem. Si pastores ouium,« etc. uide apud nos in Leone IX.





Aduentus Leonis IX in Germaniam. Confirmantur ab eodem ecclesie Bambergensis priuilegia. Legende cap. 18.

21-26. Idem quoque Presul Apostolicus, inuitante Heinrico Imperatore, Theutonicas partes adiens Ratisponam uenit, sanctumque Wolfgangum eiusdem urbis Episcopum de tumulo leuauit, inde Babenberc cum ipso Imperatore populoque pronuntiari mandauit, et sua auctoritate illa confirmauit. Cuius nimirum confirmationis  descriptio in hunc modum se habet. »Leo Episcopus seruus seruorum Dei Hartwico Babenbergensi Episcopo, sibique canonice in sede episcopatus successori in perpetuum, eternam in Domino salutem. Cum exigente cura pastorali,« etc. uide ubi supra.





Henrici Imperatoris II, Regis III constitutio, qua ecclesie Bambergensis priuilegia confirmantur. Legende cap. 19.

27. Nec minus ipse Rex prefatus Heinricus III, Chunradi Imperatoris filius, dudum, Patre uiuente, Rex constitutus, ordinationis sue anno XII, regni autem primo, ad confirmandum Babenbergense episcopium, priuilegium quod subiunctum est scribi iussit, superstite adhuc Eberhardo primo eiusdem sedis Episcopo.  »Heinricus, Dei fauente clementia, Rex. In examine Dei cuncta conspicientis equale meritum credimus fore dantis et corroborantis. Credimus etiam ad regalem nostram maiestatem pertinere totius regni curas, precipueque omnium sanctarum Dei ecclesiarum commoda considerare, et omnia eis aduersantia sub omni festinatione abolere, ne uel graui incommoditate uilescant, uel qualibet, pro nostra culpa, orta occasione, a pristino cultu et religione recedant: quatenus, dum hec pro amore pariterque timore Dei fideliter peragimus, illorum qui hec pio affectu Deo contulerunt, meritis et glorie communicemus. Proinde omnibus in Christo fidelibus, scilicet tam futuris quam presentibus, notum esse uolumus qualiter ob hanc spem, per interuentum dilectissime  matris nostre Gisile Imperatricis Auguste, pro amore etiam dilecti fidelisque nostri Eberhardi, primi sancte Babenbergensis Ecclesie episcopi, eumdem locum a diuo Imperatore Heinrico secundo, pro sua suorumque anima in episcopatum, diuina inspirante clementia, perfecte fidei caritatisque deuotione, in honore Principis apostolorum Petri et S. Georgii martyris sublimatum, consensu fidelium nostrorum sancimus, et, omni contradictione remota, regalis nostre maiestatis auctoritate corroboramus; omnes etiam res mobiles et immobiles eiusdem sancte Dei ecclesie, quas ipse diuus Imperator pro ardore celestis patrie ibidem larga manu contulit, ea ratione confirmamus, ut fidelis noster Eberhardus eiusdem loci primus Episcopus, eiusque in  perpetuum successores secura eas tranquillitate possideant, et liberam potestatem habeant, et res, et proprietates eiusdem ecclesie cum consensu cleri et populi ordinare, componere, et augmentare.

28. »Nostra quoque auctoritate sancimus ut, in abbatiis, monasteriis, comitatibus, foris, mercatibus, monetis, naulis, teloniis, castellis, uillis, uicis, areis, seruis, ancillis, tributariis, decimis, forestibus, siluis, uenationibus, piscationibus, molendinis, aquis, aquarumue decursibus, campis, pratis, piscinis, terris cultis et incultis, libris, argento et auro, gemmis, uasis, ornamentis, uel aliquibus utensilibus in cultum et religionem Dei ibidem collatis, et in omnibus terminis rebusque eiusdem ecclesie, aut  quidquid ad presens illud pertinet uel ex his amplificari potest, nulla sit infestatio tyrannorum, nulla potestas irruat ibi per uiolentiam, nullus ibi comes aut iudex legem facere presumat, preter Episcopum eiusdem loci, omnisque possessio Deo famulantium ibi pro immunitate habeatur. Sit ille Episcopatus liber, et ab omni extranea et iniqua securus potestate: quatenus, ibidem Deo famulantes, et primi constructoris memoriam digne celebrare, nosque fautores et corroboratores possint et uelint Deo precibus suis commendare. Et, ut hec nostre auctoritatis traditio firma et inconuulsa permaneat, hoc priuilegium inde conscriptum manu propria corroborantes, sigillii nostri impressione iussimus insigniri.«



CAPUT II. De recentiori per S. Henricum Ecclesie Bambergensis patrocinio.


29. Premissis antiquioribus sancti Imperatoris miraculis hanc appendicem subiungo, quam totam accurate collegit digessitque laudatus supra toties R. P. Nicolaus Pottu, collegii nostri Bambergensis dignissimus Rector, in sanctissimorum Coniugum, ecclesie Bambergensis fundatorum, gloriam, ac duorum insignissimorum Presulum, ipsorum clientium, meritam commendationem. uirum interrogaueram, nullamne Bambergenses miraculorum postremis hisce seculis per Sanctos patratorum rationem habuissent, quorum elenchus hic etiam adnecti posset? uoce muta, ut ita loquar, respondit, predictam appendicem  seu tractatum submittendo, quem, licet arbitrio meo plane reliquerit, intactum ego et integrum reddendum censui, ut pote ex iis monumentis concinnatum quibus nec addendum quidquam nec demendum existimauerim: et quamuis Henriciani fauores, seorsim a ceteris, in pauciora contrahi potuissent, tam preclara nichilominus uisa sunt uirtutum exempla, a binis Bambergensis ecclesie Episcopis, S. Henrico potissimum opitulante, orbi Catholico exhibita, ut hic locum habere mereantur. Ex ipsa narratione, a Pottuuio recte concinnata, intelligitur totius rei economia, cui hic titulus prefixus est.



Fauores a S. Henrico celitus prestiti duobus Episcopis Bambergensibus.

 30. »Postremis hisce seculis, quibus hereses in Germania grassate sunt atque etiam Franconiam magna ex parte infecerunt, S. Henricus cum uirginea sua coniuge specialem ecclesie Bambergensis a se olim fundate curam gerere uisus est; dum aliquot Episcopos Bambergenses, duos presertim, sibi singulariter deuotos, nimirum Nythardum episcopum XLuI, et Ioannem Godefridum episcopum XLuIII extraordinariis quibusdam fauoribus prosecutus est, atque eadem opera ecclesiam Bambergensem, mediante zelo horum duorum Presulum, ab infelicissima hereseos et flagitiorum seruitute uindicauit. Que hic narrantur desumpta sunt potissimum ex Friderico Fornero, scriptore Episcopis illis ceuo et  familiari: cuius uiri aliqualem notitiam prebet inscriptio sepulchri eius Bamberge in templo parochiali S. Martini, que talis est: »Reuerendissimus in Christo Pater ac Dominus Fridericus Fornerus sac. Theologie Doctor, episcopus Hebronensis, suffraganeus Bambergensis, ac ibidem in spiritualibus uicarius Generalis, sacre Cesaree Maiestati, ac Serenissimo Bauarie Duci a consiliis, integritate uite, zelo religionis, legationibus obitis, consilii prudentia, ac uiuo uerbi Dei eloquio librisque editis orbi notus, pie in Domino obiit anno MDCXXX, u Decemb.«

31. »Huic elogio consonat historia manuscripta collegii Soc. Iesu Bamberge eodem anno MDCXXX, ubi inter cetera de illo dicitur: »uir erat boni  communis amans, et a uirtute litterisque plurimum commendatus . . . . sub infula uitam duxit religiosam.« Hic igitur Suffraganeus edidit opusculum cui titulum fecit: Duo specula Principis ecclesiastici, e duorum laudatissimorum Presulum ac Principum, Ioannis Godefridi anno MDCXXII, XXIX Decemb., et Nythardi anno MDXCuIII, XXuI Decemb. piissime defunctorum rebus preclare gestis heroicisque uirtutibus potissimum conflata atque concinnata, et quatuor concionibus funebribus ad eorumque sepulturas et exsequias, in ecclesia cathedrali Bambergensi, lingua uernacula habitis, latine scriptis, publice luci et imitationi data et euulgata a Friderico Fernero, etc. Ingolstadii, typis Gregorii Henlin, anno Christi MDCXXIII. Ex hoc  auctore pleraque, que hic adducuntur, deprompta sunt. Que ex aliis fontibus hausta fuerunt, suis locis indicantur. Ordimur a Nythardo, qui etate prior est.

32. »Nythardus, ex nobili Franconie prosapia de Thungen, cum in ecclesia cathedrali Herbipoli iam fuisset perfunctus officio decani, et modo ageret eiusdem ecclesie Prepositum, diuino consilio, intercedentibus utique SS. Henrico et Cunegunde, quibus erat specialiter addictus, amplissime prepositure sue residentia in postremis habita et ualedicta, translato domicilio, Bambergam commigrauit, ibique primam iunioris instar canonici residentiam auspicatus, uno propemodum eodemque anno, decurso residentie, quod uocant, tirocinio, capitulo  annumeratus, cathedralis ecclesie decanus electus, uita functo Ernesto Presule, unanimi concapitularium dominorum consensu, sine scrutinio, per Spiritus S. inspirationem, omni populo a summo usque ad minimum iubilante, episcopus electus fuit XIu Nouemb. anno MDXCI.

33. »Et, quod mirum uisu atque auditu, ad hoc summum animarum regimen ut se rite disponeret, quamprimum Bambergam accessit, mutato ueteri canonicorum minus decente habitu, et omni pristina conuersatione penitus abdicata, sic a se ipso distare cepit, ut, omnium censura et iudicio, in alium hominem, qui secundum Deum creatus, translatus esse, ideoque celestium donorum, que descendunt  a Patre luminum, capacissimus effectus esse crederetur. Rara hec mutatio in uestibus, in moribus, in famulitiis, in domestico splendore, in quotidiana conuersatione, in omni negotiorum tractatione, omnibus qui eum pridem nouerant prodigio similis habebatur. Exinde innotuit efficacia patrocinii SS. Henrici et Cunegundis, quorum cultui et imitationi totum se dabat. uitas ipsorum non solum assidue lectitabat, sed etiam ambas ex antiquo codice ms. ipsemet, apographi functus officio, manu sua descripsit.

34. »Horum patronorum exemplis incitatus, et diuino fretus auxilio, opus prorsus arduum, et in istis rerum temporumque circumstantiis, ut summi etiam uiri iudicabant, factu impossibile aggressus  fuit, scilicet reformationem ecclesie Bambergensis, quam heresis ferme totam occupauerat et fede contaminauerat. Nam in primis in ipsa urbe Bambergensi totus senatus ciuicus, exceptis duobus, Lutheranam sectam non solum pertinacissime tuebatur, sed et precipui ditiorum optimatum totius communitatis ciuium, numero circiter quinquaginta, coniurauerant, uelle se potius cum bonis omnibus domicilium alio transferre, quam manus dare. In aliis plerisque dieceseos ciuitatibus et oppidis ne unicus quidem Catholicus ciuis reperiebatur. Nihilominus ut Imperialem hanc ecclesiam, sanctorum Henrici et Cunegundis nobilem filiam, e luporum faucibus eriperet, pastor hic non minus prudens quam fortis nichil intentatum reliquit.

 35. »Re prius communicata cum Matthia Romanorum Imperatore, cum Wilhelmo Duce Bauarie, et cum nonnullis aliis orthodoxis Principibus, ac suo cathedrali capitulo, primo omnium ministros Predicantes, qui, nescio quorum conniuentia, complures Bambergensis ditionis parochias occupauerant, eiecit. Deinde potestatem exercuit contra ludimoderatores, qui uti in plerisque ciuitatibus et oppidis heresi erant infecti, ita et hereses pueris instillabant, qua Lutheri catechismum illis inculcando, qua cantiunculis ab ecclesia Catholica reiectis eos deprauando, et aliis mille modis peruersa dogmata inserendo. Hos igitur tanquam exitiales floride iuuentutis corruptores amouit, iisque Catholicos sub rogauit. Ulterius deinde progressus, prefectos omnes,  questores omnes, iudices locorum omnes, scultetos omnes, consules et ciuicos senatores omnes, qui Catholice religioni manus dare et eam profiteri abnuerent, loco mouit, et alios eorum uice substituit.

36. »Hoc ueluti preludio totius dramatis premisso, conuersionem ipsam subditorum prouide auspicatus fuit, et, inter innumeras libertinorum querelas, contradictiones, turbas, seditiones, acatholicorum principum comminationes et persecutiones, per plures annos fortiter prosecutus fuit. Et cum ad grande hoc molimen magni sumptus requirerentur, ne neruus rei bene gerende deesset, impensas circa suam personam, raro exemplo, ubicumque  poterat, constrinxit. Aulicorum famulorum numerum ad tantam redegit paucitatem, ut uix Imperii Principis dignitatem tueri uideretur. Fastum omnem et pompam respuebat, et uictitabat tanta frugalitate, priuatim precipue cum pranderet aut cenaret, ut, tribus ad summum ferculis uulgaribus contentus, religiosum potius in claustro, quam Episcopum et Principem in palatio representaret.

37. »Econtra ubi diuinus cultus, aut animarum reductio agebatur, nullis parcebat impensis. Sic ad excitandum et promouendum in iuuentute ardorem addiscende doctrine Christiane, in sola munuscula catechetica, scilicet catechismum Canisii, et eiusdem libellos de preparatione ad confessionem et communionem, precationum formulas, rosaria, imagines  et alia eiusmodi cemenda ingentem pecunie uim ex proprio peculio profudit. Sum oculatus testis, imo et cooperator exstiti, quando una uice tria florenorum millia in hunc finem Augustam destinauit, ut aliud nichil quam sacra eiusmodi amuleta, et excitatoria puerorum apophoreta compararentur. Que cum appulissent, omnia, intra unius hebdomade spatium, per omnes huius ecclesie parochias, admonitoriis adiunctis litteris, liberalissime dispersit.

38. »Non deerant e pecunie feneratoribus, qui oggannirent, immodicas nimium expensas in reformationem dieceseos erogari, quando, cum tempore magis opportuno, omnia minore sumptu perficienda uenirent; quibus ille dedit responsum Principe ecclesiastico dignum: »Ecclesie mee bona temporalia,  inquiebat, utilius numquam dispensabuntur, quam si ad ampliandam Dei gloriam, et animarum salutem promouendam atque propagandam insumantur. Quem enim alium in finem S. Heinricus ecclesiam suam tantopere locupletauit?« Pastorali hac uigilantia et liberalitate, nec non laborum et contradictionum inuicta tolerantia, laudatissimus hic Presul tantum effecit, ut intra septennium, heretica lues ex tota ferme diecesi fuerit profligata, et orthodoxa fides in eam reducta; et sic multa millia hominum non solum tunc uiuentium, sed etiam posterorum, ab interitu uindicata sint.

39. »Qui Presulis zelus quam acceptus fuerit S. Heinrico, et quanti apud Deum meriti, colligi ex  eo potest quod celestis Paterfamilias fidelem hunc in uinea Domini operarium, sub uite uesperam, per ipsummet S. Imperatorem, eiusque sanctissimam coniugem, ad mercedem eternam tam egregii laboris recipiendam, fauore extraordinario uocare dignatus fuerit. Rem istam memorabilem Fornerus pag. 110, uerbis sequentibus refert: Rem prorsus stupendam, inquit, uirissimam tamen uobis referam; unde liquebit quis ei imminentem ex hac uita transitum uaticinando significarit. Anno MDXCuIII, qui ei fatalis fuit, cum, in festiuitate S. Heinrici Imperatoris, mane pontificali ritu sacris operatus esset, a prandio uitam eiusdem Sancti, sedens in oratorio suo, lectitabat, fenestras e regione cathedralem  ecclesiam spectantes, aure captande causa, apertas habens. Contigit inter legendum ut aduersum campanile, ubi grandiores S. Heinrici et S. Cunegundis campane pendent, perspiceret, ibique, superioribus e fenestris, S. Heinrici et S. Cunegundis imperiali habitu atque corona, uti pinguntur, simulacra immensa luce coruscantia, et sanctum quidem Heinricum manu sibi annuentem cerneret.

40. »uisio ista horrorem primo incussit maximum; quem tamen, ubi se paululum collegisset et sanctis illis Patronis obnixius commendasset, superueniens interius mentis affusa consolatio sine mora expulit et abstersit. Ut autem rei ueritatem penitus indagaret ac certius cognosceret, una cum edituo  cubicularium unum, post alterum eo submisit, ut quisnam in turri esset et ipsi cognoscerent. At illi quidem neminem penitus ibi se uidisse renuntiarunt, cum omnia perlustrassent; uisio tamen illa permansit, illis presentibus, tametsi nichil uspiam preter horrorem quemdam insolitum persentiscerent, nec quid sibi episcopus uellet, intelligerent. Et cum se tertio ostendisset eadem apparitio, tandem omnino disparuit. Contigit uesperi ut cum ipso, de more, per hortum ambulando, matutinas cum laudibus preces ante cenam persoluerem; quibus ad finem decursis, uerbis hisce me allocutus est: Questio est ad te, doctor Fornere: si Sancti cuipiam appareant, et manibus quasi annuendo ad se uocent, quid significare existimas? Optimum omen, inquiebam, esse  duco: signum est Sanctos eum, quem uocant, in suum consortium breui adoptaturos. Et id colligere est ex uariis apparitionibus Sanctorum, quas refert S. Gregorius Magnus in libris Dialogorum. Sic Ursino presbytero apparuerunt SS. Apostoli Petrus et Paulus, et eum ad celestia euocarunt.

41. »Sic Probo episcopo Reatino S. Iuuenalis et S. Eleutherius Martyres obitus diem prenuntiarunt. Sic Arnulpho Suessionensi episcopo S. Michel Archangelus obitus diem predixit. Sic Aredium, referente S. Gregorio Turonensi, S. Martinus et alii apparentes ad gaudia Beatorum inuitarunt. He tunc temporis historie mihi occurrebant. Ad que ille: Recte iudicasti. Dicam tibi quid ante aliquot horas, hodierno etiamnum die, mihi contigerit: Et rem  omnem, uti iam recensuimus, per ordinem exponebat. Et interpretatione uisionis de instanti morte sua luculenter explicata, tandem ipsemet subiungebat: Audio similem uisionem oblatam antecessori quondam meo, Wigando Redwitio . Is porro eodem anno e uiuis esse desiit. uidebis, inquiebat, idem et mihi euenturum. Nam in huius anni fidem non ero superuicturus. Dixit, et uerbo respondit euentus paulo ante finem eiusdem anni MDXCXIII.

 42. »Interea temporis summa et unica eius cura fuit se sanctorum Patronorum consortio, ad quod ab ipsismet gratiosissime inuitatus fuerat, dignum reddere. Restabant tunc temporis aliquot adhuc oppida, ut Hochstadiense, Hertzogenauracense, Oberscheinteldense, Burckunstadiense cum nonnullis pagis, in quibus reformatio quidem, et errantium ad Ecclesie unitatem reductio iam inchoata, necdum tamen ad optatum finem perducta erat. Arbitratus igitur se sanctis Fundatoribus acceptissimum uenturum, si ecclesiam ab ipsis fundatam, sine macula heresis presentare illorum conspectui posset, tota uirium contentione in id perficiendum incubuit: et quod in uotis habebat, est assecutus, Domino fidelissimi sui serui conatibus fauente, et euidentibus  gratie diuine subsidiis cooperante.

43. »Preterea, cum sibi a S. Heinrico e turri manu annuente, denuntiari crederet illud Regum 4, cap. 20: »Precipue domui tue; morieris enim tu et non uiues,« cepit omnia rite ordinare, tam quoad temporalia quam quoad statum anime sue. Peccata sua eleemosynis redimere cupiens, in omnia templa et monasteria pauperum religiosorum, in hospital a et nosocomia largissimas eleemosynas destinauit: aliis quoque Christi pauperibus pecunias sine numero dispertiri curauit. Et postquam Herbipoli  in morbum incidisset, tam mihi, quam aliis toto morbi tempore ipsi adstantibus, liberam de omnibus bonis suis, in horreis, in  penuariis, in ere presenti, quascumque uellemus, eleemosynas ad libitum nostrum pro anima sua, pauperibus et locis piis dispertiendi facultatem concessit, hec sepe iterans uerba: Quidquid pro anima mea eleemosynarum erogaueritis, ego ratum habebo.

44. »Idque presentibus etiam ecclesie imperialis Bambergensis duobus Prelatis, qui Herbipolim ideo descenderant, ut eum in morbo suo inuiserent et consolarentur, pluries iterauit, addens non semel: Peccata mea grauissima sunt, et numero propemodum infinita: multis proinde et magnis eleemosynis diluenda. Ultimam suam uoluntatem exposuit, ut sequitur: Omnia mea bona, inquit, de quibus ut  peculio proprio, maiori ex parte hereditario, disponere possum, in tres partes diuidi uolo. Prima detur Ecclesie; altera pauperum usibus impendatur; tertia cognatis meis cedat, quos inter precipuos esse uolo eos qui in studiis adhuc uersantur; et fratris filios minorennes, ut in Catholica religione ualeant educari. Nollem autem, de bonis Ecclesie, mihi sanguine iunctis quidquam elargiri, nisi ex patrimonio meo suppeteret, ut eis benefacere possem: scio enim ecclesiastica bona illis non deberi. Addidit in fine, sepeliri se uelle in ecclesia cathedrali Bambergensi, sine pompa, et quam minimo fieri posset sumptu.

45. »Ceterum quam exacte se ad beatam mortem preparauerit, et quam pie illam oppetierit, Fornerus  pluribus paginis exsequitur. Demum concludit: Candide fateor, et quod res est, edico. Plurimis, qui pie admodum ex hac uita emigrare credebantur, adfui in extremis: sed neminem adhuc uidi in hodiernam diem, imo et uix audiui similem hominis iam morituri pietatem, qua ille diem suum clausit extremum. Tantum momenti et efficacie ad bene moriendum habuit patrocinium SS. Heinrici et Cunegundis, et eorumdem gratiosa apparitio, deuotum sibi clientem ad beatam eternitatem inuitantium. uidetur etiam hoc loco commemoranda alia uisio Presuli huic aliquot ante mortem horis oblata, qua certior factus fuit de futuro quondam successore suo, qui ea que ipse pro bono ecclesie Bambergensis recte ceperat, strenue erat prosecuturus. Refert uaticinium illud  sepius laudatus Fridericus Fornerus in citato tractatu, Duo specula Principis ecclesiastici, et in concione secunda funebri de Ioanne Godefrido ab Aschausen, pap. 60, ubi sic scribit:

46. »Cum Illustrissimus et Reuerendissimus Bambergensis episcopus Nythardus, laudatissime memorie, anno MDXCuIII in ipsa S. Stephani festiuitate, qua in uiuis esse desiit, mane sacrificio interfuisset, ego, qui ei semper aderam, nostrum Ioannem Godefridum, qui nudiustertius ex Galliis domum redierat, ad eum in lecto decumbentem, multis presentibus, introduxi: quem cum ingredientem conspexisset, ad me conuersus: Qualemnam, inquiens, episcopum mihi adducis? Ego illi: Illustrissime Domine, est iuuenis Canonicus Ioannes  Godefridus ab Aschausen, paucos ante dies ex Gallia domum redux. Eius itaque manu apprehensa: Iste, inquit, post paucos annos condecorabit sedem episcopalem S. Ottonis. Et post hec uerba conticuit meditabundus aliquantisper: ac demum de reditu ei est congratulatus. Recordabatur eiusmodi uerborum non raro Illustrissimus noster Ioannes Godefridus, pie memorie; uetabat tamen aliis euulgari.

47. »Hucusque uerba Forneri pag. 60, qui supra pag. 11 retulerat, piissimam eius matrem Brigittam de Zobel, dum filiolus eius adhuc in cunis uagiret, nocte quadam, cum pridie sacram Eucaristiam sumpsisset, et filium suum Christo et Matri eius deuotius commendasset, mitra et habitu pontificali  ornatum, ac miro fulgore coruscum ante se stantem conspexisse. Erat laudatus iuuenis, qui tunc agebat annum etatis uigesimum quartum, S. Heinrico specialiter deuotus; et eidem Sancto, ut merito creditur, apprime charus, non solum ob deuotionis teneritudinem, sed uel maxime ob similitudinem castimonie, qua iuuenis supra communem modum effulgebat, et non ita pridem Herbipoli, ubi studiis uacabat, eiusce uirtutis specimen dederat immortali memoria dignum. Fornerus in concione prima funebri pag. 26, illud ita refert:

48. »Rem admirandam, uerissimam tamen, uobis memorabo. Ioannes Godefridus ab Aschausen in adolescentia sua, ut nemo non nouit, formosissimus  erat et uenustissimus; pereleganti quoque corporis constitutione: qua occasione humani generis hostis hereditarius arrepta, eius uirginee puritati hoc stratagemate insidias struxit, et pedicas obiecit. Femine quedam ex gyneceo magni nominis et illustris conditionis, instigante cacodemone, insigni eius forma et pulchritudine capte, honoris specie ad conuiuium inuitarunt: ubi, cum eum qui curam ex officio gerere debebat, nil mali suspicantem ex industria inebriassent, cubitumque ductari iussissent, ea nocte adolescentem quoque apud se retinere uoluerunt, quia, nec ipse mali quidpiam subesse ratus, cum dormitum iam concessisset, libidinosa illa diaboli organa clam taciteque lectum eius accesserunt, et uerbis pariter lasciuis, et quibuscumque  poterant titillationibus ad res nefarias eum sollicitare ceperunt. Quid pudicissimus adolescens? Horrendum uociferans, e lecto, ut erat, lineis caligis et indusio uestitus prosiliit, e manibus illarum erupit, ostium domus festinanter petiit, et, relictis omnibus post se uestimentis, ad domum cuiusdam amici uenit, ibique quod reliquum erat noctis, Deo gratias agens pro obtenta castitatis palma, quiete pergit . . . . .

49. »Clericus tandem initiatus, maiore solertia corporis et mentis castimonie sibi inuigilandum existimauit; idque tanto diligentius, quanto maiores tum temporis corruptele passim uigebant . . . . . . . uix euo nostro inuentus est similis illi, qui tanto uirginee puritatis zelo conseruaret legem Excelsi. Huius  igitur castimonie aliarumque, quibus illa stipari solet, uirtutum fragrantia delectatus S. Heinricus uidetur Ioannem Godefridum selegisse, et a Deo obtinuisse pro sua Ecclesia episcopum, seu instrumentum maxime idoneum ad restituendum pudorem, qui non tantum in populo, sed etiam in clero, miserandum in modum collapsus fuerat. Unde cum, anno MDCIX, XLuII episcopus in extremis ageret, uirginei coniuges S. Heinricus et Cunegundis in turri ecclesie cathedralis denuo se conspiciendos et pro eligendo nouo presule sollicitos exhibuerunt.

50. »Id quod in opusculo, cui titulus: Luctus publicus Franconie ob immaturum e uita abitum Ioannis Godefridi, edito a collegio Societatis Iesu  Herbipoli anno MDCXXIII, pag. 3, hisce uerbis refertur: SS. Heinricus et Cunegundis paulo ante eius electionem uisi urbem e turri circumspicere. Quam apparitionem peta sic exprimit:

Quem patrie Pater
   E censu Superum graui
Heinricus, lateri uirgine coniuge
   Adfixa, uenerabiles
Acquisisse uiros inter, episcopum
   Fama diditur integra:
Urbem dum propriam, turrigera e domo,
   Circumfundere lumina
uisus, quando abitum fata superstitis
   Urgebant fera presulis.

 51. »Nemini tunc in mentem ueniebat, in electione episcopali ex urna proditurum Ioannem Godefridum, tum quia is erat ex iunioribus capitularibus, tum quia suffragia collimabant in Ioannem Christophorum Neustetter dictum Sturmer, ecclesie imperialis decanum. Sed suffragium S. Heinrici pro cliente suo Ioanne Godefrido apud Deum demum preualuit. Hinc, etiamsi memoratus decanus primo statim scrutinio in episcopum electus fuisset, noluit tamen dignitatem admittere. Et, licet a toto capitulo instanter rogaretur et urgeretur ad consentiendum, non tantum secundo et tertio, sed etiam quarto recusauit. Cumque hec lucta diu teneret, demum, ipsomet decano preeunte, ex inspiratione Spiritus sancti et unanimi consensu dominorum capitularium  Ioannes Godefridus ad Aschausen salutatus fuit episcopus Bambergensis XXI Iulii, anno MDCIX. Electionem hanc, speciali Numinis prouidentia, in bonum Ecclesie Bambergensis, opis admodum indige, dispositam ac ordinatam fuisse, communis erat peritorum persuasio.

52. »Eminentissimus cardinalis Bellarminus in prima epistola ad Ioannem Godefridum episcopum Bambergensem nuper electum, data Iu Nouemb. MDCIX, ita scribit: Illustrissime ac reuerendissime domine, a Domino factum est istud; et est mirabile in oculis nostris. Nuntius de electione iliustrissime et reuerendissime Dom. uestre letificat uniuersam ciuitatem Dei. Dolebamus oppressionem nobilis Ecclesie Bambergensis: et cum non succurreret aptum  remedium, a Domino auxilium precabamur. Sed pius dominus fecit superabundantius quam petere aut intelligere poteramus. Superest nunc ut, qui cepit in uobis opus bonum, ipse perficiat, et per uos Ecclesia Bambergensis gloriam suam in presenti recipiat, ut et uos in die Domini immortalem glorie coronam a Principe pastorum recipiatis.

53. »Idem cardinalis, eodem die et anno scribens serenissimo Bauarie duci Maximiliano, inter alia hec habet: De electo uero Bambergensi quid dicam? Sensi profecto incredibilem animi uoluptatem, et tam manifeste gratie Dei humillimas gratias egi. Ita ille. Historia inscripta collegii Soc. Iesu Herbipoli, illo ipso anno MDCIX, de episcopo Bambergensi recens  electo ita loquitur: Ex partheniorum sodalium numero Ecclesie Bambergensi presul diuinitus datus est Ioannes Godefridus ab Aschausen, homo philosophiam et leges humanas diuinasque doctus, in quo nichil fastus aut fuci; mores ad humanitatem compositi; etas florens, et, quod mireris, adolescentie uicinior; prisce probitatis et sanctitatis seuerioris imago, etc.

54. »Quemadmodum autem preclarus adeo episcopus Ecclesie Bambergensi, tempore periculosissimo, satagente S. Heinrico donatus fuit, ita idem episcopus, eodem sancto imperatore patrocinante, simul ac pastoralem curam suscepit, res magnas pro Deo et Ecclesia, tam in restituendo cultu diuino  quam in emendandis cleri et populi moribus, aggressus fuit; atque ipsa magnitudine operum que peregit, palam omnibus fecit, se non tam hominum quam celitus suffragiis ad episcopatum, pro bono Ecclesie assumptum. Que egregia facta cum Romam latere non possent, eminentissimus Bellarminus denuo ad Ioannem Godefridum anno MDCX ita scribit: Quod egi in causa . . . . quamuis magna uoluntate egerim, non tanti momenti fuit, ut opus esset fatigari in scribendo tantum episcopum et in rebus grauioribus occupatum. Quia tamen scribere libuit, mihi quoque respondere iucundissimum est ei uiro, quem quasi de celo missum suspicio. Non noui de facie episcopum et principem Bambergensem Godefridum, sed ex operibus egregiis notissimum  uehementer diligo et ueneror; et precor assiduo Deum ut, quem, tam opportuno tempore, labenti Ecclesie Bambergensi preficere dignatus est, eum longo tempore incolumem seruare, dirigere et protegere, et tandem etiam plenum dierum et meritorum gloriose coronare dignetur.

55. »Idem cardinalis anno MDCXII, XII Februarii, ad Fridericum Fornerum suffraganeum Bambergensem scribens, addit sequentia: Sed his omissis, gratias ingentes habeo pro iis que ad me scripsisti de insigni progressu optimi principis et episcopi uestri, quem non hominum uota aut studia, sed Deus ipse, pro sua infinita pietate, Ecclesie sue donauit. Ego certe ita illi germana caritate afficior, ut, si pennas columbe assumere possem, nichil me detineret quin  statim ad eius complexum uolarem. Utinam multos ei similes non solum in Germania, sed etiam in Italia et in reliquo orbe Christiano haberemus! uideremus enim continuo uineam Domini tam bonis agricolis commissam mirifice reflorescere. Precor illi ex corde longitudinem dierum, quanta necessaria est ad Ecclesie reformationem, etc.

56. »Plura eiusmodi in epistolis suis habet laudatus cardinalis, signanter extollens magnitudinem beneficii quod diuina bonitas prestitit labenti Ecclesie Bambergensi, illi prouidendo de episcopo, »qui in uita sua suffulsit domum, et in diebus suis corroborauit templum: qui curauit gentem suam et liberauit eam a perditione .« Quod meritis et intercessioni SS. Heinrici et Cunegundis in acceptis  ferendum esse probat peruigil eorum studium circa electionem huius episcopi exhibitum, ut supra relatum fuit, nec non singularis episcopi deuotio et fiducia erga sanctos fundatores; cuius deuotionis ac fiducie specimen aliquod hic subiungitur:

57. »Ut primum Ioannes Godefridus onus episcopale suscepit, colluctatio illi fuit non tantum aduersus spiritualia nequitie in celestibus, uidelicet aduersus heresim, magiam, ueneficia, demoniacam idolomaniam, fedissimas carnis corruptiones, et innumera flagitiorum monstra, sed etiam contra formidabiles principum hereticorum exercitus, Franconie perpetuo imminentes. Contra quos celesti presidio sibi opus esse intelligens, ad S. Heinrici  patrocinium confugit. Et ut haberet adiutorii ipsius arrham, obtinuit ab Eberhardo Augustano episcopo, consecratore suo, gladium quo sanctus imperator quondam in preliis ad edomandos Ecclesie hostes usus fuerat: quem sanctum gladium accepit tanquam munus a Deo missum, cuius uirtute arceret aduersarios populi sui, qui erant multi et potentes. Imprimis Fridericus u, comes palatinus Rheni, inuasor corone Bohemice; Mansfeldius; marchio Durlacensis, dux Anhaltinus, Christianus Brunswicensis seu Halberstadiensis, eorumque socii, qui diecesim Bambergensem, uti et Herbipolensem, foliis palam impressis, sibi in predam destinauerant, et spe iam deuorauerant.

58. »Quamuis autem in utramque diecesim pluries  irruptionem tentauerint, Ioannes Godefridus tamen  hostiles conatus partim elusit consilio, partim fregit fortitudine, opponendo hostibus copias suas, quas conscripserat, una cum copiis auxiliaribus serenissimi ducis Bauarie. Et dum milites pugnarent in patrie confiniis, ipse interdiu noctuque, proiecta in terram facie, uelut alter Moyses, pro populo suo orationes ad Deum fundebat. Et quod de die interdum ob legatorum, ac militie prefectorum, euntium ac redeuntium interpellationes, prestare non poterat, media surgens nocte, somno antelucanis excubiis maiorem in modum coarctato, integris horis cum Deo colloquendo compensabat. Hisce armis deuotus S. Heinrici cliens  Ecclesiam suam, toto regiminis sui tempore, ab hostium irruptionibus, depredationibus et incendiis  seruauit immunem.

59. »Supremum a S. Heinrico fauorem Ioannes Godefridus expertus fuit ante mortem suam, quam ei sanctus imperator una cum uirginea coniuge apparens pronuntiauit, ut refertur in uita manuscripta huius principis. Ab eo tempore non omisit se quam accuratissime ad felicem ex hac uita transitum comparare. Tota quidem uita eius, presertim quam in episcopatu duxit, fuit perpetua ad beatam mortem preparatio: habito tamen celesti de ea indicio, curas suas ad supremum illud negotium magis intendit. Cum, illo ipso anno quo obiit, ex prescripto  medicorum, in arce Waldaschacensi, instaurande ualetudini uacaret, toto eo tempore, siue publice siue priuatim pranderet aut cenaret, eius iussu semper aliquis e cubiculariis libellum Ieremie Drexelii S. I. de eternitate prelegebat, quem tempore illo totum tertio percurrit. Interea uero, dum aut balneis uteretur aut sudoribus eliciendis uacaret, aliis piis libellis, potissimum historiis de rebus gestis sanctorum legendis, animum relaxabat.

60. »Memini fuisse qui in mea presentia ei suaderet res potius iucundas quam tetricas et melancholicas de morte, de inferno, de eternis damnatorum penis, illi tempori conuenire quo ualetudo curatur: respondit: Scio me breui moriturum. Sto  ante ianuam eternitatis, etc. Illo ipso tempore sepius de morte sua, quam uicinam aliquoties dictitabat, et de dispositione ultime uoluntatis mecum agebat. Similia et pronuper, Lanckhemium ad benedictionem domini abbatis eundo, et redeundo, soli secum in curru sedenti, ultro insinuabat, certum asserens non diu se uicturum; et, ni maturandum esset iter Ratisbonense, nichil aliud diebus aliquot factitaturum quam domui sue dispositurum, tanquam breui moriturum. uesperi ante abitum Ratisbonam uersus, quo eum ad comitia Cesaris obedientia, et singularis amor atque obseruantia uocabat, summo mane itineri se daturus, mihi ualedicens dicebat: uidebimus nos mutuo; si non hic, Deo tamen dante, in celis.

 61. »Ex his colligi potest Ioannem Godefridum de imminente sua morte bis fuisse celitus admonitum: semel ante susceptum iter Ratisbonense, quando solum intellexit mortem suam esse uicinam absque certa temporis determinatione: altera uice Ratisbone, ubi insuper cognouit se moriturum ante noui anni initium: id quod multis ante diebus apud diuersos sepius affirmauit; iussitque proterea testamentum suum Bamberga Ratisbonam afferri.

62. »Porro hanc denuntiationem illi factam esse Ratisbone a SS. Heinrico et Cunigunde, habetur in uita ipsius manuscripta. Neque mirum cuiquam uideri debet quod Sancti hi Patroni tam exquisitam curam gesserint de clientis sui felici ex hac uita transitu; quia ille specialem illorum fauorem speciali  studio uirginalis castimonie, tantopere ab illis adamate, promeritus fuit. Hanc enim non solum in sua adolescentia, ut supra relatum fuit, sed etiam in totius uite sue decursu contra quasuis carnis et satane tentationes inuicte tutatus est. Quin et illustribus castissime uite sue exemplis, quibusdam e Lutheri secta persuasit fide dignum esse quod SS. Heinricus et Cunegundis in coniugio pari consensu uirginalem continentiam seruauerint, id quod homines ultra carnem nil sapientes tanquam fabulosum reiiciebant, adscribentes nature sterilitati et impotentie quod uirtuti et gratie tribuendum erat. Iactabant insuper, ne quidem sacerdotes, multo minus coniuges posse esse continentes.

63. »In hanc rem memorabile quid refert Ioannes  Seller Soc. Iesu concionator cathedralis Ratisbone, in concione funebri quam ibidem habuit de Ioanne Godefrido, tempore comitiorum, XII Ianuar., anno MDCXXIII. Cum Princeps quidam acatholicus cerneret quod Iohannes Godefridus abominabilem clericorum concubinatum, libidinoseque uite licentiam in sua diecesi implacabiliter insectaretur, et incorrigibiles parochiis et beneficiis priuaret, et e diecesi dimitteret, in familiari cum Episcopo congressu contendebat sacerdotibus permittendum esse coniugium, eo quod illis impossibile esset seruare continentiam. Episcopus econtra firmis rationibus ostendebat, cum diuina gratia id esse possibile. Sed cum princeps acatholicus nullo id sibi argumento persuaderi sineret,  dicebat Episcopus: non soleo quidem dicta mea iuramento firmare; hac tamen uice, sacerdotali mea fide et dignitate asseuero possibile esse, per Dei gratiam, caste uiuere: quippe ipsemet ego, per omnem uitam meam, nunquam feminam attigi; neque ad id stimulum sensi. Princeps acatholicus percontans aiebat: An uere ita se habet quod dilectio uestra de se affirmat? uere ita se habet, reposuit Episcopus; idque denuo mea episcopali fide sancte asseuero. Commotus intime hoc sermone princeps acatholicus, Ioannis Godefridi uirgineas manus reuerenter deosculatus fuit, una contestans hasce manus dignas esse que sacrificium offerant.

64. »Demum uirginalem castimoniam, quam Ioannes Godefridus sub clientela SS. Heinrici et Cunegundis,  in adolescentie et relique uite periculis, uelut in medio fornacis Babylonice, illesam ac sine ignis odore conseruauit, eamdem, sub eorumdem Sanctorum patrocinio, feliciter eternitati intulit. uos ipsos, inquit Fornerus in concione funebri Bamberge habita, quotquot hic adestis, testes inuoco, an non omnis eius uita eximium castitatis sacerdotalis speculum possit appellari? Non dubitate eumdem hunc castissimum Presulem illibatum uirginitatis florem, id quod mihi in ultimo adhuc itinere, quod cum ipso peregi, ut alias sepius, concredidit, secum ex hac uita in alteram illam ad Christi eterni iudicis tribunal haud dubie asportasse . . . Pugnauit animose nobilis Christi athleta et heros Ioannes Godefridus, et gloriose triumphauit, et uirginitatis aureolam, integra  carne et membris, ut loquitur S. Hieronymus, reportauit.

65. »Obiit laudatissimus Princeps Ratisbone XXIX Decemb. anno MDCXXII, qui, uti a SS. imperatoribus Heinrico et Cunegunde extraordinariis fauoribus, in uita et morte ornatus fuit ita ueneratione, tempore uite, sanctis patronis exhibita non contentus, uoluit etiam funus suum exstare sue erga illos reuerentie monumentum. Nam humillimus Princeps estimans se indignum communi cum Sanctis illis sepultura, iussit quidem corpus suum humari in cathedrali Bambergensi, non tamen in ipsa ecclesia, ubi Sancti quiescebant, sed subtus eam, in obscura crypta que est sub choro S. Georgii martyris, ad quem deinde, anno MDCLuIII, Sanctorum illorum ossa  translata fuerunt. Sed Deus humilem seruum suum uicissim in exanimi eius corpore honorare dignatus est.

66. »Nam cum illud Xu diebus post mortem, nimirum XII Ianuarii anni MDCXXIII  habitu episcopali indutum, in tumba eleuata, omnium conspectui exponeretur, facies eius tota uiuida et rubicunda apparuit, non secus ac si adhuc tum uiueret. Ita testatur protocollum historicum urbis Ratisbonensis de anno MDCXXII et MDCXXIII. Et cum deinde sex alii dies insumerentur corpori eius Bambergam deuehendo, ubi demum die XIX Ianuarii, terre mandatum  fuit, retinuit eamdem gratiam, uti Fridericus Fornerus, oculatus testis, pag. LIX asseuerat dicens: Non mortuo similis, sed dormienti, iucundam semper et uiuacissimam faciem post tot dierum itinera retinens usque ad horam sepulture.

67. »Talem uenustatem contulit Deus corpori exanimi Ioannis Godefridi, quod ille in uiuis, tot asperitatibus, tot uigiliis, tot ieiuniis in pane et aqua etiam inter principales epulas, tot flagellis, ciliciis, genuflexionibus, humicubationibus castigauerat: et insuper post obitum, ad maiorem sui contemptum, et ad maiorem sanctorum Heinrici et Cunegundis exaltationem, in profunda et obscura crypta, quo pauci homines intrare solent, tumulari iussit! Sed ut ille se suaque contempserit et occultauerit,  splendor tamen uirtutum eius ita tegi non potuit quin multi cognoscerent et estimarent. Littere annue collegii Societatis Iesu Ratisbone anno MDCXXII referunt, Ferdinandum II Romanorum Imperatorem mortem huius Episcopi grauiter tulisse, atque inter cetera dixisse: Fidum nos amicum, uterque episcopatus bonum Pastorem, subditi Patrem in hoc Principe amiserunt.

68. »Illustrissimus Dominus Carolus Caraffa episcopus Auersanus, Nuntius Apostolicus, Ratisbone tunc presens, in libro cui titulum fecit: Germania sacra restaurata  de nostro Ioanne Godefrido hec habet: Huius aliquando mentis fuerat Ioannes Godefridus Princeps et Episcopus Herbipolensis, quo magis Dei zelo percitum Principem non uidit Germania. Is militum pater, sacerdotum exemplum, Principum decus, Catholicorum tutor, sui ipsius contemptor, Ecclesie Romane, ac Cesaree maiestatis cultor acerrimus et prudentissimus, nichil nisi ad Electorem Catholicum suspirabat; inter que suspiria, summo nostro omnium dolore ex hac uita discessit.

69. »Concludimus hanc narrationem elogio, quod Ioanni Godefrido tribuit orator e Societate Iesu, preses, ut uidetur, sodalitatis Mariane, in oratione funebri habita in templo Patrum Societatis Iesu  Bamberge XuIII Ian. anno MDCXXIII, ubi circa finem sic loquitur: Nihil preclarum animo fingi potest, cuius non eximia aliqua portio Ioanni Godefrido nostro diuinitus obtigerit. Exemplar uirtutum fuit, in quod Episcopi omnes, Antistites omnes, Principes omnes intueri possint. Exemplar perfectionis, ad quod, tamquam ad relucens et tersissimum speculum, mores suos, uitamque componere ecclesiastici uiri debeant. Exemplar numeris omnibus absolutum ostendere mundo Deus uoluit, quid exacta uirtus, in uno eodemque Episcopo ac Duce, cum maximo honore ac dignitate coniuncta possit . . . . . Felicitatem tuam tibi gratulor. Scio, te non in Franconia tantum tua, sed toto uniuersitatis huius ambitu, gentium  omnium linguis ac litteris celebrandum. Intuebuntur in te omnia secula; repetet te omnis memoria; omnis posteritas uenerabitur, etc.

70 »Que de preclaris gestis et uirtutibus duorum Episcoporum Bambergensium hactenus allata sunt, non tantum ad illorum laudem, sed et ad quam maximam SS. Heinrici et Cunegundis gloriam pertinent. Inde siquidem clarius nobis innotescit quanti illorum intercessio apud Deum sit ponderis, et quanta sit eorum erga ecclesiam Bambergensem solicitudo, caritas et beneficentia. Quod enim duo isti uiri, periculosissimo tempore, mirabili Dei prouidentia ad episcopatum assumpti fuerint; quod induti uirtute ex alto, posthabito omni terreno emolumento, contemptisque omnibus difficultatibus, tam magna pro  Deo et subditis operati sint, et quod patriam Bambergensem, que ferme tota in heresim et flagitia fede prolapsa fuerat, tanta fortitudine simul ac prudentia ab interitu uindicauerint et ad uiam salutis reduxerint, id Sanctorum istorum fauore, patrocinio et auxilio effectum est, uti nos extraordinaria illorum erga hos duos Episcopos uigilantia et sollicitudo non sinit ambigere. Multum quidem debet Bamberga suis Sanctis, quod illorum pietate ac munificentia, sede episcopali et ecclesia Imperiali fuerit decorata, plus tamen se iisdem debere certissime sibi persuadeat, quod, postquam patria ferme tota heresis iugo se improuide subdidisset, in infelicissimo illo statu non fuerit derelicta ,  sed SS. Heinrici et Cunegundis sollicitudine, patrocinio ac protectione, a perniciosissimo heresis malo, inter innumeras licet difficultates, hostiliumque copiarum insidias et impugnationes, fuerit liberata, ac deinceps in Ecclesie Catholice gremio conseruata.«



CAPUT III. De S. Henrici Manto, ut uocant, Bamberge in ecclesia Imperiali asseruato.

71. Preter sacra cimelia de quibus supra in Commentario § 4 actum est, superesse diximus monumenta id genus alia, sed precipua duo, Crucem nempe pretiosissimam in celebri cenobio Benedictino Montis S. Michelis, de quo ad Acta S. Ottonis locuti sumus, certis solemnioribus festis adhiberi solitam,  et Mantele seu Mantum, ut uocant Bambergenses, puta togam uel pallium latissimum, uti hic uides, ad modum uetustioris casule, lateralibus aperturis carentis, in thesauro Imperialis ecclesie reconditum, quod ab Ismele, de quo Anonymi Legenda meminit, confectum uolunt, sancto Imperatori datum, ab eoque Cesarei instar paludamenti in celebrioribus ceremoniis adhibitum, pluribus signis pretiosis opere Phrygio intextis ornatum, uariisque inscriptionibus satis mirabili sacrorum profanorumque commixtione distinctum, quibus in rectum sensum ordinandis aut explicandis curiosa ingenia incassum hactenus desudasse dicuntur. Quod certe experiri mihi licuit in eruditissimi uiri obseruationibus, infra  dandis, quas probare hactenus non potui. Mysteriosum, si ita loqui licet, uidetur utrumque monumentum, quorum primum, Crux uidelicet, cum iam excusum sit, omniumque oculis pateat, apud citatum alibi Ludwigium, criticis excutiendum relinqui poterat,  sed a nobis etiam dabitur. Hic prius Mantum exhibemus, cum Clar. Eppenaueri nonnullis expositionibus, quibus cuique liberum erit pro captu et eruditione alias substituere.
 [Figure: [Figura] 38Kb]

 72. Lubens fateor, post non leuem nec perfunctoriam totius operis, ut, me rogante, delineatum fuit, contemplationem ac singularum partium considerationem, nullo me pacto assequi posse quid demum indicare, quid tam disparatorum compositione significare uoluerit Mantelis, Manti seu toge istius inuentor aut artifex, nisi fortasse rei ad profanos usus primum destinate sacra aliqua postmodum adiecerit, quo facilius sanctissimi Imperatoris aut saltem  ecclesiasticis usibus transcriberetur. Coniecturis equidem supersedeo, uiri Clar. descriptione contentus. Ait ipse Mantum sericum esse, coloris cerulei, cuius minutissimi characteres, seu ueri seu uitiosi, ad prototypi formam fideliter sint expressi. »Longum est, inquit, pedibus quatuor cum dimidio et duobus pollicibus, quod ordinauit Ismel, S. Heinrici affinis, Bamberge sepultus, qui fuit nepos eius ex sorore in ducem Apulie quondam per S. Heinricum eleuatus,  uti ex litteris Mantelis infra, immediate supra fimbriam ex serico rubro, filo aureo intertexto, ceu  gratiarum actione Henriciana patet: uidelicet PAX ISMAHELI QUI HOC ORDINAuIT.« Ecquis in formula ista,  [Figure: [Figura] 36Kb]  Pax Ismaheli Iudaici aliquid in artifice subodoretur? Potius studiose aliqua inuoluisse, atque, affectata seu uera ignorantia, enigmaticis locutionibus implicuisse uidetur.

73. Quid sibi uelint statunculi inter uoces Sol et Luna, quid alii in lamella altera, nemo satis diuinauerit. Subiectum soli et lune quadratum represenunt, ni fallor, quatuor Euangelistarum symbola, circumdata icuncule cui aptatur epigraphe, Superne usie sit gratum hoc Cesaris donum. Ecquid religiosus posuisset Sempiterne ac indiuidue Trinitati, aut saltem eterno uerbo incarnato? Quid enim est nisi suprema essentia metaphysico conceptu expressa? Cur sancta Maria stella maris inclita, non appellatur Mater Dei? Quem S. Ioannem indicat, qui sit et gratia Dei? Pergimus cum ductore nostro, qui  figuras omnes mere aureas asserit, opere Phrygio contextas. Satis patent signa Zodiaci et constellationes alie, ad modum, ut ipse existimat, istius temporis. »Constat enim, inquit, proximum S. Heinrici in imperio antecessorem Ottonem III simile Mantum, quo tegebatur coronatus, cum inscripta Apocalypsi habuisse. Probabiliter fuit hoc Mantele illud, quo in ipsa coronatione imperatoria fuit uestitus S. Heinricus.« Ignoscat uir amicus si tam prompte assentiri renuam: non incongrue pallio Ottonis appingi potuere signa apocalyptica; at S. Henricum paludamento de quo agimus in coronatione indutum fuisse, necdum ut credam induci hactenus patior. En paucas alias litterarum utcumque redditarum, laudati uiri explicatione.

74. Oedipum certe hic agere oportet in eruendo  contorto sensu AQuILA PPTuE IOCITAE uOIATuS IER ASTRA; quem sic reddit: Aquila perpetuo per uolatus suos se locans in astra, ob cosstellationem aquile expansis alis uolantis. Ismel enim, ait, astrologie addictus fuisse uidetur, quia eius ordinatione prope Mantelis humerum dextrum hec leguntur uerba; Astrologus hic sit cautus. Est et alia in altera Manti parte, ubi sic legitur: uIRGINITASP APBATE MIREME RE. Sonant hec ipsi: uirginitas approbate miremur terre; sublata autem uitiosa metathesi, uidetur esse allusio Ismelis ad castimoniam S. Heinrici, in hunc forte sensum: uirginitatem in terris approbatam miremur. Cupio plane eruditiss. uiro subscribere; uerum si eo Manto, ut nuperrime dicebat, S. Heinricum in coronatione Romana usum sibi persuadeat,  necesse est, fateatur, cognitam ante id tempus fuisse Ismeli isti sanctissimorum Coniugum uirginalem continentiam, quam ut supra uindicandam susceperim, at nemini ante extremum Sancti morbum innotuisse existimo esse certissimum. De cetero, an manus Orionis rodat Taurum; an is imitator iuris fuerit, an Serpentarius Aesculapius medicus dicatur; an his asseratur Pegasus equus musice esse sacratus, atque id genus alia, ab obscuriori isto uel forte petastro artifice repetenda non censeo: nodus precipuus superest, utrum infime inscriptionis confusos characteres eruditus interpres felicius combinauerit. uerba eius ad apicem describam:

75. »Fimbria uero huius Mantelis condecorata est litteris singulari artificis diligentia  affabre confectis opere phrygio, cum permultis intortis aureis cimeliis, obscuritatem lectionis inducentibus; suntque ee littere magne longitudinis; ita inuicem apposite, ut lector maxime dubius hereat, ubi lectio in circulari chaos sit inchoanda. Insuper, omni carent interpunctione, hincque in hodiernum usque diem, multis lectionem frustra tentantibus, uti inaudio,  incognite manserunt.« Pergit deinde ad explicationem, quam nemo hactenus propius assecutus est. »uerba fimbrie ad litteram hec sunt cum metathesi uitiosa

O Decus Eerope Cesar Heinrice beare

 Angeat impreium ibmi Rexque rena bene.

Peripheria hec Manti infima adequat longitudinem sedecim pedum et duorum pollicum.

76. »Ubi notandum quod Ismel per litteram X in uerbo Rex singulare quid significare uoluerit, quia hec una et sola inter omnes magnitudine artificiali eminet, et nonnichil a litteris E ante et Q post est separata; hinc non immerito concludo eum ut, propter uerborum excurrentem copiam, ligatam orationem saluaret, gratulationem hanc pro S. Heinrico ordinare in hunc sensum quasi uoluisse: Rexque millies ibi regna bene; quia X Grecis, ut constat, est numerus millenarius: saluo tamen, ut dixi, per omnia aliorum iudicio meliori, acumina enim hec  antiquis erant frequentia. Monet deinde notandum quod in carminibus fimbrie Mantelis desint: apud uerbum REGNA littera G , et littera E apud uerbum WENE siue BENE. E contra post uerbum Imperium est superuacanea littera M, forte loco littere M siue M in animo substituenda, aut plane omittenda illo tempore; apud quam tres IBI spectant post litteteram Q. Item in uerbo ANGEAT, littera u est inuersa, hinc ut N apparet.«

77. Hactenus Clar. amicus, qui subdit quatuor alia serica Manta, cerulei item coloris, ibidem asseruari, de quorum usibus hic disserere nichil attinet: datam iam prioris explicationem tantisper expendamus.  Quatuor prima uocabula distincte in fimbria expressa conspicio, O decus Eerope Cesar Heinrice; non tam facile est inuenire BEARE, cum pro R legatur B: neque ANGEAT educi potest, quandoquidem littera ultima non sit T sed potius Y. Impreium integre non reperitur, quod ultima littera uideatur duplex, sitque E et Grecum; in quo non satis aperte argui posse uidetur, quod post Imperium superuacanea sit littera M, ubi ego fateri cogor nec superuacaneum M, imo nec necessarium reperiri, quo Imperium uel Impreium efformari queat. Neque tres IBI usque adeo clare apparent; nec est unde colligatur N inuersum esse, unde exsurgere uerosimiliter possit AUGEAT. IBMI nullum sensum reddit. REXQUE uel REX QUI habetur; sed reliqua  plusquam Oedipo indigent, neque ex iis perfectam constructionem quis facile extuderit. Hec eo solum dicta sint, ut intelligat lector nichil a nobis neglectum, et amicissimus adiutor obseruet, enigma iis litteris inuolutum, necdum ex omni parte solutum esse. Melius, inquies, aliquid substituas: malim uero candide fateri ignorantiam, quam iis disquirendis oleum et operam perdere: non grauabor tamen, nullo meo periculo, uiri alterius eruditissimi cogitationes in medium proferre, prout mecum communicate sunt.

78. Abest is, ut primum dicam, a Bambergensium opinione, quod prefatum Mantum ad S. Heinrici tempora reuocari possit, negatque Sancti istius etate in usu fuisse Cesaris appellationem. Putat  itaque opus esse seculi XIu, implexisque illis uocabulis indicari Henricum, istius nominis Imperatorem uII Luxemburgicum, qui post necem Alberti Austriaci Romanorum regis, anno 1308 patratam, uI Ianuarii 1309 Aquisgrani coronatus est; atque ad hunc dirigi contendit fimbrie allocutionem, cuius ordinem exorditur a CESAR HENRICE, ei connectens BEA: B uero sequens et E sumit pro Bambergensis Ecclesie, ex litteris proximis faciens ANGELu, U signato: tum sic pergit, ex litteris uerba ferme reddens, IMPerium REgere Iniuste uolens, E  unde Eectus Inuitis, uel Inimicis Bambergensibus, Miserabiliter Interiit REX Qui; demum ex RE et contractis aliis conficit REGNAuIT, atque ex  charactere sequente, non minus hieroglyphico format ANTE TE, O DECUS EEROPAE. Ita ille, cui alios fugio accensere, dum tam implexa sunt et signa et uocabula, ut in diuersa rapiant spectatores singulos. Feriet, opinor, Bambergenses omnes eque ac me tam procul accersita expositio, in quam argui potest formatio uocis ANGELU pro angelum, cum littera penultima non sit L sed A, uti in Ces Ar et be A: ultima uero Y potius uel u quam U signatum. At frustra hic frontem fricamus; satis sit, curiosis indagatoribus ulterius explorandi materiam sugessisse; ac de S. Henrico eiusque monumentis, quod maxime intendimus, nichil preteriisse.



CAPUT Iu. De celeberrima Cruce, aliisque S. Henrici apud Bambergenses sacris cimeliis.


79. De Henriciana hac pretiosissima Cruce cursim locutus est Henschenius, dum Acta S. Cunegundis ad diem III Martii illustrauit. Eiusdem delineationem ad Papebrochium misit anno 1695 R. P. Ioannes Risse, collegii nostri Bambergensis eo tempore Rector; postmodum uero aliam in es incisam uulgauit Ioannes Petrus Ludewig, inseruitque uolumini suo de Scriptoribus rerum episcopatus Bambergensis. Excusum hoc exemplar postquam cum Rissiana delineatione contulissem facile aduerti tantum inter se differre, ut neutra imago satis exacte prototypon redderet: quocirca Bambergam recurrendum fuit, ut defectus in iis occurrentes apte corrigerentur. Nouam itaque delineationem de integro aggressus est  laudatus mihi sepe Otto Schugentius, expressis etiam tum pretiosorum lapidum, tum ceterorum ornamentorum coloribus; sic ut in ea nichil desiderari testati sint oculatissimi inspectores, toties etiam allegati Clar. Eppenauer et R. P. Nicolaus Pottu, de cuius meritis satis dici non potest. Porro colores, quoadusque ars eius tulit, scalptor referre conatus est. Qui Ludewigianam imaginem cum nostro ectypo conferent, non unam diuersitatem facile obseruabunt. Itaque iconismum predicte Crucis hic primum exhibendum censui, cui cimelia alia adiecta sunt, suo etiam ordine recensenda.

80. Henschenii uerba hic premittenda sunt, quibus sacra S. Cunegundis monumenta, a se coram spectata, enumerans, ita loquitur Commentarii sui § 4,  num. 25: Addere placet, inquit, que ipsi Bamberge uidimus in monte S. Michelis, in templo abbatiali, scilicet dotem seu morghengabam a S. Henrico Cunegundi datam; crucem auream operis Greci antiquissimi, uti ex inscriptionibus atque imaginibus erat cognoscere. Hec nimirum est receptissima apud Bambergenses traditio, celeberrimam Crucem, multis aureorum millibus estimatam, donum istud fuisse quod sponse, Sancte, sanctus et ipse, Sponsus dederit postridie nuptiarum, inde apud Germanos appellatur MORGHENGABAM, quod latine reddendum est donum matutinum , ipsa uero sanctissima Imperatrix cenobio, a se cum piissimo coniuge condito,  reliquerit, perpetuum munificentie sue monumentum, usque hodie in festis solemnioribus quandoque circumferri solitum, in argento obducto manubrio, ad quinque pedes Noribergenses extenso, quod in imagine apparere uoluimus. A Greco uel saltem grecizante elaboratam primum fuisse Crucem ipsam, satis opinor apparet; ac circumductam postmodum censuerim inscriptionem latinam, in qua cur uerbum in futuro inflexum sit, candide fateor me diuinare non posse, nisi, ipso uiuo, fidei commissum fuerit.

81. Multa alia istic contemplaris in quibus claritatem merito desideres, multa artificis ingenio et arbitrio figurata, alia quasi studiose inuoluta, que nemo hactenus explicare nouerit, usque adeo ut me  nonnunquam cogitatio subierit monumentum quantumuis preclarum pretermittere, potius quam partes eius aliquas intactas et inobseruatas relinquere. uiros doctissimos consului, quorum alii grauiori censura, alii paulo mitiori ipsum perstrinxerunt, sic tamen ut nullus ea recte soluerit que mihi displicere uel ipsis Bambergensibus rotunde professus sum. Repositum est non exigi ab historico ut in antiquis huiusmodi monumentis, que recenset, possit singula minutatim exponere, aut determinare quod sigillatim significent; uideri namque sufficere si, ut philosophi loquuntur, determinet an res sit, non item semper quid qualisue sit, presertim ubi nonnulla quasi enigmatice intricata uidentur. Rem existere, certissimum est; etatem eius, artificem, fabricandi causam  et intentum, adiunctaque cetera enucleare, hoc opus hic labor, he sunt difficultates, quas a nemine hactenus tactas, nedum solutas inueni. Citatus iam Ludewig satis habuit et Crucem et nonnulla alia excusa referre, quorum explicationem aliis inuestigandam commisit. Tentare aliquid iuuerit, eo saltem opere pretio ut id genus monumentorum peritiores conatum nostrum promoueant.

82. De crucibus antiquis tum nudis, ut ita loquar, tum humanam Christi effigiem affixam representantibus, fuse disputauit noster Ianningus p. m., de Basilica uaticana tractans, tomo uII Iunii a pag. 141, unam inter alias referens nostre huic satis conformem, saltem quod crucem ipsam Christique imaginis efformationem attinet, cui pares alias assignat;  eidemque non multum absimiles habet Lambecius in Bibliotheca Cesarea uindobonensi, lib. 2, pag. 482 et alibi, ut necesse non sit de ea re hic pluribus disceptare. Aetatem potissimum querimus qua Henriciana hec nostra fabricata censeri possit, id quod saltem seculo X factum oportet, si eam sanctus Imperator in morghengabam sancte Coniugi obtulit, sub ipsum seculi insequentis principium, qua sola ratione cum Henriciane uite serie componi potest Bambergensis traditio, quidquid eruditi critici aduersentur, contendantque litterarum grecarum latinarumque mixturam istam posteriora secula sapere, additamentis solidis, nummis et aliis, recentioris eui esse passim censeantur, quemadmodum et uersus  [Figure: [Figura] 73Kb]  [Figure: [Figura] 78Kb]  Leonini, quos seculo X in usu fuisse, aliunde demonstrari postulant.

83. Liceat mihi hic opinionem meam seu coniecturam candide proferre. Nihil tantopere uideo quod credere nos uetet Crucem ipsam, quousque tota greca est, ad seculum X referre, siue ea in ueteri Grecia, siue in Magna Italie seu Apulia, siue a Grecis artificibus in ipsa Germania fabricata fuerit, que in S. Henrici manus peruenerit, tamquam sacrum pretiosumque cimelium, antequam ad thronum eueheretur: dederit istud ipse sanctissime Coniugi; hec uero, uel testamento uel alia donatione, apud monachos suos Michelitas seruari uoluerit; Grecam eatenus, nec forte sacris adhuc usibus deputatam. Fuerit subinde abbas aliquis qui pretiosissimum  monumentum ritu Catholico in processionibus circumferri posse censuerit, aptaueritque proinde manubrium seu perticam argenteam cui id imponeretur, atque ad renouandam identidem sanctissimorum fundatorum memoriam, latinos istos uersus circumduxerit: »Iesu Christe bonum clemens Crucis accipe donum, quod dabit Heinricus pius Cesar atque secundus,« in quibus id solum displicet, quod pro dabit, potius non scripserit dedit, uti certe dicere debuit, si id tum scribi iussit dum Crucem acceperat. Hoc pacto euitantur difficultates, quas tamen aliter etiam soluere se posse Bambergenses existimant.

84. Neque uero usque adeo abhorrendum est ab ea grecarum latinarumque litterarum commixtione, cum uel eo usque pruritus ille grecizandi obscuris  seculis inualuerit, ut recepta a Latinis nomina litteris istis exprimere, nescio quid eruditionis pre se ferre uideretur, ut habes in segmento sub littera D, quo representatur operculum, compactura seu theca extima pregrandis uoluminis membranacei continentis scripta Euangelia, per totum annum, uti loquimur, currentia; cuius thece ornatus non minus admirandus est quam pretiosus, et quod rei caput est, hicque maxime queritur, ornatui totius Crucis persimilis, ubi greca et latina commixta intueris, quasi si sanctorum Apostolorum nomina latinis litteris efferre, piaculum censeri posset. Quadrum in medio eburneum est, in quo mysteria Christi sepulti et resurgentis eleganter excisa uisuntur. Porro ornatus  reliquus in limbis latioribus, quadro circumdatis, et materia et artificio ipsi quadro ad amussim respondet. Limbi ipsi auro seu lamellis aureis, encaustico et musiuo opere elaboratis constant, insertis istic etiam pretiosis lapidibus. Effigies omnes, e quibus unam solam reddimus, siue materiam, siue formam, siue characteres spectes, iis simillime sunt que in Cruce referuntur, ut eumdem seu etate proximum artificem omnino sapere uideantur. Porro librum istum Euangeliorum S. Henrici tempore exstitisse, haud obscure euincunt uersus in prima facie aureo charactere maiori  in hunc modum descripti:

Rex Heinricus ouans, fidei splendore coruscans,
Maximus imperio fruitur quo prosper auito;
 Inter opum uarias prono de pectore gazas,
Obtulit hunc librum diuina lege refertum:
Plenus amore Dei, pius in donaria templi,
Ut sit perpetuum decus illic omne per euum
Princeps Ecclesie, celestis clauiger aule,
O Petre, cum Paulo gentis doctore benigno,
Hunc tibi deuotum prece fac super astra beatum,
Cum Cunigunda sibi conregnante serena.
Hoc Pater, hoc Natus, necnon et Spiritus almus
Annuat eternis semper Deus omnibus unus.

85. Expende hos uersus quantum libuerit, nichil ex ipsis extundi posse uidetur quod non S. Henricum uiuentem adhuc et superstitem redoleat; ut inde satis recte arguant Bambergenses nichil esse in Cruce greca, quo ad posterius seculum retrahi compellatur,  quando paria omnia in theca Euangeliorum reperiuntur. Ad id autem quod critici clamitant, nomen Cesaris ac additamentum secundi aut pii Henriciano seculo non obtinuisse in nummis, aut saltem nummos tales non inueniri: respondent Crucis uindices, et recte sufficere quod ee appellationes in diplomatibus diserte exprimantur, ut artifici uel additori uitio uertendum non sit, quod iis titulis S. Henricum ornauerit, tametsi non proprie secundus istius nominis Imperator sed primus dici debuerit. Sic et Pii agnomen S. Imperatoris uiuo inditum probat Clar. Eppenauer ex diplomatibus seu priuilegiis eo tempore concessis, in quorum uno anni 1017 expressos eos terminos recitat, sub patrimonio piissimi Imperatoris Henrici, etc. Et hec quidem  ad superabundantiam: cum tota grece Crucis uetustas saluetur, tametsi latina inscriptio adiectitia esse supponatur. De aduersa Crucis parte id monere sufficiat, representari istic sub Agno Dei, cui insistit statua sub littera F, S. Henricum stantem cum titulo Imperatoris Augusti inter symbola quatuor Euangelistarum: que posterius superaddita esse, Bambergenses ipsi, nisi uehementer falior, facile concesserint.

86. Suspicatur non nemo Crucis istius artificem et imperitum fuisse in grecis recte exprimendis, dum pro , scribit , pro , ponit , et forte non satis Christianum, qui sub speciosa religionis larua, non nichil impii inuoluere uoluerit, Sanctorum effigies referens absque preuia  tritissima formula , quod Grecis Christianis insolitum esse contendit. Magis ei displicet icuncula in dextro Crucis latere, cuius inscriptio accurate redditur in Schugentiana delineatione ,  quod explicatu difficillimum est, siue coniungas cum , siue diuersas uoces efformandas censeas. Si coniunxeris, nichil significabit; si diuiseris, poterit accipi pro , que pronuntiatione conueniunt, tumque insignem blasphemiam inuoluet, quam hic exponere supersedeo, cum in artificis mentem numquam incidisse existimem: malim ipsum imperitie quam enormis malitie arguere. Quidni istic agnoscatur, S. Ioannes Euangelista , iam senex, tametsi  ut iumor in medio representetur? Certe uerosimile id reddit icuncula similis eiusdem Sancti ex theca Euangeliorum, ubi eadem ferme habetur epigraphe, quemadmodum hic satis clare perspicis in grandioris imaginis assumento sub littera E. Demus aliquid, obsecro, seculi istius ruditati, fateamurque orthographiam grecam non adeo calluisse artificem, ut non hinc inde aut excessu aut defectu cespitauerit; ut habes in ipsa iam citata icuncula, in qua difficile est syllabas recte connectere. Ceterum utrobique eumdem Sanctum, eumque radiato capite exhiberi; si non omnino certum, saltem uerosimillimum est.

87. Icuncula in alia Crucis seu sinistra extremitate collocata, neque in delineatione Rissii, neque  apud Ludewig uere redditur, nec apposite littere seu potius abbreuiationes recte effigiate sunt per OAP et HI, sed ea felicius restituit Schugentius, angelum exhibens, expansas alas sursum protendentem, quasi in signum admirationis, ob Filium Dei pro genere humano in Cruce patientem, cui adscripte littere indicent per OAP archangelum, per MI Michelem, militie celestis archistrategum, Ecclesieque defensorem. Greca reliqua, licet et ipsa parum exacta, satis manifesta existimo, cum appositi ad utrumque imaginis Christi latus statunculi beatissime uirginis et S. Ioannis Euangeliste, abunde insinuent uerba ad utrumque referri: Ecce filius tuus, ecce mater tua. Cur autem inferius cranii locus tam expresse istic indicetur, explicabunt ii qui plura id  genus monumenta alibi repererint; similia alia longe accersere, mihi nec lubet nec uacat. Neque hic uentilanda questio de Seruatoris corpore tribus uel quatuor clauis affixo, de quibus alibi sepe disputatum est: consulantur Angelus Rocca, Cornelius Curtius et Responsiones Papebrochii ad Exhibitionem pretensorum errorum, ad articulum XX, a num. 2.

88. Si quis interim ex me querat quid demum tali rerum collectione et connexione proprie intenderit artifex, fatebor lubens id me ignorare, non egre laturus, si aliunde edoceri possim, cur in summitate S. Nicolaus potius quam quilibet alius Sanctus effictus sit; cur in extremis orbibus S. Euangelista Ioannes, aut forte alius, et S. Michel archangelus; quid magis ad rem spectauerit loculus infimus, hodie uacuus,  qui in Rissii delineatione repletus apparet. Hec dubia omnia fateor, at nil me terret enorme pretium ipsius Crucis ex auro, uti uolunt, puro, quidquid arguant critici, aurum Henrici seculo rarissimum fuisse. Respondebunt enim Bambergenses non adeo rara fuisse istius et pregressorum seculorum pretiosa donaria Dei ecclesiis facta, eoque adducent Imperatoris Constantini crucem auream librarum centum quinginta, innumeraque huiusmodi alia quibus plena est Anastasii Bibliothecarii de Romanis Pontificibus historia, in qua soli articuli ad laudatum Constantinum et Carolum magnum spectantes curiosis facient satis. Quidni igitur istius temporis sanctus iuxta ac munificus Imperator Crucem istam  comparare potuerit, ubi tot alia pretiosissima dona, quorum non pauca oculis subiecimus, in ecclesia sua Bambergensi, ut alias plurimas pretereamus, Deo consecrata recondidit.

89. Que hic preterea exhibentur sacrorum cimeliorum imagines sub litteris A, B et C, adducte sunt in similium aliorum specimina, que in Bambergensi sacrario, ad sanctissimi Patroni ac Fundatoris memoriam, pie non minus quam solicite asseruantur, siue ipsa uiuo adhuc Sancto, siue paulo post, ex relictis in eum finem necessariis subsidiis efformata uolueris, ut sunt plures alii libri sacri, arte, uetustate et pretio estimatissimi. Segmenta duo superiora, sub litteris A et B, uno eodemque folio expansa sunt, atque in dicto libro Euangeliorum citatis supra uersibus  subiunguntur. Superior pars A satis aperte equissimi Imperatoris iustitiam denotat, in qua administranda quantum excelluerit, notius est quam ut hic denuo explicare oporteat. Pars inferior, seu B, per se loquitur, dum uniuersa Bambergensis ditio optimo Principi subditam se profitetur: quibus nichil uideo magnopere obiici posse, cum picture istiusmodi, uel iustitie et equitatis symbola non uideantur repugnare S. Heinrici adhuc uiuentis modestie. In alia uero sub segmento C, ubi SS. Udalricus et Emmeramnus hastam et glaudium S. Henrico quodammodo porrigunt, sic aliqua exornantur, ut ad sanctitatis indicia proxime accedant. Hec autem, Sancto adhuc superstite, effigiata fuisse, erunt fortasse qui non tam facile sint admissuri: sic tamen  ut talia fraudi esse non possint iis, que de antiquitate Crucis et thece librique Euangeliorum disputata sunt.

90. Segmentum predictum C, ex Missali, etiam pretiosissimo, acceptum, longa expositione non indiget, cum uersus omnes, quantumuis rudes, commode per se intelligantur: unus est, qui lectores morari possit, nempe supremus ad sinistram, quo ad Sancti ensem alluditur, quique, si recte uerba discrimino, ita legendus uidetur: »Aptat et hic ensem, qui  presignando timorem.« Bini uersus sub Sancti brachiis, ad cruculam inferiorem iuxta pedem dextrum inchoandi sunt: »Ecce coronatur diuinitus atque beatur, Rex pius Henricus proauorum stirpe polosus.« Alludit, opinor,  ad proauiam Mathildem reginam aliosque familie eius, tum uiros tum feminas, sanctitate illustres, quos nimirum polosos seu beatos appellat; de quibus uidesis Acta nostra ad XIu Martii, tomo II, pag. 356. Reliqua curiosis dispicienda expendendaque relinquimus, finem hic posituri ambigue disquisitioni, qua Bambergensium desiderio factum satis, sperare audemus: a nobis id semper desiderabitur, ut rei totius anima, Acta nempe ab Adelboldo scripta, alicunde tandem in lucem producantur, que in totius mensis appendice seu Supplemento uulgari possint et de integro illustrari.



CAPUT u. De S. Henrici hodierna gloria in annua Bambergensi solennitate, per totum octiduum, Catholico more, festiue produci solita; in Officio pietatis, templisque et sacellis Sancto erectis.


91. Quam indefesso zelo, qua cura et solicitudine laborauerit toties laudatus R. P. Rector Bambergensis Nicolaus Pottu, ne quid preteriretur quod ad S. Henrici gloriam conducere existimaret, puto ex ante dictis esse quam testatissimum. Coronidem hanc idem ipse imposuit, ea accuratissime colligendo que ad modernam sanctissimi Patroni festiuitatem potissimum pertinent, quibusque hic etiam locum dare uisum est, tum ad meritam Bambergensium laudem, tum ad Catholice religionis incrementum, tum uero  ad exemplum quod cetere ecclesie imitentur in celebrandis Sanctorum suorum solennitatibus. Eam uetustissimam, opinor perpetuam, Bamberge fuisse, demonstrat antiquior anni 1379 celebritatis et processionis annue descriptio, quam etiam nuper adiunxit strenuissimus collaborator. uerum ne hic eadem aut saltem consimilia, non sine lectorum fastidio, repetenda sint, satis erit hodiernam, quam diximus, ob oculos ponere, cui accedet nouissimus cumulus, studiosa eiusdem Pottuuii pietate hoc anno superadditus, ac demum Officium de Sancto proprium eadem occasione recusum, templa denique in eius honorem condita. En igitur Bambergensium in Tutelarem suum illustris uenerationis argumenta, ipsis Pottuuii uerbis in hunc modum delineata.



§ I. Preuius ad festiuitatem apparatus.


92. »Propridie ara, sepulcro sanctorum Henrici et Cunegundis superimposita, cultu et ornatu solennissimo instruitur, ac presertim reliquiis insignibus sane, et copiosis, que, cum pretiosissime sint, et quod res est, potissima ex parte ab ipso S. Henrico, cura solicita, et Imperatoria auctoritate comparate, ac ecclesie, a se recens fundate, liberaliter donate; non incongrue hoc loco distinctius, una cum ornatu altaris reliquo, describi merentur; precipue cum fac a de iis mentione in uita S. Cunegundis ad tertium Martii in Commentario preuio, descriptio accuratior hunc in locum reiiciatur, ut ibi uideri potest.

93. »Ara itaque memorata, que per modum mausolei  cuiusdam ueluti in pyramidem desinentia, supra sepulcrum ipsum erigitur; ita ut per illius medium, excauato fornice, conspicuus pateat e loco sublimiori marmoreus Sanctorum tumulus; ara hec, inquam, tum ipsa, tum eius latera, pretiosa trecentarum ulnarum tela Damascena rubra inuestiuntur. In are supremo uertice posita conspicitur, sex circiter pedum adequans altitudinem, crux pretiosissima, ex argento puro affabre elaborata, ornataque gemmis et unionibus minime parcis; in qua inclusa, et per crystallum lucidam anterius conspicua, seruatur insignis et preclara, spithamam ferme excedens, sacre saluificeque Crucis particula; de cuius ueritate extat in archiuio cathedrali Bulla authentica Benedicti II  Pont. M. in qua perhibetur, et dicta S. particula una cum genuino clauo ferreo sancti Crucifixi  S. Henrico a duce Burgundie et rege Rudolpho dono data fuisse; atque Pontificio suffragio pro uera agnoscitur et declaratur.

94. »Infra hanc directe collocata apparet statua S. Georgii, Patroni secundarii ecclesie, equo insidentis, statura hominis ordinaria aliquanto minore, ex argento itidem artificiose fabrefacta. Paulo inferius uisuntur hinc atque hinc, ex utroque latere posite statue due insignes, ex argento item inaurato, humani corporis partem dimidiam representantes; altera quidem S. Cnnegundis, ignitum manu uomerem preseferentis; altera uero S. Henrici, magnitudine et materia pari: apposita, ex utraque parte,  sua cuique statue corona Imperatoria, illa ipsa, qua Sancti olim coniuges in terris fuerant coronati. Hanc inter utramque memoratam statuam eminet in medio magnitudinis eiusdem, dimidiato itidem corpore, et ex argento inaurato, eleganter elaborata statua B. uirginis, diuinum ulnis Infantem complexe. Illustrantur he statue compluribus interpositis candelabris argenteis, cereisque ardentibus.

95. »Sequuntur dein posite circa partem are mediam diuerse Sanctorum diuersorum reliquie: scilicet duo hinc atque hinc cusini, quorum unus partem cranii S. Dionysii Areopagite, alter caput D. Margarite integrum sustentat. Locum deinde parte ex utraque obtinent sarcula siue sarcophagi minores aut capse inaurate numero octo, continentes  corpora Sanctorum aut partem eorum precipuam: scilicet primo corpus S. Ioannis M. 2, S. Isaaci Mon. 3. SS. Dulcissimi et Charissimi discipulorum S. Petri. 4, SS. Caii et Pii Rom. Pont. 5, S. Hermetis Mart. 6, SS. Herculeani Episcop. et Mart. et Remacli Episc. 7, S. Theodori Mart. 8, S. Briccii Conf.

96. »Assurgunt inter hec pyramides quatuor insignes argentee, reliquiis sane pretiosis et precipuorum Sanctorum ditate, nimirum reliquiis aut ossibus S. Ioannis Baptiste, SS. Pauli et Bartholomei Apostolorum. SS. Stephani Protomart. S. Laurentii Mart. S. Pantaleonis Mart. S. Achatii Mart. etc. S. Marie Magdalene. S. Cecilie uirg. et Mart. etc. Exponitur ibidem inter cetera altare  portatile, quo usus dicitur militie S. Henricus, ad  instruendam aram pro sacrificio Misse: inclusum est hoc portatile thece pretiose, gemmis et unionibus insignite, que preter particulam S. Crucis continet reliquias SS. Georgii et Stephani Protomart. Christophori, Pancratii, Sebastiani, Laurentii, et de craticula eius.

97. »Prostant preterea conspicui, ex utraque parte, libri Euangeliorum quatuor, codices pretiosi, in thecis sericis auro gemmisque liberaliter distinctis compacti, et sua se antiquitate commendantes, utpote ab ipso S. Henrico ecclesie cathedrali in donum, tanto tamque pio condignum Imperatore oblatum. Tam magnifico desuper ornatu ueluti coronatus, in ipso are medio per excauatum, ut dictum  est, fornicem apparet marmoreus sanctorum Coniugum tumulus, tapete nigro serico, unionibus copiosissimis, auroque, opere Phrygio, intertextis pretiosissimo instratus: qui ardentibus per circuitum ex cera uirgine candelis omnino quadraginta, magnifice illustratur; cui lucem adiiciunt ex utroque fornicis latere lampades ex argento deaurato sedecim, una cum candelabris pensilibus argenteis quatuor, que binis singula collucent cereis, et simul omnia ad illustrandam Sanctorum gloriam egregie conferunt.

98. »Accedunt his in parte are infima, reliquie alie supra recensitis haud inferiores: scilicet clauus ferreus, quo Christus Saluator manibus cruci hesit affixus, de cuius ueritate bulla authentica supra allegata:  item, spina de corona eiusdem Saluatoris N., crux insuper argentea inaurata, continens particulam S. crucis et digitum S. Gertrudis: qua cruce fertur S. Henricus uirgineam sibi sponsam Cunegundam subarrhasse. Ornant preterea et illustrant hanc are partem Candelabra sex argentea, cum intermedio crucifixo argenteo: collocatis ad pedem altaris candelabris aliis argenteis duobus, altitudinis pedum 7. Atque hec de sepulcri et are ornatu magnifico. Que sequuntur, Festi ipsius, et Octaue subsequentis solennitatem concernunt.«



§ II. Eiusdem institutio et continuatio.

99. »Pridie in ipso peruigilio Festi, hora prima terretur ad primas uesperas, magnarum  compulsatione solenni campanarum. Festum  dicitur episcopale et Pallii, in quo Officians est Episcopus. uespere inchoantur hora tertia, ritu solennissimo, iuxta ceremoniale Romanum; et  non in choro ordinario, sed in naui ecclesie ante sepulcrum SS. Henrici et Cunegundis celebrantur, quibus finitis succedit Completorium: intersunt canonici trium ecclesiarum collegiatarum.

100. »Mane altero diei sequentis diuinum Officium incipit hora sexta, preuia rursus campanarum compulsatione. Decantatis solenniter Matutino, Laudibus et Prima, sequitur hora octaua concio panegyrica de Sancto, qua absoluta, decantantur hora Nona, Tertia et Sexta. Quando ecclesiam ingreditur Episcopus excipitur a quodam ex dominis canonicis  cathedralibus, prestolante cum cruce quasi archiepiscopali . Tum ad sacristiam deductus Episcopus, pontificalibus pro summo Sacro celebrando paramentis ibidem induitur; et Sexta subinde finita, e sacristia progreditur ordine sequenti.

101. »1o Precedit edituus in superpelliceo, sceptrum preferens argenteum. 2o Sequuntur hunc acolythi quatuor cun thuribulis duobus et nauiculis totidem. 3o Acolythi quatuor alii candelabra deferentes cum cereis accensis, unaque deducentes in medio canonicum cathedralem, pluuiali indutum, crucemque preferentem. Succedunt canonici duo  ecclesie cathedralis in habitu diaconali, Episcopo assistentes; post quos procedit subdiaconus cantaturus Epistolam; tum diaconus, uterque ex dominis canonicis cathed. quorum ultimus incedit ad sinistram presbyteri assistentis et pluuiali induti. Sequitur Episcopus in pontificalibus cum Pallio et baculo pastorali, subsequitur cum aliis sacellanis aulicis ceremoniarius; quem excipiunt canonici duo ex collegiatis, induti pluuialibus ad mitram et baculum pastoralem inseruientes.

102. »Finito hac ratione Officio diuino antemeridiano, hora post meridiem prima sodalitas iuniorum opificum, sub titulo B. uirginis sine macula concepte, solenni processione ex oratorio suo ad ecclesiam cathedralem deducitur; ubi habita denuo de  Sancti meritis concione panegyrica, incipiunt hora tertia uespere. His una cum Completorio finitis, decantato ad extremum hymno Ambr. Te Deum, etc., et data cum uenerabili Sacramento benedictione solenni, eius diei festiuitas concluditur. Die postera aliisque per totam Octauam subsequentibus, summum Sacrum tum a Reuerendissimo D. suffraganeo tum a canonicis cathedralibus, cum decanis ecclesiarum collegiat. solenniter celebratur.

103. »Pridie diei octaue, dato, ut supra, ad horam primam campanis maioribus signo, hora tertia uespere a Reuerendissimo D. decano ecclesie cathedralis, presente Episcopo et Reuerendissimo capitulo cathedrali uniuerso, iuxta ritum Romanum cum solennitate prescripta celebrantur, subsequente  Completorio: post quod hora sexta uespertina, eodem Reuerendissimo D. decano officiatore, Matutinum cum Laudibus anticipatur. Mane altero, medio sexte, decantantur hore relique usque ad Nonam inclusiue: hora sexta concio panegyrica: hora prima ordinatur processio per urbem solennissima, cuius hic sibi locum descriptio uidetur uendicare: est autem huiusmodi:

104. »Initium dat unus e summi templi edituis, superpelliceo indutus, sceptrum preferens argenteum. Sequuntur uexilla quatuor: inter que indutus pluuiali sacerdos incedit, dans aspersorium. Post hunc bini et bini procedunt summi templi scholares: item due tribus mechanice lanionum et piscatorum, cum cereis magnis, quos excipit chorus uocalis musicorum  cantantium. Succedunt Ordines religiosi, suis distincti crucibus; et primi quidem PP. Cappucini, tum PP. Carmelite, deinde PP. Franciscani, post PP. Dominicani, ultimo PP. Benedictini de monte S. Michelis, quibus, in signum imperatorie a S. Henrico facte fundationis, sceptrum prefertur argenteum cum crucibus duabus argenteis.

105. »Sequitur hos denuo edituus ecclesie cathedralis in superpelliceo cum sceptro argenteo; deinde uexilla duo candida, post que cruces due argentee, deportate a duobus canonicis domicellaribus, primo residentibus in cappis: tum duodecim in palliis ceruleis fratres, ut uocantur, sedium, et quatuor fratres equitum   hos excipiunt DD. uicarii ecclesie cathed. nec non canonici trium ecclesiarum collegiatarum: scilicet ad S. Iacobum, ad S. Gangolphum, ad S. Stephanum. Succedit Reuerendissimum capitulum cathedrale. Sequuntur statue in feretris deportate a diuersorum Ordinum Religiosis in Dalmaticis; primo crux pretiosa, de qua supra, a quatuor ex Ordine PP. Cappuc. 2. Statua S. Gregorii a quatuor ex Ordine PP. Carmelit. 3. Statua S. Cunegundis a quatuor ex Ordine PP. Francisc. 4. Statua S. Henrici a quatuor ex Ordine PP. Predicator. 5. Statua B. uirginis a quatuor ex Ord. PP. Benedict. Intercedit chorus musicalis instrumentalis, tum chorus alius iuuenum scenice uestitorum, referentium angelos cum cymbalis.

 106. »Sequuntur deinde duo presbyteri in pluuialibus, portantes librum Euangeliorum et stolam pro cantandis in designatis stationibus Euangeliis: tum acolythi duo portantes candelabra cum cereis accensis. Succedunt quatuor in dalmaticis, cum nauiculis et thuribulis, Sanctissimum continuo incensantes. Post quos subdiaconus et diaconus, ac tandem sub baldachino Reuerendissimus ecclesie cathedralis decanus portans uenerabile Sacramentum, cuius utrimque latus stipant Episcopus et Prepositus eiusdem ecclesie cathed., candidis facibus instructi. Cingunt baldachinum octoni iuuenes, faces itidem preferentes, nec non tribus machanica pistorum cum suis candelis maioribus. Sequuntur deinde domini status secularis, nobilitas aulica, tum DD. consiliarii  Celsissimi, et reliqui ex diuersis dicasteriis suo ordine officiales, populo ac plebe cetera agmen claudente.

107. »Subsistit processio in stationibus quatuor, quarum prima habetur prope ecclesiam PP. Cappucinorum, altera in ecclesia parochiali S. Martini, tertia in foro prope ecclesiam PP. Societatis, ubi ciues in armis comparentes, atque in cohortes quatuor distinctas partiti, processionem excipiunt, que ad ecclesiam cathedralem reuertens, stationem quartam et ultimam agit in area patente ante aulam Principis, ubi denuo due cohortes ciuium alie consistunt, cum quibus sese quatuor ille coniungunt, ut postea festiua bombardarum explosione, ad Euangelium et eleuationem repetita, summi Sacri augeant solennitatem;  quod idem Reuerendissimus D. decanus celebrat, et data sub finem benedictione solenni cum uenerabili, festiuitatem antemeridianam concludit.«



§ III. Incrementum anni huius MDCCXXIII.

108. Hactenus stabilita et constantissima in sanctissimum Patronum Ordinum omnium Bambergensium, utpote pientissimorum clientum, ueneratio, cui cumulum nouum hoc ipso anno accessisse intelliges ex adiunctis Pottuuii litteris, quas hic etiam describo. Sic habet: »Hic cultus S. Henrici hactenus usitatus et ordinarius fuit. Hoc anno MDCCXXIII Congregationes, que in Academia Bambergensi, sub directione Patrum Societatis Iesu institute sunt, accense desiderio  uenerationem sancti imperatoris, de hac patria adeo preclare meriti, aliquatenus augendi; et potentem intercessionem huius Sancti, cuius sacratissimum corpus penes se habent, speciali aliqua deuotione promerendi, delegerunt sibi aliquot dies infra Octauam, quibus sacrum sepulcrum, ritu supplicantium adirent, et Sancti patrocinium, iunctis animis ac uocibus implorarent. Die uno prodiit sodalitas Angelica, que tres Grammatice classes complectitur. Altero sodalitas Media, quam Pete et Rhetores constituunt. Tertio Maior, que et Academica dicitur, in qua Philosophi et Theologi locum habent.

109. »Quolibet ex his die constituto, sine lectionum dispendio, tempore ordinarie sue Misse, processit  e gymnasio, ac ordine composito, secuta suum uexillum, inter deuotum litaniarum concentum, ad ecclesiam cathedralem progressa fuit: ubi compulsatione campanarum, et ad introitum porte, aspersione aque lustralis, ab admodum reuerendo domino subcustode excepta fuit. Inde ad aram et sacram Tumbam prostrati, accepta benedictione sanctissimi Sacramenti, audiuerunt Missam; sub qua Officium de S. Henrico, alternis uersibus, preeunte preside, alta uoce recitarunt. Post consecrationem, perantiquum ac deuotum hymnum de eodem Sancto: Laudet omnis spiritus Christum, qui diuinitus, etc., intersonante organo, decantarunt, ac demum deuotionem suam, iterata Christi eucaristici sibi bene precantis adoratione concluserunt.

 110. »Parentes hac liberorum, erga Sanctum Imperatorem, pietate delectati, egerunt, ut sodalitas ciuica simile uenerationis obsequium memorato sancto Patrono exhiberet; quo et insigniter prestitit Dominica infra Octauam, numerosissimo dominorum ac ciuium comitatu. Excellentissimus dominus decanus, perspecta hac Bambergensium in cultum S. Henrici propensione, sapienter illa usus fuit, ad festiuitatem Octaue sancti Imperatoris etiam post meridiem ea, qua par est, deuotione celebrandam atque optimo fine concludendam. Consueuerant hactenus Bambergenses, post exantlatos mane in adornanda et peragenda processione labores, tempus pomeridianum dare animorum relaxationi, inuisendo amicos, uel exspatiando in hortos et uiridaria.

 111. »Ne igitur particula huius bone diei absque spirituali fructu, et publica ueneratione sancti Patroni preteriret, laudatus Excellentissimus operam dedit, ut laus Sancti nostri a iuuentute, ex omnibus catechismis et scholis triuialibus totius urbis collecta, demum perficeretur. Itaque, preuia inuitatione, numerosissima iuuentus, una cum scholarum presidibus, a meridie congregata fuit in templo Patrum Societatis Iesu, ibique adornata processio, que longa serie, pulchroque ordine, inter pios cantus peruenit ad ecclesiam cathedralem sub finem uesperarum. Et quia iussu eiusdem excellentissimi Domini, e cathedra promulgatum fuerat, post uesperas non solum illuc ducendam processionem paruulorum, sed etiam  ibidem habendam concionem panegyricam de S. Henrico ecclesia iam erat hominibus ex omni statu graduque ita referta, ut processio locum ibi non reperiret.

112. »Apertus tamen fuit illi transitus coram sacra Tumba, ut quiuis paruulus, saltem deuota reuerentia, sanctum suum Patronum uenerari potuerit. Dicta subinde fuit panegyri, in qua ecclesiastes, et occasione plurium supplicationum, quas Bambergenses, per huius Octaue decursum, ad sepulcrum sancti Heinrici instituerunt, et nunc pueri ultimo compleuerunt, gratiose adduxit processionem illam memorabilem, in qua itidem pueri olim in Apulia, ex urbe Troia arctissime obsessa, supplicabundi progressi sunt ad castra irati Imperatoris, eumque ad  misericordiam, ut urbi iam ad extrema deducte parceret, inflexerunt etc. Tota festiuitas decantatione hymni Ambrosiani et solenni benedictione sanctissimi Sacramenti conclusa fuit cum magna consolatione totius urbis, exultantis ob notabile incrementum cultus sui sancti Patroni.«



§ Iu. Innouatum de S. Henrico pietatis Officium, pro honore et amore sancti Henrici Romanorum Imperatoris, Hungarorum Apostoli, Imperialis episcopatus Bambergensis Fundatoris et Patroni, anno MDCLXXIII permissu Superiorum Bamberge editum: nunc ad renouandam deuotionem ad eumdem Sanctum, ibidem recusum. Typis Georgii Andree Gertner, Reuerendissimi Capituli Typographi. MDCCXXIII.



AD MATUTINUM.


 Pater noster, Aue Maria.

u\ Domine, labia mea aperies,

R\ Et os meum annuntiabit laudem tuam.

u\ Deus in adiutorium meum intende;

R\ Domine ad adiuuandum me festina.

Gloria Patri et Filio et Spiritui sancto: Sicut erat in principio, et nunc et semper, et in secula seculorum. Amen.


Hymnus.



   113. uirum, canamus, gloria.
Recteque factis inclytum,
Bellique pacisque artibus,
In sanctitate deditum.

   Henricus es, uirtutibus
Mundi reuellens cardines,
 Augustiorque siderum
Premens superbos ordines.

   Tibi senatus celitum
Decernit orbis purpuram,
Tantam a Beatis mentibus
Princeps inisti gratiam.

   Te sepe Regem nuncupat
Preceptor, et reconditis,
Wolffgangus idem syllabis,
 futurum nuntiat.

Antiph. Preuenisti eum in benedictionibus dulcedinis, posuisti in capite eius coronam de lapide pretioso. Psalm. XX.

Desiderium cordis eius tribuisti ei:

 R\ Et uoluntate labiorum eius non fraudasti eum, Psalm. XX.


ORATIO.

Deus, integritatis amator, qui ad commendandam omni hominum generi castimonie amabilitatem, illam etiam in Augusto B. Henrici coniugio eminere spectabilem uoluisti: presta quesumus; ita nos eius precibus celestium delitiarum antidoto premuniri: ut omnia prorsus terrene corruptionis uulnera nesciamus. Per Dominum nostrum Iesum Christum filium tuum, qui tecum uiuit et regnat in unitate Spiritus sancti Deus per omnia secula seculorum. Amen.



AD LAUDES.

u\ Deus in adiutorium, etc., ut supra.


 Hymnus.



   114. Suprema curarum, Tibi,
uirtutis ardor, Imperi
Frenum capessenti fuit:
Henrici, Boiorum decus.

   Agnata, Te, deuotio
Ad uota finxit celitum,
uirum secundum cor Dei,
Eiusque factum nutibus.

   Hoc nomen indeptum Pii:
Hoc templa mille condita:
Hoc ipse signis militans
Testatur, ether, sub tuis.

   Nostras proteruas Numini
Subesse mentes impetra.
 Deuotionis uinculis
Tuos clientes mancipa.

Antiph. Quasi sol refulgens, sic ille effulsit in domo Dei, et quasi flos rosarum in diebus uernis, et quasi lilia, que sunt in transitu aque, et quasi thus redolens in diebus estatis. Eccli. L.

u\ Inueni Dauid filium Iesse, uirum secundum cor meum.

R\ Qui faciat omnes uoluntates meas. Act. II.

ORATIO, ut supra.



AD PRIMAM.

u\ Deus in adiutorium, etc.


Hymnus.



   115. Firmare progressus thronum,
Iubere cum primis Tibi,
 Et imperare gestiens,
Clementiam ducem legis.

   O Christianum principem!
Cuius sitiuit hostium
Nunquam cruorem sobria,
Rectique seruans purpura.

   uictas manus infantie
Patrum precanti noxias,
Promptusque mites, cladibus
Dare emulorum, lacrymas.

   Te deprecamur; obtine
Nobis potentem uindicis
Flamme, suique compotem
Ireque mansuetudinem.

 Antiph. In fide et lenitate ipsius sanctum fecit illum, et elegit eum ex omni carne. Eccli. XLu.

u\ Memento, Domine, Dauid,

R\ Et omnis mansuetudinis eius. Psal. CXXXI.

ORATIO, ut supra.



AD TERTIAM.

u\ Deus in adiutorium, etc.


Hymnus.



      116. Pium perinde pauperes,
   Reique, natum, publice
   Plebs sensit imbecillior:
   Sibique de celo datum.

      Orbe patronum dictitant,
   Patrem pupilli: te duce
   Se cecus ire clamitat,
 Claudusque Te niti pede.

      Oliua nullis dexteris
   Non carpta, non large ferens
   Opem fuisti; ditior,
   Cum pauper aufert omnia.

      Quanto poli, beatior,
   Iam gaudiis perfunderis.
   Tanto tuis profusior
   Indulgeas Te subditis.

Antiph. Oculus fui ceco et pes claudo, pater eram pauperum: causam, quam nesciebam, diligentissime inuestigabam. Iob XXIX.

u\ Stabilita sunt bona illius in Domino,

R\ Et eleemosynas illius enarrabit omnis Ecclesia  Sanctorum. Eccli. XXXI.

ORATIO, ut supra.



AD SEXTAM.

u\ Deus in adiutorium, etc.


Hymnus.



   117. Augustus esse non minus,
Henrice, quam uis dicier:
Clerus coronam glorie,
Ciuisque nectit hanc tibi.

   Dum Coniugem das Hungaro
Regi, sororem Giselam,
Regni noua propagine
Matrem, beas, Ecclesiam.

   Augustus atque Apostolus,
Quam rara iungis nomina:
 Fasces et Euangelion,
uirtutis alte stemmata.

   Adaugeat nostris fidem,
Ut Christus author, cordibus,
Et infideles Pannonum
Propulset, ora, finibus.

Antiph. Beatus iste Sanctus, qui confisus est in Domino; predicauit preceptum Domini, constitutus est in monte sancto eius.

u\ Quam speciosi pedes Euangelizantium pacem.

R\ Euangelizantium bona. Rom. X.

ORATIO, ut supra.



AD NONAM.

u\ Deus in adiutorium, etc.


 Hymnus.



   118. Iam Te caducis eminens
   Commendat astris Spiritus:
Liberque, ferre compedes
Opum profanas nescius.

   Nam census omnes imperi
In Numinis profunditur,
Diuumque cultum uertitur,
Christique cedit usibus.

   Hic unus heres scribitur
Ex asse: celo conditur,
Ubi uoluntas figitur,
Omnis facultas regia.

   Quo transtulisti munera,
Henrice, nos potissime,
 Tuos clientes, subsequi
Bonis, roga, substantie.

Antiph. Hic uir despiciens mundum, et terrena triumphans, diuitias celo condidit ore, manu.

u\ Iustum deduxit Dominus per uias rectas.

R\ Et ostendit illi regnum Dei. Sap. X.

ORATIO, ut supra.



AD uESPERAS.

u\ Deus in adiutorium, etc.


Hymnus



   119. Quid, quod litatis omnibus
Rebus, polo, fluentibus,
Luctatur ipsis egredi,
Mens alta, terre finibus?

   Calcare fastum seculi
 Henricus ardet, iam satur
Luxisse, lumen condere
Lucerna Christi queritat.

   Mutare pannis purpuram,
Claustrisque sacris curiam:
Ni sidus orbi subtrahi
uetet Creator sideris.

   Hos mentis alte Spiritus
Tentare da precordia,
Deusque mentem gratie
uigore in astra subleua.

Antiph. Existimo omnia detrimentum esse propter eminentem scientiam Iesu Christi Domini mei: propter quem omnia detrimentum feci, et arbitror ut stercora, ut Christum lucrifaciam. Philipp.  III.

u\ Iste est qui contempsit uitam mundi,

R\ Et peruenit ad gaudia regni.

ORATIO, ut supra.



COMPLETORIUM.

u\ Conuerte nos Deus salutaris noster.

R\ Et auerte iram tuam a nobis.

u\ Deus in adiutorium, etc.


Hymnus.



   120. Mirare tandem Cesaris,
Ad usque lethi limina
 legens dubitat
Rex, quem sensum teneat
    Oratio truncata:

Sextus annus uoluitur,
Et problema soluitur
   Corona duplicata.

Purgatura criminis
Notam, uirgo uirginis
   uendicat pudorem:

Purgat adulterium,
Ignitorum uomerum
   Non sentiens calorem.

In Cassino monte curam
Benedicti, post pressuram
   Longam sentit calculi,

Quem, dum nusquam sit contactum
Corpus, tamen inde tractum
    Admirantur singuli.

Angelus fortis militat in castris
uictor uictorem gloria coronans,
   Hoste fugato.

Precibus crebris instat alienis
Curis uacuus, Deo uacans sepius
   Orbe pacato.

Dum migraret ex hac uita;
Finem rei eremita
   Didicit ex demone:

Nil inuentum morte dignum,
Neque fenum, neque lignum
   Nhil hominis in homine.

Talis Christo deseruiuit,
Talis Christo uiuens uiuit,
    In eterna patria.

Seruus tuus et Amicus
Tua, Deus, nos Henricus
   Consoletur gratia.

u\ Ora pro nobis, sancte Henrice,

R\ Ut digni efficiamur promissionibus Christi.



OREMUS.
Ex Breuiario Romano.

Deus qui hodierna die beatum Henricum, etc.



ORATIO.
Ex proprio Bambergensi.

123. Deus qui beatum Henricum post terrenum imperium insignitum ethereis sedibus collocasti: tribue, quesumus, ut quem signis miraculorum clarere cernimus, eumdem intercessorem in angustiis  sentiamus. Per Dominum, etc.



DE SANCTO HENRICO.
Ex Annalibus Bambergensibus apud Gretserum, pag. 426.

124. Eia germen Saxonum; culmen Bauarorum, Palatinorum Rheni honor; decus Germanie; Imperii gloria; Ecclesie singulare ornamentum; et totius orbis stupendum miraculum: Sacratissime Imperator Heinrice; te diligentes intuere; et fac tuis meritis et precibus; ut tui cultores fieri mereantur uirtutum tuarum pro posse imitatores: quatenus uestigiis tuis inherentes, gaudeamus hic tuo semper patrocinio, et tandem beato in celestibus tuo consortio. Amen.



uERSUS GODEFRIDI uITERBIENSIS DE S. HENRICO, DICTO CLAUDO.



   125. Henrici Claudi meritum solenniter audi,
Cui decet applaudi, cuius metra porrigo laudi:
   Sumptus ab arce soli, regnat in arce poli

Coniuge uirginea uirgo permansit et ille
Catholicas dedit ecclesias numero quasi mille;
   Pauperibus, uiduis, spes, uia, uita fuit,

Nunc et in altari sua cernimus ossa sacrari,
More salutari solennia digna parari;
   Corpora debilium plurima sana dari.

126. De hoc uiterbiensis metrico encomio, precipuas S. Henrici uirtutes complexo, meminimus supra in Commentario preuio num. 76, ubi de S. Heinrici uirginali  castitate in matrimonio seruata egimus, huc lectorem remittentes ad ipsa auctoris uerba, quibus etiam singulare istud sanctissimi Imperatoris decus uindicauimus. Suggesta quidem fuere nonnulla spectantia ad ostensionem reliquiarum Bambergensium, quot septenniis celebrari solitam; uerum cum hec alibi satis communia sint, nec magis ad sanctos Coniuges, quam ad alios Sanctos pertinere uideantur, non fuit opere pretium de ea re pluribus disserere: malui toti tractationi coronidem imponere, paucis enumerando templa et sacella, in sanctissimorum Coniugum honorem erecta, que Pottuuius in hunc modum recensuit.



§ u. Templa et sacella in honorem S. Henrici et S. Cunegundis erecta, preter illud de quo superius num. 18 inter miracula.

 127. »Prage uisitur insignis ecclesia S. Henrici, quam in honorem huius Sancti Carolus Iu Imperator et Bohemorum Rex anno MCCCXXXIII, cum adhuc esset marchio Morauie, et Bohemie gubernator, edificauit, et in parochialem erexit, que hodiedum est ex primariis Neo-Prage basilicis curatis, compluribus instructa fundationibus, presertim pro alendis musicis seruitio templi deputatis.

128. »Ecclesia parochialis Burckunstadii, que est urbs diecesis Bambergensis, iam ante aliquot secula est dedicata S. Henrico Imperatori, cuius patrocinium quotannis solenniter celebratur.

 129. »Bamberge anno MDCLIu ecclesia Reuerendorum Patrum Cappucinorum edificata est in honorem SS. Henrici et Cunegundis, quam eodem anno Reuerendissimus Dominus Ioannes Melchior episcopus Domitiopolitanus et suffraganeus Herbipolensis, XXuIII Iunii, solenni ritu, sub eorumdem Sanctorum patrocinio dedicauit.

130. »Bottensteinium, que est urbs diecesis Bambergensis, sita in montanis uersus uoitlandiam, habet extra muros sacellum S. Cunegundi uirgini, eiusque sancto Coniugi dicatum; in quo, ut constans sermo a maioribus acceptus testatur, contigit res memorabilis, hic non reticenda. Cum enim Hussite anno MCDXXX, uastata uoitlandia, captis quoque et incensis Culmbachio et Barutho, in montanam diecesis  Bambergensis regionem, partitis agminibus, se infunderent, et inobseruati Bottensteinio imminerent, subito in sacello SS. Cunegundis et Henrici editur insuetus campanarum sonitus, quo exciti incole ad sacellum conuolant; fores clausas, nullumque uestigium hominis ullius, qui campanas compulsare potuisset, reperiunt. At simul hostilem turmam prope aduentantem conspiciunt: moram perbreuem quidem, sed admodum opportunam prospiciendi rebus suis nacti, propere se tam in urbe, quam in adsito fortalitio, ad uim hostilem propulsandam comparant: atque ita funestum excidium, quo complures finitime urbes, oppida et pagi misere tunc perierunt, ope suorum Patronorum tutelarium feliciter euaserunt. In cuius beneficii perennem gratamque  memoriam, quotannis, e templo parochiali ad dictum sacellum supplicatio instituitur.

131. »In Stiria ad radices Piri montis uisitur sacellum in honorem S. Henrici Imperatoris, a Friderico ab Huffses episcopo Bambergensi constructum circa annum MCCCCXXXuI.«

132. Reddo fideliter accepta, quibus quod modo addam, nil superest: confidere ausim, ex dictis perspicua esse omnia que faciunt ad sanctissimi Imperatoris eiusque pientissimorum clientum commendationem. uideatur uita Dilingana cap. XXXIu, pag. 161.





AD ACTA SANCTI HENRICI ADDITAMENTUM.




 1. Secretum regis celare bonum esse, opera uero Dei enarrare honorificum esse, Psalmista nos ammonet, dicens: Laudate Dominum in sanctis eius . Igitur ea que de glorioso imperatore confessore Christi Heinrico, uel laudabili et gloriosa  eius coniuge sed uirgine luce clarius cognouimus, ad gloriam Dei qui operatur in sanctis suis, licet inculto, uero tamen sermone propalare proponimus; quod in eorum legenda deesse uidetur, hic plenius inueniatur. Si quis scire desiderat, cum beatus  Christi confessor et beata Cunegundis, antequam conuenirent, uotum continentie uirginalis Deo in odorem suauitatis optulissent, quare postmodum coniugale matrimonium contraxerint, hanc sciant esse causam. Cum fama incliti principis ubique diuulgaretur, et hostes fidei per eum iugo Christi subderentur, ecclesie noue construerentur et primitus destructe reedificarentur, atque sicut imber temporaneus terram solet irrigare, sic iste imperator gloriosus uictoriosus rem publicam augeret et exaltaret, uniuersitas principum eius glorie congaudebat, habundantia pacis, qua per eum fruebantur, applaudebant. Proinde, si possibile foret, iugiter eum regnare uolebant. Sed quia id humana conditio non patitur, sollertia principum rei publice in posterum  prospiciens inclito imperatori suggerere studebat, ut ad propagandam sobolem uxorem duceret, ut, uirtuoso imperatore uiam uniuerse carnis ingresso, uirtuosa nichilominus proles hereditario iure gubernacula regni susciperet et paternam emulans uirtutem uirtuose gubernaret. Sed et Christi confessor, uoti sui non immemor et castitatis amator, principibus uxorem ducere sibi suadentibus non facile poterat acquiescere. Illis autem oportune importune suggerentibus et suggerendo monentibus, et, si non consentiret, eum regno priuare uolentibus, licet egre, coactus est consentire, sed Deum, apud quem nichil est impossibile, gemitibus inenarrabilibus exorauit, ut sic ordinare dignaretur, ut et uoluntati principum satisfaceret et tamen continentie uotum inuiolabile  conseruaret. Itaque propicius Deus, qui piis supplicationibus semper presto est, desiderium anime eius ei est dignatus tribuere. Rex uero sperans in Domino tale responsum dedit principibus: uestre quidem uoluntati paratus sum obtemperare, sed nullam non regie maiestati condignam in matrimonio mihi uolo consociare; sed et hoc ipsum illorum commisit prouidentie. Hoc promisso pii regis gratanter accepto, uehementer gauisi sunt principes uniuersi; multa satagebant deliberare diligentia, quam ei matrimonio copularent, nec tamen aliam reperire poterant, nisi quam ante tempora secularia diuina preordinauerat prescientia. Erat autem apud Renum palatinus Sifridus nomine, habens coniugem Hedewih  uocatam, ambo quidem clarissimo genere spectabiles, utpote de nobilissima descendentes augustorum prosapia, multis etiam diuitiis insignes, et quod laudabilius est, uirtutibus operam dantes. His in primeua etate nata fuit filia, que fulsit uelut gemma auro superaddita, dum preclarior preclaris hec accessit attauis. Erat enim uenusta facie et optimis ornata moribus, precipue uero in ea primatum tenuit pudicitia. Nam, ut superius dictum est, uirginalem continentiam Deo deuota deuouerat. Proinde cum esset tam genere quam moribus nobilis, nec alia inueniretur ei similis, inclitis placuit principibus, ut hanc potissimum imperatori glorioso legitimo coniungerent conubio. Igitur missis honorabilibus legatis ad ipsam uel ad propinquos uel ad amicos eius---nam  utroque iam fuerat orbata parente---, de nuptiis secum ceperunt tractare. Enimuero pudicissima, cui longe mens erat alia, audiens de nuptiis secum tractari, cepit inestimabiliter contristari et toto nisu reluctari, atque pre tristitia exitus aquarum deduxerunt oculi eius, quia, que regem angelorum iam sibi sponsum elegerat, regi Romanorum licet inclito nubere recusabat. Propinqui uero eius arbitrantes, ad gloriam et magnum decorem suo prouenire generi, si sua consanguinea Romano conregnaret imperatori, conturbatam eam blandiciis deliniebant, et ut imperatori tam glorioso nubere non recusaret, immo gratanter id faceret, interdum consulebant et consulentes attentius obsecrabant. Inter hec uirginis animus uariis cogitationum fluctuabat motibus ad  instar nauis, que in salo posita ualidis circumfertur flatibus uentorum; sed tandem anchoram spei sue in diuino figens auxilio, salutem suam sedulis precibus commendabat Domino, sperans indubitanter, quod ipse, cui subest cum uoluerit posse, etiam in coniugio sibi posite florem pudicicie sue, ne marcesceret, posset conseruare. Hac spe fiduciata uirgo prudentissima, propinquorum suorum uoluntati, licet non animo uolenti, se tradidit. Igitur principum legati super his letati nouam sponsam cum maximo tripudio suo deferebant domino, quam propinquis et amicis prosequentibus, in comitatu eius facta est non modica turba. Uniuersis itaque principibus facta est inestimabilis exultatio de regis et regine coniugio; sed frustra. Non enim, sicut sperauerunt, more carnalium  nupserunt, sed uirgines permanserunt. Cum autem episcoporum benedictionibus firmati secreta thalami recepissent, sponsus pudicissimus cum sponsa nichilominus pudicissima non sine uerecundia exorsus est tractare de pudicicia. Ex habundantia enim cordis os loquitur. Itaque prorupit in hec uerba: Sponsa mea carissima, notum tibi sit, quod amorem, quo carnales coniuges maxime delectantur et mutuo sibi consociantur, numquam expertus sum, sed nec experiri uolo, quia celibem uitam elegi et hoc uoto Domino Deo me iam dudum obligaui. His auditis, regina gloriosa uirgo beata inestimabiliter est exhilarata, et ardenter cepit amare sponsum, cui etiam tale dedit responsum: uerbum tuum, domine, mi rex, in corde meo dulce est super mel et fauum, et propositum castitatis  beneplacitum est spiritui meo, et si michi detur optio, multis prefero regnis. Nam et ego uotum uirginitatis mee Domino Deo quasi munus gratissimum me fateor optulisse, quam si quis michi subripere presumeret, quod absit, iram superni iudicis incurreret et eternam dampnationem incideret. Rex uero letatus in his que dicta sibi sunt, et quia consimilem res omnis amat, uirgo uirginem, castus castissimam casto cepit amore complecti et manum ipsius candidam sue imponens manui, his uerbis est eam allocutus: O amica mea, sponsa mea, immaculata mea, reuera Dominus est in medio nostri, qui nos unius uoluntatis et propositi in suo nomine fecit conuenire, qui est refugium nostrum et uirtus. Unanimi consensu iam ipsi  nos ipsos offeramus pollicentes, quod propter eius amorem omnibus diebus uite nostre celibem uitam ducamus: et hoc tibi polliceor sub testimonio Christi, quod te ut imperatricem gloriosam semper honorabo et ut proprium corpus amabo, fedus coniugale tecum firmiter seruabo, et licet amore carnali te numquam contingam, nichil tamen tue caritati de amore coniugali uel honore tue caritati congruo minuam, sed te pre omnibus, ut iustum est, amabo et in omnibus honorabo. Cum hec et his similia inter eos perdulcia uicissim haberentur colloquia, factus est ignis exestuans in cordibus eorum ipsorum mutuo se uehementer amantium; nam unus spiritus et idem feruor caritatis erat in eis. Enimuero superfluum estimo, describendis regalibus nuptiis diu detineri, presertim  cum quilibet facile possit conicere, quod eedem nuptie cum magna liberalitate, prout regiam decuit excellentiam, sunt sollempniter celebrate, episcopis honorabilibus et totius regni principibus cum multa deuotione concurrentibus, innumeris etiam personis utriusque sexus et diuerse dignitatis ad regales nuptias inuitatis. Licet autem in libris sacris non legerimus, audenter tamen affirmamus, quod inter ceteros hospites honorabiliores inuitatos hospes unus prestantior omnibus inuitatus sit, scilicet uirginis Filius, qui primitus ad nuptias aque liquorem in uinigatissimum conuerterat saporem. Et quidem ipse licet uisibiliter in propria non affuit persona, in menbris tamen suis licet ultimis eisdem intererat nuptiis, in quibus etiam optimis dapibus est optime  refectus. Ipse enim dicturus est: Quod uni ex minimis meis fecistis  et cetera. Enimuero imperator gloriosus inclitam imperatricem regni sui uel thalami consortem in omnibus, ut debuit, honorauit, et ad ipsius nutum uniuersa regni disponebantur molimina, et ipsa nobilissimus flos matronarum et omnium mulierum speculum clarissimum uaria uirtute decorata ad instar sideris radiabat. Ut autem beati coniuges isti facilius in conspectu hominum simularent se habere coniugium, secundum morem carnalium in uno pausare thalamo solebant, et tamen incontaminatam conseruabant continentiam. Res mira et nostris temporibus inaudita. Et quidem quam plures in utroque sexu sunt uirgines, sed ut sigillum uirginitatis ualeant  intemeratum seruare, seorsum mares et seorsum feminas expedit habitare. Quis enim ignem abscondit in sinu suo, et uestimentum eius non comburetur? Apud homines impossibile est, sed non apud Deum. Unde isti, de quibus loquimur, in protectione Dei celi pre ceteris mortalibus familiarius commorantes, interdum commanebant, et tamen uirgines incontaminati permanebant; et cum preter sanguinis effusionem duo sint genera martirum, scilicet castitas in iuuentute et abstinentia in habundantia, beatos coniuges, quorum preconia non tacemus, gemina martirii corona coronatos esse confidimus, qui et  castitatem omni uite sue tempore et abstinentiam summopere studebant conseruare.

2. Qualiter ceperit claudicare. Si  quis uero scire desiderat, quare gloriosus iste imperator claudicauerit, cum primum toto corpore sanus fuerit, hanc causam esse nouerit. Cum tempore quodam uenisset in Apuliam pro disponendis rei publice negociis, peruenit in montem Garganum, in cuius crepidine sita est ciuitas et in latere montis in rupe concaua extat basilica non ab hominibus fabricata, neque per hominem dedicata, sed operatione diuina uel uirtute mirabiliter extructa, diuina etiam benedictione uenerabiliter consecrata. Huius basilice patronus extat Michel archangelus. In hac etiam ecclesia qualibet ebdomada cantus angelicus ab his qui digni sunt  audiri perhibetur. Hanc itaque basilicam orationis causa cum ceteris Christi fidelibus uir Deo deuotus est ingressus. Cumque laudes diuinas inibi celebrassent et uota precum suarum cum multa deuotione Deo reddidissent, tempus iam aderat, quo celestis exercitus ad laudes Deo persoluendas templum hoc sacrum fuerat ingressurus. Itaque cum omnes egrederentur, et si qui moram facerent, exire compellerentur, uir sanctus postulabat ut ei facultas intus remanendi concederetur. Igitur omnibus egressis, solus ipse, sperans in misericordia Dei, inibi remanere presumpsit, et preces precibus continuauit et genuum flexiones iterauit, et modo multis lacrimis diuine se commisit clementie, modo animam suam beato Micheli archangelo cum multa supplicatione  studuit commendare. Cum pura pii regis oratio sicut incensum ascenderet coram Domino, Deus Isrel, qui in sanctis suis semper est mirabilis, mirabilem ei dignatus est ostendere uisionem. uidit enim angelorum multitudinem copiosam ad instar solis splendidam templum sanctum ingredientem, ex quibus duo principale sollempniter adornabant altare. Deinde uidit alias celestium uirtutum cohortes innumeras in similitudinem fulguris coruscantis fulgentes et quasi primatem suum cum gloria maxime deducentes; nec dubium, hunc fuisse archangelum celestis militie signiferum. Nouissime uero uidere meruit ipsum regem angelorum, Dominum uenientem cum potestate magna et uirtute; in cuius obsequio fuit celestis exercitus innumerabilis et splendor eius incomparabilis,  cuius etiam nutu reguntur omnia celestia terrestria. Denique chorus noue Ierusalem in predicta collectus basilica diuinum sollempniter celebrauit obsequium. Quo tandem completo, unus ex presentibus angelis sacrum Euangelii textum cum maxima reuerentia Dominice detulit persone, que illo deosculato innuit angelo, ut eundem deosculandum deferret imperatori in angulo latitanti. Angelo uero iussa sibi complente, predictus Christi famulus ad insolitam tante maiestatis et glorie uisionem cepit animo pauescere et omnibus menbris contremiscere, tamquam diceret cum propheta : Contritum est  cor meum in medio mei, contremuerunt omnia ossa mea. Hoc angelus ille uidens, modeste femur eius tetigit et inquit: Ne timeas, electe Dei, surge uelociter, signum pacis diuinitus tibi transmissum suscipiens alacriter. Extemplo femur eius emarcuit, et exinde omni tempore uite claudicauit. Similis per omnia euentus de beato Iacob legitur, cuius femur ad tactum angeli secum luctantis emarcuit . Hec quidem, ut uerum fatear, in Scripturis non inueni, sed relatu ueracium et uenerabilium uirorum, hec uera esse, in ueritate comperi. Equidem prepotens cancellarius et episcopus Herbipolensis Cunradus nomine, qui persecutionem passus est propter iusticiam, hec que dicta sunt se legisse constanter affirmauit, et in ecclesia Babenbergensi positus  multis audientibus enerrauit, ex quibus unus mihi familiaris et ipse uir plane ueridicus mihi fideliter intimauit, et uolente me silentio supprimere, obnixe rogauit ut scriberem. Tandem ego petentis instantia et sedulitate monentis inductus, fideliter conscripsi, quatenus hec enarrentur in progenie altera. Mallem sompno meo requiescere, quam ficta uel friuola de sanctis Dei conscribere, presertim cum opus non habeant falsis laudibus exaltari, qui signis et prodigiis diuinitus meruere decorari. Hec  omittamus et ad historiam redeamus.

3. Predicti et sepe dicendi fideles Christi unanimes habitabant in regno, quibus erat cor unum et anima una, et erant duo non tam in carne una quam in uno spiritu. Erat etiam eisdem idem uelle et idem  nolle, adeo ut quicquid alteruter inchoasset, alter hoc ipsum sagaciter consummare satageret; par enim uoluntas erat eis ad omne quod erat uirtutis, quod pietatis, quod religionis. Quicquid acturus erat imperator, dilecte sue consilio committebat, et quicquid egerat, eius conniuentia confirmabat. Itaque cum se tam tenere mutuo diligerent et tamen uirginalem continentiam conseruarent, spiritalis eorum dilectio soli Deo cognita, sed hominibus pene incognita erat. Enimuero inuidus omnium bonorum diabolus eorum castimoniam considerans, inuidit et tabescebat, et sicut faber ferrarius prunas operi suo necessarias magis et magis solet succendere, sic ad libidinem eorum casta pectora sua suggestione Satanas satagebat inflammare. Cum autem hac arte nichil proficeret  ille milleartifex, quos ad peccandum impellere non poterat, alia calliditate conabatur supplantare. Itaque permittente Deo, qui suos permittit probari temptationibus, non reprobari, beatos coniuges, sed uirgines, hac arte molitus est infamare. Quadam die in ortu surgentis aurore, cum beata Cunegundis de thoro surgeret immaculato, ille callidissimus assumpta forma militis de cubiculo regine uisus est exire; quem presentes imperatricis uernule cernentes et eum cum beata Cunegunde cubasse suspicantes, mirabantur, quia nunquam huiusmodi  sermo de ea fuerat auditus; et omnes inuicem super hoc facto musitabant, quibusdam super hac infamia condolentibus, aliis autem eam maligne rodentibus. Ille uero milleartifex non contentus hac sola uice, sequenti die, sed et tertia die, multo pluribus quam prima die cernentibus, de thalamo matrone pudicissime se simulabat exire, et miro modo presentibus uidebatur quod eum agnoscerent, cum tamen quis esset ignorarent.

Extemplo patulas populi peruenit ad aures
uelox fama, malum qua non uelocius ullum.
   uIRG. Aen. Iu, 174, 175.
Exinde uiri cum mulieribus, senes cum iunioribus, pusilli cum maioribus imperatrici gloriose detrahebant; et facta est fabula omnibus, quibusdam quidem  pro ea uehementer dolentibus propter uarias uirtutes eius, quibusdam uero maligne detrahentibus; et a multis obprobrium sustinuit et contumeliam, quibus numquam ipsa intulerat molestiam. Erat autem cor eius habens in Domino fiduciam, quia suam sciebat innocentiam. Preuidit tamen sibi grauamen et laborem imminere, et licet haberet thesaurum bone conscientie, tamen a lacrimis se non poterat abstinere; cui boni quique, ut dictum est, condoluere, maliuoli uero et maxime nefarie muliercule, quasi suas nequitias per eam obtectare, detrahebant ei dicentes: Ecce, quanta calliditate hactenus hac specie sanctimonie suam turpitudinem palliauit. His et huiusmodi contumeliis innocenti detrahentibus, aura sinistri rumoris aures imperatoris  procul positi percelluit, cuius etiam cor in ipso contremuit, et tristis nimium inquit: Absit, inquam, absit hec iniquitas a coniuge mea dilectissima; siquidem nichil sinistrum de dilecta sibi suspicabatur, quia tam sobriam et tam pudicam feminam se numquam cognouisse fatebatur. Tandem aliis atque aliis eundem sermonem confirmantibus, ipse nimirum credulus, tactus est dolore cordis intrinsecus, et statuit in corde suo ut, quoadusque uiueret, numquam ulterius eam uideret. Interea negociis, pro quibus exierat, imperator bene dispositis, Babenberg est reuersus in mente lugubri, et coniugem olim sibi dilectam more solito salutare neglexit. Itaque prudens imperatrix patenter intellexit, apud aures illius sese diffamatam esse; quapropter anima eius turbata est ualde, et uulnerata  caritate dilectum suum, quamuis sine causa sibi offensum, ardenti desiderio uidere desiderabat. Igitur captata opportunitate, accessit ad eum plena caritate et dilectione, quem etiam benignissime suscepit et affectuosissime salutauit. Ille uero eam non resalutare dignabatur, nec saltem respicere. At illa mitissima offensum sibi placare cupiens, dixit uoce lacrimabili: Domine mi desiderantissime, cur mihi non loqueris? ut quid auertis faciem tuam a me? Ille demisso uultu respondit: Non oportet me super hac re respondere tibi; recurre ad conscientiam tuam,  et inuenies offensionis mee causam. At illa fiducialiter respondens ait: Conscientia mea munda est, et conscius meus in excelso, quia plane est testis mihi, quia facinus hoc pessimum, quod obiicitur mihi, numquam perpetraui. Obsecro te, Domine mi rex, ut uiriliter agere et patientiam in me digneris habere. Honor quidem totius imperii per me uidetur imminutus, sed uolente Deo quantocius per me reformabitur; quod qualiter fieri possit, si sit cum beneplacito uestro, breuiter insinuo. His auditis, imperator aliquantulum mitigatus, tunc demum precepit eam residere et qualiter hec fieri possent edicere. Ad hec illa: Maiestas, inquit, uestra, domine, principes uniuersos tam episcopos quam laicos ad curtem regiam conuenire iubeat, et presentibus omnibus causa de qua agitur  ordine iudiciario uentiletur, et quidquid ipsi suggesserint, saluo honore uestro fieri poterit. Spero autem de diuina misericordia, quod eripiat nos luto fecis huius et miseria. Cum hec uerba prudentis imperatricis optime placerent in conspectu principis, ad ipsius imperium principes conuenerunt in unum. Quibus cum imperatore sedentibus in iudicio, intrauit imperatrix imperterrita, et secus pedes olim dilecti sui resedit, nigra et formosa filia Ierusalem, nigra per infamiam, formosa per innocentiam, et per hoc reuera filia Ierusalem, que semet ipsam, sed et causam suam, diuine commendauit prouidentie. Tunc proloquens rex uoce lacrimabili dixit principibus uniuersis: O dilecti mei principes gloriosi, estimo plane, nequaquam nobilitatem uestram  latere, quod per dies aliquot sustinui obprobrium, et operuit confusio faciem meam, propter quod potissimum uos conuenire uolui, quatinus ab imminentibus incommodis uestre prudentie consilio ualeam absolui. Nunc itaque a uestra dilectione requiro, cuinam sententie matrona debeat subiacere, que contempto coniuge legitimo alium ei superducere presumpserit. Obsecro ergo et obsecrando precipio, ut leges et decreta maiorum recolentes, prout iustitia dictauerit, sententiam proferatis. His auditis, tam principes quam omnis illa aduocatio lacrimas fundebant uberrimas, imperatrici penam ut putabant passure compatientes, quam unimoda uirtute preditam esse nouerant; et ideo detrectantes in eam ferre sententiam, uariis colloquiis tempus redimebant. Quod illa prudenter  animaduertens et femineo pectori uirilem inserens animum, surgens et stans in medio, prestitoque sibi silentio, sed et omnibus ei reuerenter auscultantibus, eleganter allegabat dicens: O principes omni honore digni et mihi dilecti, iam dudum uobis complacuit uniuersis, et dominum uel coniugem meum dilectum imperatoria dignitate sublimastis et me participem regni eius esse uoluistis, et tam Dei gratia quam uestra constitutione ceteris hominibus prestantiores esse uidebamur. Quia igitur inter feminas prestantior esse uideor, sed iam nunc de pessimo crimine incusor, necesse est ut per iudicium durissimum, scilicet duodecim candentes uomeres, ab hac infamia me uobis presentibus expurgem. Sed enim  serenitati uestre immensus refero gratias, quia mihi parcendo grauem in me ferre sententiam noluit uestra mansuetudo. His dictis, resedit. Porro presentes omnes, his auditis, ad inuicem conferebant dicentes: Quod si perpetrati sceleris conscientia nostram stimularet dominam, nequaquam sibimet grauissimum hoc examen proponeret, immo etiam ab aliis propositum repulsaret. Interea uomeres uehementer igniti in unam delati sunt basilicam, in qua beata Cunegundis a duobus episcopis dignioribus sicut ouis ad uictimam ducebatur, quam Christi confessor e uestigio sequebatur. Qui uidens uomeres scintillas ignis uaporantes, in ira misericordie memor, memor etiam pristini amoris, dixit ad eam: Quiesce, domina mi amantissima, quiesce mihi desiderantissima, parue,  queso, tibimet ipsi, et ne intres in iudicium hoc, horribile etiam ad audiendum; credo enim te immunem esse ab omni crimine. Illa sereno uultu respondit ei: Quod si uobis mihi parcentibus ad presens euasero iudicium, sed non euadam, quod hactenus innocens sustinui conuicium. Quaprapter necesse est, ut hoc examine, licet sit terribile, me accelerem expurgare, ut his, qui hactenus mihi detrahebant, iam detur alia de Cunegunde loquendi materia. His dictis, fiducialiter accessit, et eleuatis oculis in celum, dixit: Domine, adiutor et protector meus, ne derelinquas me; festina, Domine, ne tardaueris, sed in presenti tribulatione subueni ancille tue. Te, Domine, cuius oculis nuda et aperta sunt omnia, te, inquam, Domine, testem hodie inuoco, quia nec hunc presentem  Heinricum, nec quemquam uirum alium carnali commercio cognoui. Quo audito, rex infremuit, et secretum suum celari cupiens, et ideo loquentis os oppilare satagens, atrociter compressit, ex quo linea copiosi sanguinis effluxit; quo uiso, imperator subitanea ductus penitentia, fleuit amare, et doluit super eam, sicut doleri solet in morte primogeniti. Erat enim fasciculus mirre dilecta sua sibi. Igitur ipse retrocedens exitum rei gemebundus expectauit.


In Domino uero posuit spem sancta uirago
Atque genu flexit repetensque precem pia dixit:
Rex, opifex mundi, fer opem misere Cunegundi.
Et cum presentes tremerent nimis, aspicientes
Candentes uomeres, calcauit eos quasi flores.
Undenis ipsa peragratis, nil quoque lesa,
 Stans super extremum uomerem ueneranda, supremum

Regem laudauit, per quem Satanam superauit. Itaque cum imperatrix inclita de obiecto sibi crimine satis euidenter esset expurgata, imperator animum eius blandiciis delinire gestiens, ipsius sacris pedibus prouolutus, ait: Placare, domina mi, esto michi placabilis, et ne repellas me a gratia uel dilectione tua. Equidem, fateor, peccaui et insipienter egi in eo quod molestus fui tibi, nunc iam ago penitentiam. Adhereat lingua mea faucibus meis, si non tibi de cetero ego satisfecero, quoadusgue uixero. At illa columbine simplicitatis et mire patientie, immemor iniurie, memor clementie, dilecto suo ait:  Domine meus, non mea tibi sed Dei portus est optanda gratia: quam ut pleniter adipisci merearis, Deum time et mandata eius obserua; mea uero erga te uigere deuotio nec desiit nec desinet aliquando. Enimuero uisis uirtutibus et signis his que fiebant ibi, collecta concio gaudens gaudebat in Domino. Siquidem tristicia imperatrici condolentium uersa est in gaudium, et qui cum flente fleuerant, iam gaudenti congaudebant. Igitur omnes uoce unanimi gratiarum actiones omnium persoluebant dominatori, qui facit mirabiles res, qui pia dispensatione suos permittit temptari electos, ut quemadmodum aromata, quanto subtilius trita fuerint, tanto maiorem reddunt fragrantiam, ita et electi tribulationibus probati Christi  bonus odor sint Deo in omni loco. Reuera uera est sententia, quam Dominus ait: Non potest ciuitas abscondi super montem posita, neque accendunt lucernam , et cetera.


Sub modio posita fuit ardens illa lucerna.
Hanc etenim nuptam prius omnes esse putabant,
Denique corruptam per adulterium reputabant;
Sed que uirgineum florem seruauit in euum,
Iudicio teste satis enituit manifeste.
Quod pius Heinricus fuerit, quod uirgo pudicus,
Est manifestatum, licet haud fuerit sibi gratum.
Pessima figmenta Satane sunt adnichilata.
Femina dum fragilis Satana temptante probatur,
Omnibus odibilis zabulus per eam reprobatur.



uITA SANCTAE CUNEGUNDIS IMPERATRICIS ET uIRGINIS.





OBSERuATIONES PRAEuIAE UBI DE SANCTO HENRICO IMPERATORE, EIUS CONIUGE
(Apud Mabill., Acta SS. ordinis S. Benedicti, Seculi uI, parte II, pag. 451.

 1. Par illustre coniugum simul et uirginum, Henricum scilicet imperatorem et Cunegundem Augustam, eius uxorem, merito sibi uindicat ordo Benedictinus: quorum ille, obedientia quam regule uouerat astrictus, in seculo remanens; altera uero post uiri obitum, suscepto monastico habitu, ac in sancta conuersatione in monasterio Confugiensi, quod ipsa a fundamentis erexerat, uitam finiens, inter sancti Patris Benedicti alumnos merito computari debent.

2. Porro animus non est hic de utriusque maioribus ac familiarum antiquitate aut nobilitate disserere; nec etiam res ipsorum in reipublice administratione egregie gestas fusius exponere uacat. Hoc nempe ad eos qui Romani imperii annalibus describendis  bendis incumbunt pertinet, quod iam a multis abunde prestitum est. Nobis itaque satis erit commemorare ea quibus noster ordo piis illis principibus astrictus est, preclara scilicet et immensa beneficia que ordini Benedictino contulerunt; aut egregia facta piaque opera quibus eumdem illustrauerunt. Hinc beati Henrici uitam proferre huc integram uisum non est opere pretium, quod multa contineat a nostro instituto prorsus aliena. Sancte uero ipsius coniugis uitam, qualiter a Gretsero et Bollando ad diem 3 Martii edita est, ad nonnullos codices manuscriptos collatam infra dabimus, utpote complectentem ea fere solummodo que egit in monasterio Confugiensi, ubi post peractum in uite religiose exercitiis aliquot annorum curriculum, uiuendi finem  habuit.

3. Henricus itaque e Bauarie duce, post Ottonis III imperatoris obirum Cesar anno 1002 creatus, nichil antiquius habuit quam ut Ecclesiam uirosque Dei  obsequio mancipatos non modo sua auctoritate et protectione foueret, sed etiam ut bonis omnibus affluenter dotaret; qua in re Cunegundem nedum adiutricem, sed et incitatricem habebat, utpote que non minori studio ac ipsius coniux ad ea que Deum spectabant, ferretur. Hinc episcopatus aut de nouo erecti, aut restituti, aut certe nouis possessionibus ab illis adaucti passim memorantur. Nullum ferme fuit his temporibus in imperio Romano monasterium quod eorum beneficentia aut restauratum non fuerit, aut in suis possessionibus confirmatum et nouis cumulatum. Enituit sane inter preclara eorum opera Bambenbergensis episcopatus erectio, pro qua re nec sumptibus pepercerunt, nec laboribus, qui sane  multi fuerunt, tum a Wirceburgensi episcopo, qui egre ferebat, diecesis sue partem ab Ecclesia sibi commissa diuelli, tum ab ipsis suis consanguineis et principibus, qui ea specie, quod familie sue bona eo pacto dissiparentur, aduersus sanctum imperatorem rebellarunt. Sed hec omnia Henricus et insigni magnanimitate et incredibili patientia uicit et superauit.

4. uerum ne noue sedis clero deesset ordo monasticus, in monte iuxta urbem ad aquilonarem partem posito, qui exinde Mons Monachorum dictus est, insigne monasterium sub sancti Michelis ceterorumque angelorum patrocinio erexerunt, quod multis possessionibus ac prediis dotatum, ab omni externa potestate liberum, regule Benedictine addixerunt.  Ipsuis dedicationem anno 1021 consignat Trithemius in noua editione Hirsaugiensis Chronici, quam ab Eberhardo primo Bambenbergensis Ecclesie episcopo cum summa deuotione factam fuisse commemorat.  Seruantur etiam nunc in istius monasterii thesauro pretiosa cimelia, que ipsi a Cunegunde collata sunt, inter que a Bollandianis recensentur in prolegomenis ad ipsius uitam, num. 25: Crux aurea operis Greci antiquissimi, uti ex inscriptionibus et figuris colligere licet; cingulum ipsius beate Cunegundis, cum eiusdem coronis duabus ex gemmis. Floruisse etiam eo in loco complures doctrina et sanctitate uiros illustres idem auctor obseruat. »Multi, inquit, ad annum 1007, successu temporis clarissimi uiri, sub monastico schemate in eodem cenobio floruerunt, eruditione et uite merito sanctam illustrantes Ecclesiam.« Seculo sequenti cum eo in loco regularis obseruatio paululum tepuisset, eam, restauratis in primum  splendorem edificiis, postliminio reuocauit sanctus Otto Bambenbergensis antistes, usus hoc in negotio Hirsaugiensium monachorum opera, qui tunc temporis Benedictinum ordinem per uniuersam Germaniam et sanctitate morum et accurata regule praxi illustrabant. Ceterum insigne Montis sancti Michelis cenobium huc usque perseuerat, cuius abbatum catalogum exhibet noster Bucelinus in Germania sacra.

5. Henricus in Italiam profectus uindicande aduersus Grecos Ecclesie causa, »Beneuentanum monasterium condidit,« quod, ut refert ipsius uite auctor, cap. 22, »omni ornatus decore locupletauit. Ex Chronico Dithmari libro uII, discimus ab eodem principe episcopatum fuisse institutum in Bobia ciuitate,  ubi Christicole et sancti confessores inclyti Columbanus et Attala corporaliter requiescunt, idque communi consilio et licentia comprouincialium episcoporum.« Addit Trithemius in Chronico Hirsaugiensi ad annum 1007 nouam hanc sedem ab eodem imperatore dotatam fuisse: locumque ecclesie cathedralis alium non fuisse a cenobio quod beatus Columbanus construxerat, a multitudine monachorum Deo seruientium inhabitato, quos ideo monachos electores constituit esse pontificis. Hec ille. Porro mutata postmodum fuit hec a beato uiro constituta rerum dispositio, cum ecclesia cathedralis a monasterio fuit seiuncta, atque utrique loco suus datus est prefectus. Que res magnas lites inter episcopos et abbates Bobienses commouerunt, uix tandem  summorum pontificum auctoritate compressas.

6. Hic uero omittere non licet insigne miraculum quod in hac Italica expeditione factum est meritis beati Patris Benedicti, qui imperatorem ordini suo addictissimum calculi morbo dirissime uexatum, in ipso Casinensi monasterio, quo sese pius princeps deportari iusserat, sanitati restituit. Res est auctoris ipsius uite uerbis referenda, qui cap. 22 eam sic euenisse narrat: »Cum Henricus ciuitates Apulie pertransiret, et que ad utilitatem et honorem regni pertinebant, in eis prudentissime disposuisset, cepit in infirmitate calculi laborare. Cuius morbi molestiam uir sanctus tanta patientia sustinuit, ut passiones carnis ad custodiam humilitatis a Deo sibi  collatas assereret, et flagellum correptionis certissimum signum dilectionis esse affirmaret. Fomenta tamen curationum sibi fecit adhiberi, sed nulla medicorum subtilitate ad integrum potuit liberari. Ingrauescente autem dolore, ascendit montem Casinum . . . . ibique per intercessionem beati Benedicti et sancte Scholastice precibus et lacrymis postulauit a Deo salutem corporis et anime sibi prestari. Impletumque est quod per Prophetam dicitur: Exquisiui Dominum et exaudiuit me, et ex omnibus tribulationibus meis eripuit me . Nam petiit et exauditus est; pulsauit ad ostium perseueranter miserantis potentie, et intromissus est. Interea rex cepit cogitare que de translatione sancti Benedicti audierat, et quia reliquie  eius dicebantur furtim sublate et in alium locum translate, ideo uir sanctus de corporali eius presentia dubitabat. Completa itaque oratione homo Dei ad hospitium se contulit, et lassatus ac debilitatus in lectulo se collacauit. In quo obdormiens, uidit sanctum Benedictum sibi assistere, et ferrum sectorium ad medicinales sectiones aptum manu tenere, qui dixit ei: Quia sperasti in Deo et in sanctis eius, ecce missus sum a Deo, ut per meam medicinam ab infirmitate tua libereris. Ecce ego, cuius ossa furtim sublata esse putabas, presentiam meam tibi exhibeo, et in argumentum ueritatis passiones tuas curabo. Hec dicens partem illam corporis ubi calculus iacebat, medicinali ferro, quod manu tenebat, aperuit; et euulso molliter calculo, hiatum uulneris subita sanitate  redintegrauit, calculumque quem tulerat in manu regis dormientis reposuit. Quo facto Christianissimus imperator euigilauit, et pertractans secum que circa ipsum per confessorem Christi gesta fuerant, uidensque calculum quem manu tenebat, uocauit satellites, qui regio more sibi semper assistebant, dixitque ad eos: Pontifices regnique nostri principes uocate ad me, ut cognoscant et uideant mirabilia Dei, que ineffabilis misericordia et inenarrabilis potentia eius fecerunt in me. At illi mandata regis celeri cursu perferentes ad principes, perduxerunt eos ad regem. Quos rex salutans, resalutatusque ab eis, sic allocutus eos est: Fratres et commilitones mei, magnificate Dominum mecum et exaltemus nomen eius in idipsum, quia ipse est magnus Dominus et laudabilis  nimis, et magnitudinis eius non est finis. Ipse percutit et medetur; flagellat peccatores et penitentibus miseretur. Hunc humiliat et hunc exaltat, quia calix in manu Domini uini meri plenus misto. En ego, qui heri morti proximus fui, per misericordiam Dei hodie uobis appareo sanus, et aculeum mortis, quem heri gestaui inclusum corpori meo, hodie oculis uestris uisibiliter ostendo. Hec dicens ostendit calculum quem manu tenebat, et ostendens cicatricem uulneris, omnia que per sanctum Benedictum circa ipsum gesta erant, cunctis audientibus ex ordine referebat.

7. »At illi uidentes et audientes mirabilia Dei, et plusquam credi potest admirati sunt, et benedicentes Deo, diuque in laudem eius acclamantes, de incolumitate  regis gauisi sunt. Rursumque rex ad eos: Quas, inquit, gratiarum actiones, aut que munera tantis beneficiis condigna medico nostro Benedicto possumus rependere? At illi omnes iudicauerunt eum regia munificentia dignum esse. Rex ergo ex consilio principum suorum ingentia munera in prediis, in auro, in argento, in ornamentis plurimis ecclesie sancti Benedicti contulit. Et ualefaciens fratribus qui eidem ecclesie presidebant, a Casino monte hilaris et sanus discessit. Ab eo autem tempore et deinceps, quadam speciali dilectione et ueneratione sancto Benedicto et omnibus monastice religionis cultoribus studuit deseruire, et in amplificandis ac protegendis rebus ecclesiasticis benignus ac deuotus Pater existere. Hec in Casino monte scripta inueniuntur,  ut et moderni magnalia Dei in memoria habeant, et apud posteros per antiquitatem temporis in obliuionem non ueniant.« Henricus statim Romam uenit, uti narrat idem uite auctor, ac Benedictum papam de sanitate recepta fecit certiorem.

8. Scripta que hic uite sancti Henrici auctor laudat in Casinensi monasterio asseruata, alia non fuisse a leonis Marsicani Chronico mihi facile persuaderem, nisi miraculum a sancto Patre Benedicto patratum, quod in illis scriptis eo modo ac ipse auctor narrauit descriptum procul dubio erat, aliter a leone referretur; qui scilicet istud miraculum sic narrauit, ut esset ualidissimum ad asserendam Casinensibus sancti Patris corporis possessionem  argumentum. Scribit enim libro II, cap. 42 et sequentibus, Henricum imperatorem simul cum Benedicto uIII summo pontifice monasterium Cas nense adiisse, in quorum presentia Theobaldus abbas Casinensis electus, ab ipso pontifice consecratus fuit. Tunc temporis, uti prosequitur, Henricus acutissimo ilii dolore uexabatur, cui nec plene dormienti, nec prorsus uigilanti apparuit beatus Benedictus, eique de uera in sacro monte corporis sui existentia dubitanti hec dixit: Scio quoniam tu me hactenus hic dubitasti quiescere; sed ne super hoc amplius aliquatenus dubites, meumque in loco isto certissime quiescere credas corpusculum, hoc tibi signum erit. Cum primum hodie surrexeris, in egestione urine tue tres lapillos non paruos mingere habebis, et ex tunc dolore  isto et amplius non laborabis. Protinus itaque euigilans Henricus surrexit, atque eo modo quo predixerat sanctus Pater, sanitatem recepit; ac mane facto in capitulum ueniens cunctis fratribus rem gestam retulit, et alia multa que fuse prosequitur ille auctor, totus in eo ut ex hoc miraculo euincat beati Patris reliquias nunquam in Galliam allatas fuisse: quod sane ex uita sancti Henrici facile non colligitur.

9. Non itaque in dubium reuocari uelim tam illustre miraculum. Potuit enim sanctus Pater, etsi ipsius ossa in Galliis iacuissent, sese imperatori dormienti uisibilem in monte Casino prebere, ut alias fecisse dicitur in locis quibusdam, quos nec uiuus nec  mortuus unquam sui corporis presentia illustrauerat. Cuius rei exemplum ipse leo nobis suppeditat capite 45, ubi refert eumdem sanctum Benedictum olim minitabundo uultu Henrico, priusquam ad imperium fuisset euectus, apparuisse, quod in cuiusdam monasterii claustro equos suos pernoctare passus fuisset: »Nocte, inquit, eadem Benedictus Pater eidem duci, toruo ac terribili ualde intuitu apparens, eique multa quod ita domum suam tractaret comminitans, uirga, quam manu gestabat, illius latus percussit, et ex tunc dolore ilii torqueri uehementissime cepit.« Certe hoc ipsum sanati apud montem Cassinum Henrici miraculum narrat auctor uite sancti Meinwerci; sed non habet ea que sanctus Pater de sui corporis presentia dicit apud leonem,  que proinde ab ipso leone excogitata fuisse coniicimus.

10. Enumerat idem leo, cap. 43, pretiosa munera que Henricus ob recuperatam sanitatem tunc temporis beato Benedicto obtulit: »Textum, scilicet, Euangelii, deforis quidem ex uno latere adopertum auro purissimo ac gemmis pretiosissimis, ab intus uero uncialibus, ut aiunt, litteris atque figuris aureis mirifice decoratum; calicem aureum cum patena sua gemmis et margaritis ac smaltis optimis adornatum; planetam diapistin listis aureis adornatam, stolam quoque et manipulum [mappulam] atque cingulum singulas intextam auro. Pluuial etiam diasprum cum listis auro textis, necnon et tunicam eiusdem subtegmixis aureis operibus exornatam, simul et cum mappula  diapistin auro nichilominus decorata; situlam quoque et coppam argenteam quantitatis non modice, cum qua uidelicet fratres in precipuis festiuitatibus biberent. Recollegit preterea a Iudeis uestem unam de altario sancti Benedicti, que quondam fuerat Caroli regis, quam iidem Iudei retinebant in pignore pro quingentis aureis, necnon et calicem argenteum Saxonicum maiorem cum patena sua, quem Theodoricus Saxonum rex beato Benedicto olim transmiserat. Que omnia pariter in fratrum presentia super altare beati Benedicti ponens obtulit; predictumque papam sue auctoritatis scriptionem de ipsis omnibus in hoc loco facere rogauit, apostolici anathematis innodatione eidem scriptioni apposita, ne quis unquam uel hec que diximus, uealia  que in antea idem imperator huic monasterio concesserit, auferre presumat.«

11. Quin et Benedictus pontifex et Piligrinus Coloniensium antistes, sua pariter munera obtulerunt, que leo recenset eodem loco: »Idem quoque apostolicus, imperatoris saluti ualde congratulans, obtulit et ipse beato Benedicto eodem die planetam optimam ueneti coloris, listis nichilominus aureis decenter ornatam, et stolam unam optimam auro brustam cum manipulo suo. Sed et Belgrimus archiepiscopus, ob gratiam imperatorie sanitatis, similiter obtulit beato Benedicto planetam purpuream optimam, aureis listis mensium duodecim signa habentibus in circuitu adornatam, et stolam cum  auro, et pluuiale unum. Post hec idem Christianissimus imperator, adhuc parum quid existimans se pre nimia huius loci dilectione fecisse, admonitus ab eodem Piligrino, et Theodorico cancellario suo, altera die fecit preceptum concessionis in hoc loco de Rocca, que dicitur uantra, cuius possessores, ac si latrunculi quidam, hoc monasterium frequentissime intestabant; ac propter ea illam de eorum manibus ereptam, ad usus seruorum Dei huius loci in perpetuum habendam et retinendam contradidit. Fecit et aliud preceptum de uniuersis ubique terrarum huius loci possessionibus, iuxta tenorem uidelicet imperatorum antecessorum suorum, per quod etiam preceptum, monasterium sancte Marie in Canneto in finibus Termulensis imperiali auctoritate  in hoc monasterio confirmauit. Sicque commendans se plurimum Patri Benedicto et omnibus fratribus, cum illorum benedictione reuersus ad propria est. Et ne tanti benefactoris sui beneficium obliuisci aliquatenus uideretur, mox ut domum rediit, planetam optimam diarodinam, aureis listis pulcherrime decoratam, una cum alba et cingulo, stola atque manipulo, qualia imperatorem mittere deceret, huc ad beatum Benedictum cum maximis gratiarum actionibus transmittere studuit: tanteque de cetero circa hunc sanctum locum deuotionis exstitit, ut si aliquanto diutius uiueret, relicto imperii fastigio, Deo se sub sancte professionis habitu hic seruiturum sponderet.«

12. Tanta autem erat Henrici in nostros propensio,  ut uulgo, teste auctore Chronici lauresheimensis ad annum 1000, Monachorum Pater appellaretur. Et sane uere eorum Patrem fuisse et patronum probant uetera passim instrumenta, in eorum gratiam data. Nouem ex iis profert Gretserus in libro De diuis Bambergensibus, quorum octo pro Altahensi monasterio, nonum pro Tegernseensi sunt, omnia fere promouente et excitante sancta Cunegunde concessa. Quinque alia exhibet Bullarium Casinense tomo II, pro uariis Italie monasteriis. Alia plerumque in aliis libris habentur, que singillatim recensere non uacat. Preter Bambergense monasterium, de quo supra diximus, et Confugiense, quod potissimum a Cunegunde dotatum fuit, monasterium Schutterense in Argentoratensi diecesi, pene omnino  destructum, a fundamentis renouauit, ampliauit, multisque possessionibus ditauit, ut testatur Trithemius in Chronico Hirsaugiensi ad annum 1007. uirdunense sancti uitoni eiusdem sumptibus restauratum est. Nec pretereundum nobile sacrarum uirginum cenobium, quod simul cum Cunegunde apud Neoburgum Bauarie urbem in ipsa Danubii ripa idem imperator condidit. Hoc in loco opibus et religione celeberrimo perseuerauit ordo Benedictinus usque ad seculi proxime elapsi finem, quo tempore lutheranismo inualescente, post Magdalene Hundtin de lauterbach abbatisse obitum, noua electione interdicta, fas postmodum non fuit uirgines ad professionem monasticam admittere, imo iis que residue  erant nubendi permissa licentia est; sed eam omnes constanti animo respuerunt. Omnes, inquit Bucelinus in Germania sacra, pane tribulationis ad obitum usque sustentate, Numini sese in aduersis egregie probauerunt et commendauerunt. Rebus postea pacatis, sed uirgines ibi nulle restitute sunt, sed incidit monasterium in manus Patrum societatis Iesu. Abbatissarum catalogum exhibet idem Bucelinus loco laudato.

13. Porro non minus ac loca sacra uiros uirtute et sanctitate illustres colebat Henricus, quorum ope ac consiliis in sua suorumque subditorum salute procuranda assidue utebatur. Tales fuere Wolfgangus episcopus Ratisponensis, qui eius in prima etate institutor fuisse dicitur, Godehardus primum Altahensis  abbas, postea episcopus Hildesheimensis, Heribertus Coloniensis, Poppo Stabulensis abbas, Richardus uirdunensis, Odilo Cluniacensis, Willelmus Diuionensis, Pandulfus Agaunensis, et alii complures, qui tunc temporis monasticum ordinem illustrabant. Certe auctor est Petrus Damiani sanctum Romualdum die quadam ad Henricum tunc temporis in Italia agentem accessisse, cui, inquit, non pauca locutus est de restituendo iure ecclesiarum, de uiolentia potentum, de oppressione pauperum, etc. Quod iniquo animo non tulit imperator, imo uiri sanctitatem reueritus, ei monasterium sancti Amiati, in quo tepuerat obseruantia regularis, sue ipsius congregationi subdendum tradidit. Etenim delicie eius erant cum uiris religiosis conuersari.  Hinc ex Italia in Germaniam rediens, dimisso exercitu, Cluniacum cum paucis e suis familiaribus perrexit, »ubi, inquit uite eius auctor cap. 26, cum plurima signa religionis et sanctitatis uidisset, sancti Spiritus igne succensus, coronam auream pretiosissimis gemmis adornatam, ad missam que de cathedra sancti Petri celebrabatur, obtulit, et fraternitatem monachorum suscipiens, cum maxima humilitate et contritione cordis orationibus eorum se commendauit, et in supplementum necessariarum rerum in Alsatia optima predia eidem congregationi contradidit. Inde iter faciens, per leodium et Treuirim transitum fecit, et congregationes inibi Deo famulantes plurimis largitionibus et prediis ditauit.«

 14. Narrat auctor uite beati Richardi Henricum aliquando uirdunum accessisse, ut beatum Richardum, quo sepe familiarius utebatur, inuiseret. Cumque monasterii sancti uitoni, cui ille abbas preerat, edificia perlustraret, claustrum ingressus, statim hunc psalmi uersiculum dixit: Hec requies mea in seculum seculi: hic habitabo quoniam elegi eam. Qua de re turbatus Heymo uirdunensis episcopus, qui presens aderat, clam Richardum monuit ne Henricum, quod hoc sine incredibili imperii damno fieri nequiret, monachum fieri apud se sineret. Postridie itaque Henrico coram omnibus in capitulo astanti petiit Richardus num uellet fieri monachus,  ipsique tanquam proprio abbati in omnibus penitus obedire secundum regule preceptum. Quod cum spopondisset imperator, atque ut monachus susceptus fuisset, dixit abbas: »uolumus ergo et precipimus ut ad gubernandum uobis a Deo delegatum imperium redeatis.« Sicque pius imperator, regule astrictus, reliquum uite tempus in uirtutum exercitiis transegit, beatumque Benedictum uere ut Patrem coluit. Simile huic factum contigit in monasterio Gellonensi seculo duodecimo, ubi Berengarius de Mayrosio obedientiam pari modo uouit Richardo Gellonensi abbati, ut patet ex eius professionis cedula quam ex ms. codice eiusdem monasterii huc referre uisum est: Anno ab incarnatione Domini 1162, in nomine domini, ego Berengarius de Mayrosio,  uolens renuntiare terrenis et inhiare celestibus, trado in manu Domini Richardi abbatis sancti Guillelmi me ipsum ad monachicum habitum suscipiendum, quando abbati domino placuerit. Sed et in presentiarum promitto et obedientiam secundum Dei et beati Benedicti regulam. Porro hanc in beatum Benedictum Henrici propensionem probat lamina aurea que, ut ex uariis auctoribus refert Angelus de Nuce in notis ad lib. II Chronici Casinensis, cap. 43, in Basiliensi maiori ecclesia, quam Henricus restaurauerat, uisebatur; ubi quatuor angeli cum sancto Benedicto depicti erant, atque in eorum medio Christus Dominus representabatur, ad cuius pedes Henricus cum Cunegunde uxore sua aduoluebatur. Obiit Henricus Iulii 14 anno 1024, atque in  Bambergensi ecclesia sepultus est; qui postea ab Eugenio III summo pontifice in sanctorum catalogum ascriptus, publice in tota Ecclesia celebrari cepit.

15. Cunegundis uiri obitu plane libera fuit, ut quemque mallet uite statum posset amplecti. Placuit ei pre ceteris Confugiense monasterium, in quod sese recepit, eo modo quo in eius uita describitur; quam cum integram proferamus, fusius de ipsius gestis hic loqui inutile foret. Porro uitam eius a Nonnosio quodam monacho scriptam fuisse auctor est Hofmannus in Annalibus Bambergensibus; sed quoniam ille tempore floruerit, aut utrum hec ipsa sit que ad nos usque peruenit, incertum est. Certe auctorem uite, quisquis ille fuerit, in aliquo  loco per beatam Cunegundem dotato uixisse, certum  uidetur. Is enim num. 5 ait indignum fore, ut ipse illi subtrahat officium oris, cuius prouidentia quotidie alimenta percipiebat corporis. Aetatem suam non adeo euidenter prodit; indicat tamen num. 5 se post sancti Henrici canonizationem, que anno 1152 per Eugenium tertium facta est, scripsisse, cum ait scripta de beato imperatore ab Ecclesia recepta fuisse. Quin et cum ea occasione sibi uenisse in mentem dicat, ut de beata Cunegunde scriberet, hoc ipso tempore quo de beato imperatore in sanctorum numerum publice accensendo agebatur, eum uixisse coniici potest; quanquam nonnisi sub seculi duodecimi finem scripsisse fatendum est, nisi miracula que post uitam habentur, ab altero quopiam auctore descripta fuisse dicamus. Ceterum preter ea  miracula, que inferius a nobis edita sunt, habetur in apographo Bambergensi item alius miraculorum liber, sed quem omisimus, quod nichil fere contineat preter ea que protulimus. Si quis tamen illum legere cupiat, adire potest Gretserum in libro De diuis Bambergensibus, aut Bollandum ad diem 3 Martii, ubi integer exhibetur.

16. Porro monasterium Confugiense, quod Capungum Dithmarus libro uII appellat, uulgoque Kauffungen dicitur, haud longe a Cessellio Hassie oppido celebri, usque ad seculum proxime elapsum in regulari obseruantia perseuerauit. Sed tunc temporis tota regione ad lutherani partes accedente, tandem anno circiter 1531 sub lantgrauio Philippo sanctimoniales proscripte, et religio catholica  penitus ibi abolita fuit. De hoc monasterio plura obseruat noster Adolphus Ouerham in nota ad num. 86 uite beati Meinwerci episcopi Paderbornensis.

17. Cunegundis memoriam non fasti solum Benedictini, sed et pleraque Germanie et Belgii peculiaria Martyrologia cum Romano commemorant, in quibus uariis diebus, pro uaria ratione, eius festiuitas celebratur. Precipua est die 3 Martii, quo eam e uiuis excessisse certum est, idque anno 1040 aut sequenti, si annos quindecim post unum uiduitatis annum in monasterio transegerit, ut asserit ipsius uite scriptor; quanquam lambertus Scafnaburgensis mortem ipsius anno 1030, et Thrithemius,  post Marianum Scotum, anno 1038 consignarint.





INCIPIT uITA SANCTAE CUNEGUNDIS.

 1. Cunegundis imperatrix nupta.---Ex preclaro parentum sanguine et Auguste nobilitatis gradu, duo immarcescibilis glorie flores mundo enituerunt, sanctus uidelicet Henricus, cognomento Pius, gloriosissimum Romani imperii decus, eiusque dignissima contectalis  , pie memorie Cunegundis Augusta et imperatrix. Eadem uero beata et Deo dilecta  Cunegundis terreno imperatori corporaliter  , non carnaliter coniuncta, celesti Regi suam uirginitatem consecrauit, quam usque in finem, casti coniugis consensu, Deo teste, conseruauit. Quod postmodum Diuinitatis testimonium, ne lumen in tenebris lateret, ostendit, dum eam ad confundendum uirginitatis hostem, et obstruendum os  mendacia contra uirginem Christi loquentium, super ignitos uomeres incedere et illesam procedere dedit.

2. uirginitatem miraculo probat.---Qualiter autem id factum sit ad communem edificationem pretereundum non est, ut et castimonie erudiamur exemplis, et diuinorum secretorum admiratione moueamur, intelligentes quemadmodum diligentibus Deum omnia cooperantur in bonum. Tantis namque ac talibus bonis tentatio deesse non potuit. Inuidus enim omnium bonorum diabolus, ubi thorum immaculatum sauciare non potuit, zelotypie liuore fedare cogitauit et eius saltem famam ledere, cui uulnus corruptionis infligere non ualuit. Facta est igitur, auctore diabolo, suspecta criminis, que non  nouerat maculam corruptionis. Sed quia crudelis est qui famam suam negligit, expurgationis gratia ad uomeres candentes illud sibi iudicium elegit, quod propter duritiam hominum institutum esse cognoscitur. Cumque dilecta Deo ad illud iudicium, uelut ouis ad occisionem, duceretur, ingemuit, et ait: »Domine Deus, creator celi et terre, qui probas renes et corda, iudica iudicium meum et eripe me. Te enim testem et iudicem hodie inuoco, quia nec hunc presentem Henricum, nec aliquem uirum carnali commistione unquam cognoui.« Hoc dicto, stupentibus et flentibus uniuersis qui aderant, uomeres candentes nudo uestigio calcauit, et sine adustionis molestia secura pertransiit. Ita Deus omnipotens uinculum caste dilectionis seruauit, innocentiam  comprobauit, integritati custodiam humilitatis adhibuit.

3. loca sacra condit et dotat.---In fascibus itaque constituta, continentie sue gloriam sub terreni chlamyde imperii satagebat abscondere, ut tanto propensius, quanto efficacius poterat, promoueret que, Deo inspirante necnon adiuuante, ad ipsius laudem cogitabat perficere. Denique post nouellam fecundissime plantationis sue ecclesiam Babenberg, quam cum illo studiosissimo suo cooperatore Henrico in loco Babenbergensi, uenustissime, sicut hactenus cernitur, fabricauit sub patrocinio principis apostolorum Petri atque sancti Georgii martyris, monasterium sub regula sancti Benedicti ad aquilonarem plagam, in honore sancti Michelis archangeli  exstruxit, non minori studio prediorum ac diuersorum donariis ornamentorum; tertiam demum uersus meridiem sub ordine canonicorum, sub titulo sancti Stephani protomartyris, paruo quidem schemate, sed maiori opera de suo patrimonio ecclesiam fundauit. Ad quam dedicandam Benedictum  papam, quem prefatus Deo dignus Henricus imperator ad confirmandum Babenbergensem pontificatum aduocauerat, uenire rogauit. Ipsa autem illud Psalmographi secum decantans: Domine, dilexi decorem domus tue , diuersa eidem ecclesie iuxta imperialem munificentiam  munera contulit in diuersis ecclesie ornamentis: que omnia ipse dominus apostolicus, ut semper memoria ipsius fundatricis illic floreat, ne quando per fraudem, aut uiolentiam, uel furto inde subtrahantur, dura banni sui innodatione, septuaginta quoque duorum  episcoporum, qui ibi aderant, auctoritate ipso die confirmauit. Item monasterium in honore sancti Saluatoris, et eius uictoriosissime crucis, in loco qui Confugia dicitur, magnificentissime construxit, et ancillarum Dei ibidem Deo secundum regulam sancti Benedicti seruientium, congregationem decentissime ordinauit. Porro, cooperante ei in omnibus imperiali maiestate, idem monasterium omni ornatu decorauit. Ante principale altare iconem ex auro et lapide pretiosissimo  statuit; calices aureos et argenteos, catinos, urceos, pallas, casulas, uela, cortinas, cappas auro et gemmis pretiosis intextas, et cetera utensilia siue uasa ministerii tanto studio et tam sumptuosis impensis eidem ecclesie contulit, ut quicunque ea intuentur regiam magnificentiam et miram utriusque, imperatoris uidelicet ac imperatricis, in Deum deuotionem magnopere mirari non cessent.

4. Collapsa restaurat.---Preter has principales sue fundationis et primarias ecclesias, que conuentualis ecclesia, que monasteria illorum donatiuo non gloriantur, aut in prediis dilatata, aut decorata ornamentis? Alias enim antiquitate collapsas reedificauerunt, quasdam etiam destructas et ad nichilum redactas in pristinum uel in meliorem statum restaurauerunt;  et sicuti prudentes uirgines oleum sue misericordie in diuersos effuderunt, ut merito dicere possint: Christi bonus odor sumus in omni loco . O coniugium non uoluptate, sed bona uoluntate copulatum! O sanctum matrimonium, ubi una fides inuiolate castitatis, ubi unus spiritus misericordie ac ueritatis, ubi idem uelle in uirtutibus idemque nolle in uitiis! ubi nec primus nec alter discerni potuit; dum alter, quod primus, uoluit: ubi par animus in multifariis operum effectibus pares in duobus ostendit affectus! Quales has nuptias dixerim nescio. Unum scio, quia nescit nostra modo regio tales, dum illi propter regnum celorum se castrantes, nec prolem terrene fecunditatis exspectantes, celibem a Deo generationem receperunt, a  quorum ore laus Dei nunquam deficiet. Hec est generatio querentium Dominum, querentium faciem Dei Iacob: qui uiuentes in Christo, membra sua mortificantes propter Christum, super terram morientes, modo regnantes cum Christo bona Domini sui uident in regione uiuentium.

5. Auctor aggreditur uitam sancte Cunegundis.---Quoniam de uita et uirtutibus pii et sancti Henrici Christianissimi imperatoris, et miserationibus uariis quas fecit in domo Domini, de signis quoque et miraculis que post transitum ipsius per eum fecit Deus, satis ac digne scripta sancta recepit Ecclesia,  nunc animum pungit, ac in mentem uenit, uitam memorande uirginis nostre Cunegundis breuiter explicare, et memorie scripto commendare; ut ad exemplum eius intuentes, quecunque uirgines, quecunque uere uidue, perfecte uite normam arbitrentur conuersationem illius. Indignum enim nobis, sed magis opere pretium duximus, ut illi officium non subtrahamus oris, cuius prouidentia quotidie alimenta percipimus corporis.

6. Defuncto marito, piis operibus insistit sancta Cunegundis. Eius epistola.---Henrico itaque suo sue castitatis patientissimo semper custode, ubi eam suis uirginem, uti traduxerat in Christo, in ultimo spiritu constitutus resignauit, ad celestia, que iugiter suspirabat, gaudia translato,  illa se ad Dominum, ut semper, totam contulit; illum sue castitati, necessitati, saluti adesse, illum suis ecclesiis; illum filiis, quos ei in Christo aggregauerat, presentem adfore, aduocare uigiliis, orationibus instare, die practicam cum Martha, noctu contemplatiuam cum Maria uitam agere non cessabat. Quanta uero eleemosynarum largitate, quanta orationis instantia, pro beati coniugis defuncti anima desudauerit, in subscripta pagina, quam ipsa per se  composuit et conscripsit, quicunque scire uoluerit cognoscere poterit. »Cunegundis, diuina dispensatione solo nomine imperatrix, specialiter dilecte congregationi in Confugia,  quidquid iuste conuenit dilectioni. Proprie aduersitatis sarcinam, ueluti estimo, facilius tolerarem, si uestras res saluas incolumesque existere uiderem. Quamuis enim mens procellosis curarum fluctibus undique quatiatur, uestre tamen recordationis anchora a cordis profunditate non euellitur. Et licet longe remote ab oculis sitis, ab animo tamen nusquam receditis. Quis nos separabit a caritate Christi? casus doloris, an longinquitas remotionis? Quin etiam si amisse facultatis usus concederetur, uoluntas hec operis exhibitione comprobaretur. Ipsum tamen modicum, quod adhuc, Deo uolente, reliquum tenemus, uestre commonitioni alienum esse nolumus, ut participatione paruitatis releuetur magnitudo deuotionis.  Mater namque si parum habuerit, parum filiis tribuit. Ecce hec modici sumptus munuscula ad refectionem uobis mittuntur carnis, ut animam senioris Patris uestri continua orationis alimonia reficiatis; quoniam tot iustorum preces unanimiter continuate apud Deum multum possunt proficere, Iacobo attestante: Multum ualet deprecatio iusti assidua . Ille etiam atque etiam iustus Dominus, qui iustitias dilexit, equitatem supplicationis exaudire non respuit: sed uobis indefessis intercessoribus supradicti cari memoriam facientibus salutis dabit premium, quod ipse promisit dicens: Qui perseuerauerit usque in finem,  hic saluus erit . Atque bonus in conspectu etiam Dei placitum esse cernitis, si non solum pro illis qui in hac uita positi multa uobis bona, sed pro illis etiam qui nulla fecerunt, oraueritis. Obsecro ergo ut eum a cordibus uestris nunquam abiiciatis, qui uos tanquam proprias amauit, atque hunc locum uestra seruitute florere uoluit. Estote quoque mee necessitatis memores, semper in hilaritate cordis misericordes, secundum illud Apostoli: Dilectio sine simulatione . Necnon uestre mentes in quamdam mutue caritatis soliditatem magis ac magis concrescant, quatenus in die tribulationis clamorem uestrum ipsius aures exaudiant, qui dicit: Ubi duo uel tres congregati fuerint in nomine meo, in  medio eorum sum . Quod uos omni modo promereri hortor, eodem prestante, qui cum Patre et Spiritu sancto uiuit et regnat per omnia secula seculorum. Amen.«

7. Monasticam uestem induit. Pia eius exercitia.---Denique Conrado sibi succedente in regno  , ipsa curis secularibus, sicut iam diu desiderauerat, exonerata, in ipso anniuersario die transitus sancti Henrici archiepiscopos cum episcopis ad dedicationem Confugiensis ecclesie conuocat: ubi inter missarum solemnia, imperiali decentissime omni cultu ornata, ante principale altare uirgo Deo deuota processit, ibique thesaurum incomparabilem, ligni Dominici crucem, paruam quidem in materia, sed maximam in uirtute, Deo obtulit. At ubi lectio euangelii,  in qua supra arborem crucis ascendens suspicientem se Iesum suscipere, et ab eo benedictionem pusillus meruit accipere, lecta fuit, regalem purpuram exuens, tunicam fusciorem, quam ipsa sibi suis manibus operata fuerat, uestem religionis, data sacerdotali benedictione, induit. Et, multis pro se quidem flentibus, pro illa autem gaudentibus, que iam seculum damnasset in uestibus, capillis, qui huc usque in eodem monasterio pro ipsius seruantur honore, precisis, imposito sibi ab episcopis uelo, annulo fidei subarrhata, gratulabunda succinuit: Posuit signum in faciem meam, et annulo suo subarrhauit me Dominus meus iehsu Christus. Ita Christo sponso ipsa sponsa consecrata, dum filiarum suarum se sanctissimo contubernio applicuisset, non ut  mater filiabus se preferebat, sed in omnibus seruitiis seruilem se personam ostendebat; ita tamen ut, cum omnia faceret, ostentationem fugeret singulorum, ne in presenti seculo reciperet mercedem suam. Operabatur manibus suis , sciens scriptum esse: Qui non operatur, non manducet . Sponso aut orans loquebatur aut psallens. Ad ecclesie limina pene inuisa properabat. Nihil seueritate illius iucundius, nichil iucunditate seuerius. Tristis in risu, in tristitia suauis. Breue uite spatium eterna memoria compensabat. Idem  illi locus orationis et quietis fuit, idem semper habitus, incultum corpus: dum sciret reiiciendas delicias corporis, quod paulo post uermibus exarandum sit: semper eam legere, aut legentem audire uideres. Multa illi circa contubernales deuotio, frequens decubantium uisitatio, sollicita pauperum consolatio. Preterea plura eam miracula fecisse credimus, sed, quod gratiam hominum et oleum adulationis semper fugeret, esse suppressa: quod tamen incurie scriptorum, seu reuolutioni temporum, non defectui deputandum est uirtutum. Pauca tamen que in scriptis reperimus, aut ueridica sanctimonialium, ubi illa Christo militabat, relatione cognouimus, hic inserere dignum duximus.

8. Miraculis claret. Incendium exstinguit.---Cum  post orationis frequentiam inter lectionis lassitudinem ancilla Christi in lecto, non plumis exstructo, sed cilicio strato, membra sopore grauata remisisset, puella sacrata que de more illi assidebat, sacros codices legens, cum fere ad medium noctis lectionem extenderet, caligantes oculos clausit, lumenque e manibus illius prolapsum paleas corripiens, sui fragore circumiacentes sorores excitauit. Clamore ex concursu facto, uirgo Christi de somno excussa, dum colluctantes inter se et concrepantes flammas circa se aspexit, ad orationis arma se conuertit, et signo crucis adustionem illam absque omni suarum lesione uestium auertit. Tua sunt hec, Christe, opera, qui olim Babylonium regem in suo furore confudisti, et Chaldaicos ignes, ut pueri tui liberarentur  illesi, tua uirtute exstinxisti.

9. De Iutta eius nepte, abbatissa.---Aliud miraculum tam stupendum quam mirandum hic placuit subscribere, in quo animi illius constantiam et rigoris seueritatem discere poteris. Habuit secum sororis sue filiam, Iuttam  nomine. Hanc a primis annis educatam, omni disciplina, secularium quoque litterarum scientia instruxerat. Hec materteram non minus religionis quam dilectionis amore secuta et consecrata fuit. Quam in omnibus plene instructam, ubi eius in orationibus uigilantiam, in ieiuniis perseuerantiam, et ad omnia patientiam perspexit, omnium assensu et rogatu, primam in ipso cenobio eam abbatissam prefecit. Tum uirgo mater filiam suscipiens, iuxta commonitionem sanctam dudum  habitam, precedentium illi Patrum repetens alloquia, monet ob salutis affectum utilia ac Deo placita sepe dicere, frequenter audire, solitas religiosi itineris uias non deserere, magis magisque errorum deuia et diabolica calcare figmenta; nullam luci ac tenebris, ueritati atque mendacio, turpitudini atque honestati apud Dei seruos docet esse communionem; sollicite cauendum ne uana sectando desineret esse templum Dei, et habitatio demonum fieret, et demonis  monumentum: lumina sua in Dei figere aspectum, primam que doceret facere, ut fructum doctrine sue ipsa in celis, Deo adiuuante, possit inuenire. Hec et eiusmodi iterum et iterum materno studio ei inculcans, quasi in omnibus iam perfectam et ipsa magistram uenerari cepit. Illa, ubi immatura libertate potita est, paulatim a rigore suo deficere, molliorem cultum, lautiorem cibum, que uitiorum alimenta sunt, desiderare: ultima in choro, prima in conuiuio, puellarum fabulis interesse, ac in omnibus laxius agere cepit. Pro huiusmodi leuitatibus dum eam frequenter sancta Dei inter se priuatim, publice coram omnibus secundum Apostoli precepta, sepius argueret, obsecraret, increparet, nec illa matertere uelut patrocinio aut familiaritate  uane confisa ullo modo emendaretur; quadam die dum ipsa cum conuentu crucem, nam dies Dominicus erat, sequitur, abbatissa defuit  . Quam illa inquirens, et epulantem cum ceuis in conclaui reperiens, zelo pietatis armata, cum uerbo correptionis dextera maxillam eius percussit; que quasi sigillum quoddam formam digitorum eius accepit, qua omni tempore uite sue non caruit. De quo nimirum facto constat, quia non tantum pro se, sed et pro aliorum emendatione hoc pertulit, ut huius uisio aliis proficeret, et ad melioris uite statum a uitiis suis retorqueret.

10. Chirotecham eius radius solis sustinet.---Forte et istud detractoribus fabulosum et infidelibus incredibile putabitur, quod sanctitatem illius, quam humilitatis  gratia ipsa homines latere uoluit, muta elementa loquuntur. Denique cum post lectionem euangelii, suo solemni more sacrificatura accederet ad altare, dextere manus sue chirothecam detrahens, cum nullus qui reciperet adesset, a se reiecit; quam radius solis per fenestre rimulas intrans suscepit, et tandiu quasi famulando sustinuit, donec illa, post sacrificium rediens, eam reciperet. Tale etiam quid in beati uiri Goaris ueste aliquando diuina uirtute ostensum fuisse legitur  ; qui dum a sede Rustici Treuirensis pontificis despicitur, a summa maiestate per maioris luminaris honoratur famulatum. Omnium itaque capax erat meritorum, qui iudicem cunctarum meruit habere uirtutum.

11. Morbus eius extremus. Respuit regales exsequias.  Obit.---Quindecim in sancto proposito superuixit annos, tam humilitatis gratia quam religionis reuerentia omnibus admiranda. Tandem pro nimia ciborum abstinentia,. orationis et uigiliarum incredibili perseuerantia, cepit corpore languescere, et ingrauescente morbo paulatim deficere. Sed dum membra dolore contraherentur exterius, spiritu tamen, nam laus Dei semper in ore eius fuit, confortabatur interius. uocabat sanctos angelos, quorum  hic uita, illic iam consortio fruitur; apostolos et confessores, quorum fidem et confessionem semper tenuit, interpellabat: uirginum Christi in suo exitu inuitabat chorum, quarum emulatione, in carne, dum preter carnem uiueret, immaculatum Christo conseruauerat thorum, omnium Deo famulantium sibi adesse, sibi occurrere orabat auxilium. uere quod est scriptum: Timentibus Deum omnia cooperantur in bonum , in obitu tante uirginis uidimus comprobatum. Necdum spiritum exhalauerat, necdum Christo debitam reddiderat animam, et iam fama uolans tanti prenuntia luctus, non tantum sacratas uirgines aut diuersi ordinis uiros, uerum etiam totius urbis populos ad exsequias unius congregabat. Sonabant psalmi, et totam domum,  ubi sanctum corpusculum in medio super illo suo nobili cilicio compositum iacebat, in sublime resonans letania pro exeunte anima quatiebat. Interim ex more regales tanquam imperatrici, non ut paupercule debentur sorori, parantur exsequie, aurea feretro obtendenda proferuntur uelamina. Tum illa pallentes uultus, quos ante, ad se sponso uenienti letos exhibuerat, uideres ad os retorquere, manu abnuere: »Amictus iste, ait, non est meus; auferte hinc, ornatus hic alienus est. His terreno sponso, istis celesti copulata sum; nuda de utero matris mee egressa, nuda regrediar illuc: his uilem misere carnis materiam inuoluite, et corpusculum meum iuxta tumulum fratris mei ac domini Henrici imperatoris, quem me iam uocantem uideo,  in proprio locello reponite.« His dictis in manus Domini spiritum suum commendans, ad suum anima reuolauit auctorem, et in antiquam possessionem diu peregrinata conscendit: terris matrem communem se amisisse flentibus, celis autem conciuem in suum consortium se suscepisse gaudentibus.

12. Bamberge sepelitur.---Ita demum sacro illo corpore feretro superposito, longo nobilium ordine preeunte, multis hinc inde confluentibus, cum illo sibi semper familiarissimo pauperum contubernio, ad locum Babenberg sepulture sue predestinatum felices exsequie usque delate sunt. Tum uero relictas urbes, uacua rura, desolatas ciuitates, undique concurrere populos uideres; matres paruulos suos  in brachiis gestantes, infirmos in grabatis iacentes sanitatis gratiam sperare, felicem se credere, si cui aut feretro iungi, uel ab ipso contigisset obumbrari. Tandem in ecclesiam beati Petri apostoli corpus non sine labore deportatum, triduanas ibi meritis suis ac beneficiis condignas habuit exsequias; filii quos ipsa illic in Christo adunauerat, de matris pace iam securi, pro se autem solliciti incessanter psallebant, dum eam sibi ad horam subtractam sine timore amissionis, in spe perpetue intercessionis recepisse plaudebant: mater de celo filiorum prospectans affectum gaudebat. Ita uelatum sacrum corpus, sacris uestibus, diademate Christi capiti superposito,  suo loculo in dextro latere, sicut hactenus ueneratur, repositum est  . O felix Babenbergensis ecclesia! recepisti thesaurum quem amiseras. Procax et malefica lingua detractorum, oculorum testimonio confutata est, dum uirginitas eius rebus approbata, sanctitas clarescentibus signis uidetur testificata.

13. Miracula post obitum.---Christiane religioni proficiens Ecclesia fidelis (que in Euangelio, uoce Domini testante  salutem missam a Domino, celestis archiatri effectibus medicine plenam,  tam mentis quam corporis auribus animaduertat. Mundane machine conditor humano generi per inobedientiam lapso condolens, ut eterne uite fructus facientem nouam plantationem, scilicet primitiuam Ecclesiam insereret, patriarchas et prophetas in mundum mittere dignatus est: qui creditum sibi officium quinque corporis sensibus, sextoque, qui est spiritus prophetie, mysterium incarnationis Christi, et omnia que de ipso annuntianda erant predicantes, alii asperitate uite, alii diuersis penarum mortibus, ipsi quem prophetabant, famulatum suum fideliter impleuerunt. Horum limes Christus eterni Patris consilio, pro liberandis hominibus de intemerate uirginis utero processit, ut iam inchoate plantationi, missis per orbem apostolis, atque  de suo corpore fuso cruore fabricatam, nouellam superedificaret Ecclesiam, que sancte Trinitatis fide imbuta, et mundata baptismi gratia, martyres, confessores, et infirmi sexus uirgines animo tamen constantes, primitias obtulit. Inter quas beata Cunegundis, flos Babenbergensis Ecclesie, cum sancto Henrico, qui Romanorum imperium tenuit, sub coniugii specie, immortali sponso caste uirginitatis honore deseruit. Unde iam eius sanctitatis merita per orbem manifesta declaratione apparent: quia in loco ubi sanctum eius corpus quiescit, infirmi quacunque laborantes egritudine sanitatem recipiunt. Ut autem ad omnia testes cautissimi simus, ueritatis amatoribus etati nostre succedentibus, de  his que scribimus curiose indagantibus, scilicet quo tempore opera curationum prefate imperatricis initium habuerint, largiente Domino prout possumus, uolumus explicare.

14. Energumenus liberatur. Et alii ab aliis morbis. Anno Dominice incarnationis 1189, indictione II, Tiemone tertio decimo Babenbergensis Ecclesie episcopo, quarto pontificatus sui anno, ad uincula sancti Petri, ne de sanctitate prememorate uirginis ambigeremus, signorum experientia certificati sumus. Nam dum solito more populus ad predictum locum orationum et uigiliarum causa conuenisset, adfuit quidam demoniacus de uilla que dicitur  Dierrut  , qui nec pietatem agnoscens, nec scelus abhorrens, filium suum igne cremauerat. Hic duris funibus astrictus ad sepulcrum sancte Cunegundis ita mansuescere cepit, ut furiali morbo absolutus Deum omnipotentem laudaret; eique cuius patrocinantibus meritis hec sibi accidisse cognouit, cum caterua, que presens astiterat, debitas acclamabat laudes. Igitur dum hec tam cleri quam populi solemni deuotione agerentur, tres contracti, unus in suburbio de hospitali sancti Aegidii  , qui magis reptando quam scabellis uoluebatur; alter de domo Chunradi maioris ecclesie prepositi; tertius item de domo Ottonis in eadem ecclesia canonici, super sepulcrum beate uirginis positi, ab unius dolore passionis una erecti sunt manu diuine curationis.  Mulier paralytica, et altera sanctimonialis  femina uno pede claudicans, et claudus de castro quod dicitur Giet, post momentaneam orationem uix completam, in ipsa nocte curati sunt. Puer cui tanta membrorum mollities inerat, ut pene ossibus carere putaretur; alter de lincendorf, macie deformi consumptus, gressum et loquendi officium, quibus omnino caruere, receperunt. Puella sciatica de Gisenuelt [al., Gisfeld], necdum tumbe ingesta sacre propter turbam: puer ex contractione neruorum carens officio pedum; puella de Nuornberc  planta pedis sursum recurua, geniculo contracto; item de eodem pago puella manum aridam habens, inter orationes et uigilias curati sunt.

15. Quidam pro equo furtim sublato apud Werram  fluuium, in uico qui dicitur Wasegen, suspendio addictus est. Qui in tormento positus, uoce qua poterat, beate Cunegundis uirginis aures appellauit, cuius etiam festinatam opem sibi adesse presensit. Diuina enim uirtute, ubi populus abscesserat, uincula manuum dissoluta sunt, et ipse sibi laqueum deponens, in ciuitatem reuersus, cunctis ereptionem sui, dans gloriam Deo et sue saluatrici exposuit. Quorum fideli testimonio ad nos usque delatus, ad censum quinque denariorum a suis parentibus, ut pridem dum damnaretur, pro ipso deuouerant, inscriptus est. Apud nos quoque non huic dissimile de seruulo quodam, dum illaqueatus ab omnibus mortuus putaretur, signum apparuit. Nam post eiectam urinam, quod signum mortis in talibus tormentis  est, cunctis astantibus inspirate saluti ac uite restitutus est. Tali modo apud Rottenburc, imperiale castrum, duo absoluti multorum attestatione usque ad nos peruenerunt.

16. Puer mortuus resuscitatus.---Mira, at nil Deo impossibile, et forsan nostre etati incredibilia dicturus sum, sed tota Bambenbergensium ciuitas huius facti expers non fuit. Mulier de proxima uilla Elrin uagientem suum, infra quadraginta dies sine baptismo  defunctum, supra tumbam beate uirginis non sine spe resurrectionis posuit. Testor eum, qui est primogenitus mortuorum, qui mortuos suscitat, ubi miserabilis omnibus mater exstincti, sancte uirginis nomen Cunegundis ingeminando multos fletus effudit; quem exanimem posuerat, de sepulcro uiuum leuauit. Quis se a lacrymis, quis a laudibus contineret? Una uox omnium, ut frequens turba Sabbato confluxerat. Qualis est hec? quam sancta, quam Deo chara! que claudos currere, cecos uidere, mutos loqui, exstincta quoque membra reuiuiscere facit! Beatus uenter qui hanc portauit; benedicta a Domino ubera que hanc lactauerunt; de benedictione iam seculo pereunti tanta gratiarum munera effluxerunt

 17. Item suffocatus.---Aliud non huic dissimile signum, alio uero euentu in trienni puero, in uico Grunberc celebratum est, qui a mane usque ad uesperam in limoso lacu suffocatus iacuit, ubi a mulieribus sub lini fasciculis repertus et subleuatus, multo eiulantium comitatu domum usque delatus est. Illic per noctem lugubres parentibus exsequias celebrantibus, ubi mane sacerdos debitum humanitatis complere astitit, populus qui aderat, qui iam multa de signis beate Cunegundis uiderat et audierat, presentiam illius sibi adesse in multa spe exauditionis rogitabat. Mirum in modum puer annularem digitum mouere cepit, et, stupentibus omnibus, post spatium unius hore sanus surrexit. Huius facti primum ipse sacerdos sub stola, deinde milites octo  sub sacramento, ipso puero in medium locato, cum omni frequentia sue plebis, testes ad nos uenerunt.

18. Item puella.---Puella septennis in parochia liuberstat, dum ad fontem incaute hauriret, infelici casu submersa est. Quam cum ad sua a crucibus homines fuissent reuersi, nam dies Rogationum instabant, de fonte exstinctam leuantes, post uotum ad memoriam beate Cunegundis factum, quam dudum lamentabantur mortuam, non sine laudibus diuinis uiuentem admirabantur. In hac trium resuscitatione mortuorum, cum et alia duo corpora ad inuocationem sancte imperatricis eiusdem uite reddita, uerissima testium approbatione ac ipsorum puerorum presentatione cognouerimus, quis nisi  sancta Trinitas operata uidetur, que secundum signa que ipsa facit, hec et his maiora facere postmodum suis promisit?

19. Mutus uocem recipit.---Illud quoque clarissimum, clarissimis regni primoribus coram astantibus, celebre super muto factum sub oculis omnium, memorie hominum tradere non indignum duximus. Nam rem gestam ita per famulam suam Christus clare operari uoluit, quod pene nullum latere potuit.  Philippus  rex propter sui confirmationem, interim uero, quod magis fauorem sibi prestare credebat, propter translationem beate uirginis comitia indixerat: mutus quidam seruulus in comitatu probabilium uirorum de Pogen conuenerat, quorum uasa, quia et ipsi penitentes erant, portabat. Regina ad ecclesiam processura, cum de more solemniter a clero suscipitur, confusus interim populorum clamor exoritur, non frustra morituro denique homini, sed laudes cum Christo suo iam uiuenti conclamantium. Testor Christum et eius apostolos, iste qui prius nullam, utpote mutus; linguam nouerat, singulis ad interrogata propria lingua disertus respondebat.

20. lupus mitis.---Quid referam de bruto animali,  cuius innata sibi rapacitatis ingluuies, dum predam rapuit, quasi nomen Cunegundis contra se inuocatum sensisset, a suo furore quieuit? Nam lupus dum circa caulas ouium uespertinus nature sue ingenio uersatur, paruulum ante fores incaute relictum lustris suis intulit. Aliorum autem, qui territi fuerant per lupum, mater pueri clamore excitata, omnes ciues suos manibus complosis pectora tundens, multis eiulatibus in dolorem commouit. Omnibus bestiam insequi, quia nox instabat, incassum iudicantibus, mater ad ecclesiam confugiens, signis uelut mortuo tertio compulsatis, pro conseruatione filii aures uirginis illic pernox appellare non desinebat. Mane facto, nutritius ille silua erumpens, paruulum quem rapuerat, illesum reportat, et in  sulco ubi boues pridie arauerant, in pellicula sua diligenter inuolutum collocat; ipse propter sedens custodias obseruat. Ubi uero ruricolas et uomeres iam appropinquare sibi uidet, quasi de paruuli quiete securus, mansuetus discedit. Quem illi, ut mos est, clamore persequentes, seruus qui boues stimulabat, pelles aspiciens: »Ecce, ait, tegumenta pueri quem lupus rapuit.« Accurrentes dormientem paruulum intactum, uultu splendidum reperiunt, et non sine multa admiratione hec considerantes, ciuibus et matri nuntiant. Illa aduolans, et pre gaudio in lacrymas prorumpens, ubi et quomodo fuisset, inquirit. Ille iuxta etatem simpliciter: »Canis, ait, ille qui me asportauit, blande me perlingens in sinu suo compositum tota nocte dormire  fecit.«

21. Miracula omissa.---Ista que modo succincte miracula diximus, et alia plura que uitio prolixitatis transimus, ne more hirudinis lectorem, quem huc usque studiosum tenuimus, effluendo fastidiosum occidamus, signum in seruulo quasi annorum sedecim diuina operatione factum exponamus. Qui ceteris membris secundum ordinem nature bene dispositis, in principali, quod est caput, tanta passione agitabatur, ut sine intermissione parieti, si proximus esset, allideretur: pectus mento tunderet, scapulas tempore uerberaret, nunquam in eodem statu,  uel uerba fundens, cibum aut potum uix aliquando sumens, permaneret. Si quando illi dormire contigisset, solo collapsus modo caput terram, modo celum pulsare uideres; et quod miserabile dictu, dum ab omnibus, propterea quod horribilis uisu foret, fugeretur, a singulis uideri optabatur. Iste ante fama quam aspectu notus, dum ad nos peruenisset, stipem inter domos accipiens, aliquandiu sustentatus est. Hunc archisynagogus uidens: »Si uestra Cunegundis, ad Christianos ait, istum curauerit, me Christo ac fidei uestre applicare poterit.« Sed, quod dicit Apostolus : Iudei signa querunt, in hoc Iudeo ostensum est. Nam patiens tertia Dominice resurrectionis feria, dum super sepulcro salutifere uirginis salubri premeretur sopore,  manu inuisibili quadam tactus, inde sanatus, cum summa omnium admiratione ac laude abscessit. Iudeus uero infelix a perfidia sua eternos passurus ignes non recessit.

22. A papa approbantur.---Illud autem in ultimo, quod tamen signorum illius non ultimum fuit, subnectam. Quoniam terra circa sepulcrum eius a fidelibus collecta, in speciem lucidissimi thuris, aut etiam mundissimi grani fuit frequenter redacta. Super hoc Innocentius papa in sermone ad populum in lateranensi palatio habito, uite illius merita et miraculorum insignia commemorando subintulit: »Recte, fratres karissimi, puluis ille, quo gleba huius sanctissime uirginis debito humanitatis sepulta tegitur, in thus atque granum redigitur, que se  sub sexu fragili, dum uiueret, a licitis continens, ab illicitis abstinens, illibatum Domino holocaustum obtulit; et diues Christo, pauper sibi, pauperes Christi sub diuersi ordinis atque sexus professione quotidie pascit. Merito ergo in catalogo sanctorum erit ascribenda, que uitam sanctorum semper studuit imitari. Collectam itaque a nobis conscriptam, cum officio totius misse huic nostro sermoni apposuimus, et apostolica auctoritate omnibus ecclesiis in honore tante uirginis decantari direximus.«

23. Auctoris epilogus.---Hec paucissima de uirtutibus et signis Cunegundis sanctissime uirginis, prudentissime caritati uestre inter innumerabilia dixisse sufficiat; que si quis euolute perstringeret,  prius ipsa pagina quam materia deficeret. O beatam, o predicandam, que regnum mundi et omnem ornatum seculi pro celesti ornatu despexit! Christum sibi sponsum regio sponso legaliter non carnaliter copulata delegit! que uirginitatem suam inter regales thalamos probando, ut infamie malum sibi ab inuidis obiectum expurgaret, ignes calcauit! que dum prolem morituram non exspectauit, eius casta generatio nunquam passura successionis detrimentum durat; quando Ecclesia in filiis suis per eleemosynas ipsius diuine laudis semper accipit incrementum: quam cum Christo suo, quem amauit, in  quo credidit, quem dilexit, etiam post mortem uiuere signa crebra loquuntur. Ad memoriam eiusdem ceci uisum, exstincti uitam, muti loquelam, aures obstructe recipiunt auditum.

24. Quanta igitur illa fuisse credimus, que uiuens nullo teste, dum iactantiam uitat, sola exercuit, cum tanta illam post mortem signa fecisse, sub oculis omnium uiderimus? Ad nos ergo signa ista, que foris miramur, intus transferamus, uitam nostram et mores corrigamus, ut si uirginis consortium non meremur, post decliuia uitiorum sit nobis premium per uirginem tantum supplicium euasisse peccatorum.


uirginis iste docet Cunegundis gesta libellus.
Plura tamen dicenda tacet, dum flumine mergi,
Cymba timet, moritur que tangit bestia montem.
    Sed que lingua silet, pro uirgine signa loquuntur,
Que famam laudis eius tam crebra loquuntur,
Dum cecis, mutis, claudis, optata salutis
Cura uenit; dum languor abit, febrisque recedit,
uita redit, recipitque cutis conspersa colorem.
 Hoc potuit qui cuncta potest dare uirginitati,
Qui montes transferre ualet credulitati.
Nupta uiro sub lege uiri uult uirgo latere,
Sponsa subarrhata, sponso tamen inuiolata,
Et Christum sub corde uirum sibi legit habere.
Seruat uirgo fidem, res claruit igne probata.
Discite coniugium celebs, ubi nulla uoluptas:
Qui sine mistura seruant legalia iura,
Cuncta nichil pensant que mox fuerint ruitura,
Hic in spe fructus mittentes semina luctus
Gaudia longa metent, Agnumque sequentur in albis.

Oramus te, uirgo sanctissima, imperatrix gloriosissima, que terras misericordiarum tuarum operibus, celos respersisti uirtutum floribus, fluctuantibus in mundo tuis assiste, procellas turbinosas aduersantium  tuis orationibus propelle, cunctos tibi deuotos, uitiis propulsis, perpetuo tuis fac gaudere beneficiis et meritis, et omnes scribentes siue fidelium legentes huius textum lectionis, fructu non priuentur sue parte deuotionis. Amen.





Bulla Innocentii III de canonizatione sancte Cunegundis.

 Innocentius episcopus, seruus seruorum Dei, uenerabili fratri Theumoni  episcopo, et dilectis filiis capitulo Babenbergensi salutem et apostolicam benedictionem. Cum secundum euangelicam ueritatem  nemo accendat lucernam et ponat illam sub modio, sed super candelabrum, ut omnes qui in domo sunt uideant; pium pariter et iustum est, ut quos Deus merito sanctitatis coronat et honorat in celis, nos uenerationis officio laudemus et glorificemus in terris: cum ipse potius laudetur et glorificetur in illis, qui est laudabilis et gloriosus in sanctis. Pietas enim promissionem habet uite que nunc est, et future, dicente Domino per Prophetam: Dabo uos cunctis populis in laudem, gloriam et honorem  ; et per se pollicente: Fulgebunt iusti sicut sol in regno Patris eorum . Nam ut sue uirtutis potentiam mirabiliter manifestet, et nostre salutis causam misericorditer operetur, fideles suos, quos semper coronat in celo, frequenter etiam honorat in mundo, ad eorum memorias signa faciens et prodigia, per que prauitas confundatur heretica, et fides catholica confirmetur. Nos ergo, karissimi, quantas possumus, etsi non quantas debemus, omnipotenti Deo gratiarum referimus actiones, qui in diebus nostris, ad confirmationem fidei catholice et confusionem heretice prauitatis euidenter innouat signa, et miracula potenter immutat, faciens eos coruscare miraculis, qui fidem catholicam tam corde quam ore, necnon et opere  tenuerint.

Inter quos beate memorie Cunegundis, Romanorum imperatrix Augusta, que degens olim in mundo magnis meritis prepollebat, nunc uiuens in celo  multis coruscat miraculis, ut eius sanctitas certis indiciis comprobetur. licet enim ad hoc ut aliquis sanctus sit apud Deum in Ecclesia triumphante, sola sufficiat finalis perseuerantia, testante ueritate, que dicit: Quoniam qui perseuerauerit usque in finem hic saluus erit ; et iterum: Esto fidelis usque ad mortem, et dabo tibi coronam uite ; ad hoc tamen ut ipse sanctus apud homines habeatur in Ecclesia militante, duo sunt necessaria, uirtus morum, et uirtus signorum, uidelicet merita et miracula, ut et hec et illa sibi inuicem contestentur. Non enim aut merita sine miraculis, aut miracula sine meritis plene sufficiunt ad perhibendum inter homines testimonium sanctitati: cum interdum  angelus Satane transfiguret se in angelum lucis, et quidam opera sua faciant ut ab hominibus uideantur. Sed et magi Pharaonis olim signa fecerunt, et Antichristus tandem prodigia operabitur, ut, si fieri posset, in errores etiam inducantur electi. uerum cum et merita sana precedunt, et clara succedunt miracula, certum prebent indicium sanctitatis, ut nos ad ipsius uenerationem inducant quem Deus et meritis precedentibus, et miraculis subsequentibus exhibet uenerandum. Que duo ex uerbis euangeliste plenius colliguntur, qui de apostolis loquens aiebat: Illi autem profecti predicauerunt ubique, Domino cooperante, et sermonem confirmante, sequentibus signis .

Sane cum ad audientiam bone memorie Celestini  pape  , predecessoris mei, merita et miracula prefate imperatricis, uobis referentibus peruenissent, ut ipse de illis notitiam conciperet, certiorem, inquisitionem eorum uenerabilibus fratribus  nostris Augustensi et Eistetensi et bone memorie Wirtzburgensi episcopis, et dilectis filiis Eboracensi, lancheimensi, et Hailsbrunensi  abbatibus per apostolica scripta commisit: post cuius obitum usque adeo manifestari ceperunt et multiplicari miracula, ut ex euidentia pariter et frequentia, sanctitas eius ab omnibus quasi notoria predicetur, sicut ex multis testimonialibus litteris episcoporum, abbatum, prepositorum et principum, necnon et aliorum multorum nuper nostro exstitit apostolatui reseratum.

uenientes igitur ad apostolicam sedem ex parte uestra dilecti filii D. abbas Michelueldensis  , Gundelus decanus, Cunradus custos, Marcus archidiaconus, Hermanus subdiaconus maioris ecclesie uestre, lupoldus diaconus sancti Stephani, Burchardus  diaconus sancte Marie, Henricus presbyter sancti Michelis, Henricus subdiaconus sancte Marie, nobis et fratribus nostris humiliter supplicarunt, ut ex plenitudine potestatis quam iehsu Christus beatissimo Petro concessit, prenominatam imperatricem sanctorum catalogo dignaremur ascribere, decernentes eius memoriam inter sanctos ab uniuersis fidelibus de cetero celebrandam: cum hoc sublime iudicium ad eum tantum pertineat qui est beati Petri successor et uicarius Iesu Christi. Nos itaque cognoscentes, quod hoc reuera iudicium sublimius est inter cetera iudicia iudicandum, in ipsius examinatione plenariam uolumus habere cautelam. Et ideo prenominatos iurisiurandi religione  constrinximus, ut puram nobis super hoc dicerent ueritatem. Qui iurati dixerunt quod, sicut ex celebri fama et solemni scriptura nouerunt, beata Cunegundis sancto Henrico imperatori fuit matrimonialiter copulata, sed ab eo non exstitit carnaliter cognita. Unde cum dominus imperator ageret in extremis, principibus et parentibus inquit de illa: »Qualem mihi eam assignastis, talem uobis eam resigno. uirginem eam dedistis, et uirginem reddo.« Suam ergo uirginitatem Domino consecrauit et seruauit intactam: ita quod cum aliquando, instigante humani generis inimico, suspicio quedam contra ipsam fuisset exorta, ipsa, ut suam innocentiam demonstraret, super ignitos uomeres nudis plantis incessit, et processit illesa. Item sanctus imperator  Henricus et hec imperatrix egregia Cunegundis de propriis facultatibus Bambengergensem fundauerunt ecclesiam et dotauerunt; quam cum suis omnibus pertinentiis ex feruore deuotionis quam ad apostolicam sedem habebant, beato Petro apostolorum principi obtulerunt, annuum ei censum, ad indicium quod iuris sit Ecclesie Romane, soluentes:  sed et alia plurima beneficia piis locis et uenerabilibus ecclesiis contulerunt, Christum sibi facientes heredem. Hec et alia retulere de meritis: de miraculis asserentes, quod eis presentibus et uidentibus ad memoriam huius uirginis ceci uisum, claudi gressum, muti uerbum, et surdi recuperauerunt auditum, aliisque languoribus impetiti frequenter et euidenter plenam consecuti sunt sanitatem; et, quod est mirabilis nouitatis et noui miraculi, puluis de tumulo eius assumptus sepe conuersus est in frumentum. Nos ergo de meritis et miraculis eius multis et magnis non solum testimoniis, sed et testibus certiores effecti, cum secundum Prophetam laudandus sit Deus in sanctis suis; de fratrum nostrorum consilio, et pontificum multorum  apud sedem apostolicam existentium, ipsam beatam uirginem Cunegundem catalogo sanctorum ascripsimus, eiusque memoriam inter sanctos decreuimus celebrandam. Quapropter uniuersitatem uestram monemus et hortamur in Domino, per apostolica scrita mandantes, quatenus quod nos solemniter et caute statuimus, uos humiliter et deuote seruetis, ut meritis eius et precibus apud misericordissimum iudicem indulgentiam consequamur. Collectam autem et alias orationes in commemoratione eius dicendas edidimus, quas in hac pagina duximus subscribendas:


ORATIO.

Omnipotens et misericors Deus, qui a gloria tua  nullum excipis sexum, nullamque conditionem excludis, te suppliciter exoramus, ut sicut beate Cunegundi uirgini tue, post terreni culmen imperii, celestis regni solium contulisti, ita meritis eius et precibus, nobis quoque famulis tuis eterne felicitatis premia largiaris. Per Dominum.


SECRETA.

Sacrificium laudis tue tibi, Domine Deus noster, offerimus, tuam clementiam implorantes, ut per huius sacramenti uirtutem, intercedente beata Cunegunde uirgine tua, nos et a peccatis expedias, et a periculis tuearis. Per Dominum.


COMPlENDA.

Sacramentum redemptionis humane, quod in  honore beate Cunegundis obtulimus, tibi nos, Domine, reddat acceptos, ut per hoc quod et accepimus ipsi de tuo, et suscepisti de nostro, in tui semper unione uiuamus: qui cum Patre.

Datum laterani III Nonas Aprilis, pontificatus nostri anno tertio.





AD uITAM SANCTAE CUNEGUNDIS ADDITAMENTUM.


Monumenta Germanie historica, Script. tom. Iu, pag. 791.---»In codice Monacensi inter Ranshofenses n. 40, membr., sec. XIII, sequentia de Cunegunde, que Ranshofen predium possederat, eiusque familia, leguntur, que a uiro cl. Föringer exscripta, multa continent noua et notatu ualde digna.«---Hec D. G. Waitz in prolegomenis ad S. Henricum.

 XuI Kal. Martii ordinatio Heinrici imperatoris et Chunigundis imperatricis.

Xu Kal. Martii Gisila imperatrix, mater sancti Heinrici imperatoris, obiit.

uI Kal. Martii aduentus sancte crucis in Confungen.

III Kal. Martii Heinricus dux, frater Chunigundis imperatricis, obiit.

Anno Dominice incarnationis 1033, indictione tertia, u Non. Martii, domina Chunigunda imperatrix Augusta digne memorie obiit.

uI Nonas Maii Theodericus Metensis episcopus, frater Chunigundis imperatricis, obiit.

uI Nonas Maii Ermindrut abbatissa, soror eius, obiit.

 Xu Kal. Iunii Gisilbertus. frater Chunigundis imperatricis, Papie occisus obiit.

II Nonas Iulii Chuonradus imperator Augustus, pater Heinrici imperatoris, obiit.

 III Idus Maii liukart comitissa, soror Chunigundis imperatricis, obiit.

Anno Dominice incarnationis 1024, indictione septima, III Idus Iulii, transitus ad translationem sancti Heinrici imperatoris. Eodem die dedicatio Confungensis ecclesie, quando uelata est domina Chunigundis imperatrix Augusta.

Iu Kal. Aprilis Dietmarus, pater abbatisse Uote, obiit.

XIII Kal. Octobris abbatissa Uota, filia sororis Chunigundis imperatricis, obiit.

II Idus Octobris Heinricus, filius fratris Chunigundis imperatricis, obiit.

u Kal. Nouembris Sigefridus Kunuz comes, pater Chunigundis imperatricis, obiit.

 Idus Decembris domina Hedwich comitissa, mater Chunigundis imperatricis, obiit.

Eodem die Agnes imperatrix, eius consanguinea, obiit.



SANCTI HEINRICI IMPERATORIS AUGUSTI LEGES ET CONSTITUTIONES






[NOTA.]

Codicum Ambrosiani, londinensis, Florentini, uindobonensis, ueronensis et Estensis apud Muratorium ope Heinrici II leges recognouimus. De anno cui ascribende essent dubitabatur; nos 1019 pretulimus auctoritate codicis Ambrosiani indictionem tertiam indicantis, et altero qui in calculum uenire poterat, anno 1023, expeditionem Italicam annorum 1021 et 1022 propius subsequente.





[LEGES ET CONSTITUTIONES.]

 Heinricus [1 1Kb] Dei gratia miserationis [2 1Kb] Romanorum imperator Augustus. Omnibus nostris fidelibus presentibus etiam et futuris notum fieri uolumus, quod semper rei publice prouidentes, que digna sunt, probabilium [3 1Kb] personarum nostri imperii fidelium acceptione [4 1Kb] disponimus. Cum tempore auctumni [5 1Kb] in parte Elisantie [6 1Kb] , nostri regni pro utilitate multimoda, moraremur [7 1Kb] in ciuitate Argentina, que  uulgari nomine Strasburge [8 1Kb] uocatur, multorum perlatum [9 1Kb] est ad nos relatione, quod plurimi tunc erant, qui sub occasione his periculis laborabant. Unde etiam digna prouisione omnibus succurrentes, adtestatione laudis quam plurium nobis adstantium fidelium, archiepiscoporum Mediolanensis uidelicet et Rauennensis [10 1Kb] , episcoporum [11 1Kb] quoque Strasburgensis [12 1Kb] , Placentini, Cumani, uercellensis, Parmensis,  Aquensis, Ianuensis [13 1Kb] , lunensis, uulterensis [14 1Kb] , marchionum quoque et comitum Italiensium, nobilium uero multorum, uassallorum [15 1Kb] , sapientium et iudicum, inter multa que rei publice congruebant, tria capitula inseruimus; que ut [16 1Kb] ab omnibus [17 1Kb] nostro subiectis imperio [18 1Kb] obseruentur stabilique obseruatione teneantur, amodo et deinceps statuimus, iubemus [19 1Kb] et firmiter precipimus. Hec sunt que inuiolabiliter obseruari iubemus.

Cap. 1. Quicumque ex quacumque natione legitimam uxorem accepit [20 1Kb] , uel acceperit [21 1Kb] , si eam mori contigerit sine filiis [22 1Kb] eorum amborum, uir sue uxori succedat et omnia bona eius percipiat.

 2. Quicumque propter cupiditatem rerum patrem  aut matrem aut fratrem aut sororem uel nepotem, uel aliquem suum [23 1Kb] propinquum, per se aut per alium interfecerit, hereditas interfecti ad alios suos legitimos heredes perueniat. Interfectoris uero hereditas in fisco redigatur. Ipse uero ordinante episcopo publica penitentia subdetur [24 1Kb] . Quod si ille qui crimine arguitur, negare uoluerit, per se pugnam faciat; nec liceat ei campionem [25 1Kb] pro se dare, nisi decrepita etas aut iuuenilis, aut infirmitas, pugnare prohibuerit  .

3. Qui uero [26 1Kb] infra treuuam uel [27 1Kb] datum pacis osculum aliquem hominem interfecerit et negare uoluerit, pugnam per se faciat; nec campionem pro se dabit, nisi sit [28 1Kb] ut dictum est supra [29 1Kb] . Si uero conuictus fuerit, manum qua homicidium fecit  amittat  .





S. HENRICI LEGES PAPIENSES.  Exstant in actis synodi Papiensis a Benedicto uIII habite, a Cossarto ex codice in fine corroso tomo IX collectionis conciliorum Parisiensis an. 1671 insertis.



ORATIO PAPAE.


Communis honor, communis dolor, etc. . . . Autore igitur Deo et principibus nostris Petro et Paulo, florente gloriosissimo filio nostro H. semper augusto, approbantibus fratribus nostris et omnibus consacerdotibus,  hunc ita de mundo tollamus errorem, et ita hanc intelligentiam omnibus seculis, omni dubietate fugata, infundamus, ut nullis umquam temporibus hec pestis repullulet, nec umquam in talibus sine causa secutura posteritas dubitet. Et ut firmum post hac quod sancimus permaneat, et in fines orbis  terre conseruandum perueniat, totius huius summa sententie hac nostri forma decreti, fratribus et cepiscopis nostris subscribentibus, confirmabitur.

1. Ut nullus in clero mulierem attingat. Nullus presbyter, nullus diaconus, nullus subdiaconus, nullus in clero, uxorem aut concubinam admittat, cum nulli quoque laicorum scire liceat mulierem preter uxorem. Quod si fecerit, secundum ecclesiasticam regulam deponatur. Sed neque secundum humanas leges ex longo factas et receptas, ullus admirationis [30 1Kb] locum in plebe habeat.

2. Ut episcopus nullam feminam habeat, neque cum aliqua habitet. Episcopus sicut nullam habebit, ita cum nulla penitus habitabit. Quod si fecerit, et nostris  regulis et mundanis legibus concordantibus, honore, quo se ipse fecit indignum, abiicietur.

3. Ut filii clericorum, seruorum ecclesie, serui sint ecclesie cum omnibus adquisitis. Filii et filie omnium clericorum omniumque graduum de familia ecclesie, ex quacumque libera muliere, quocumque modo sibi coniuncta fuerit, geniti, cum omnibus bonis per cuiuscumque manus adquisitis, serui proprii sue erunt ecclesie, nec unquam ab ecclesie seruitute exibunt.

4. Ut filiis clericorum, seruorum ecclesie, nullus iudex libertatem promittat. Quicumque filios clericorum, seruorum ecclesie, de quacumque libera procreatos, liberos esse iudicauerit, anathema sit, et habeat in iudicio quod fecit, quia ecclesie tulit quod  non dedit.

5. Ut serui ecclesiarum per manus liberi nichil adquirant. Nulli seruorum ecclesie, siue in clericatu siue in laicatu, de quibus nostrum est et fratrum nostrorum iudicare, liceat comparare aut ullo modo adquirere per manus aut nomen alicuius liberi hominis. Quod qui fecerit [in] euasibiliter cesus, tamdiu carceratus habebitur, quamdiu omnes [31 1Kb] ecclesia recipiat scriptiones.

6. Ut ille qui chartam per suas manus accipit finem ecclesie faciat. Ille autem male liber, qui factus est diaboli seruus, per cuius manus latrocinantes seruus ecclesie, quicquid illud fuerit, adquisiuit, aut ecclesie totam faciat securitatem, aut maledictus inter fures ecclesie et sacrilegos habeatur.

 7. Ut nullus iudex aut tabellio chartas scribant, quas serui ecclesie per manus liberi adquirunt. Iudex uero aut tabellio, qui tam inlicitas chartas scripserint, et res pretio seruorum ecclesie comparatas, aut aliqua liberalitate conlatas, nomini alicuius  liberi titulari presumpserint, anathemate ferientur. Sed neque honorabitur in palatio, qui ecclesiam, palatii matrem, non erubuit impugnare.

Hoc autem ecclesie Dei testamentum, contra malignantes, Deo autore, autoramentum, dilectissimi filii nostri H. augusti edicti lege firmari, corroborari, et humanis inseri et inscribi legibus uolumus; et per omnem imperii sui latitudinem, ut suscipiatur, teneatur, et publica autoritate omni tempore iudicetur, omnes in commune oramus et obsecramus. Erit enim Deo uolente in eternum ualiturum, si, quod ecclesiastica grauitas prohibet, publico fuerit uigore exterminatum. Nec factiosi huius decreti scientiam dissimulabunt, que, omnium libris inscripta, per ora omnium euolabit; nec impune  putabunt audendum, quod publica damnatum seueritate cognouerint.

Ego B.  papa eterne Urbis huic constituto synodali subscripsi.

Ego A.  sancte Mediolanensis ecclesie archiepiscopus subscripsi.

Ego R.  Ticinensis ecclesie episcopus subscripsi.

Ego A.  Cumanus episcopus subscripsi.

Ego l.  Taurinensis ecclesie episcopus subscripsi.

Ego P.  Terdonensis ecclesie episcopus subscripsi.

Ego leo Eusebiane  ecclesie catholicus episcopus subscripsi.

 Actum Papie, Kal. Augusti, imperante domno H. gloriosissimo augusto, per manus fratris uercellensis episcopi.



RESPONSIO IMPERATORIS.

Nihil tibi, sanctissime papa B., possum negare, cui per Deum omnia debeo, presertim cum iusta petas, honesta cum iustis fratribus suggeras, et me in consortium sancte solicitudinis ideo aduoces, ut sicut laboris, ita participes simus et gaudii. Gratias itaque sancto episcopatui tuo iure habeo uberes, qui et salubriter componit Ecclesiam, et a clericorum incontinentia, unde omne malum uelut ab aquilone super terram emersit, correctionis uigilanter fecit principium. Omnia quidem, que pro Ecclesie necessaria  reparatione synodaliter instituit et reformauit paternitas tua, ut filius laudo, confirmo, et approbo; et ut omnes sint paratiores, eam me inuiolabiliter seruaturum adiuuante Deo promitto. Et in eternum mansura, et inter publica iura semper recipienda, et humanis legibus solenniter inscribenda, hac nostra  autoritate uiuente Ecclesia per Dei gratiam uictura, cum senatoribus terre, cum domesticis palatii, et amicis reipublice, coram Deo et Ecclesia ita corroboramus.



CAPITULA.

1. Ut nullus in clero mulierem contingat. Nullus in omni gradu ecclesie uxorem uel concubinam habere presumat, nec in una domo cum muliere audeat habitare. Quod si fecerit, seruata Iustiniani Augusti equitate , curie ciuitatis tradatur cuius est clericus. Iure etenim manebit miser in curia, quem ecclesie regula depositum eiecit ab ecclesia.

2. Ut nullus episcopus mulierem habeat, aut cum ea habitet. Episcopus cum nulla umquam muliere  habeat tectum, cum nulla habeat lectum. Quod si fecerit, seruato antiquo et moderno ecclesie iudicio, deponatur. Eritque tanto casus grauior quanto gradus altior.

3. Ut filii clericorum, seruorum ecclesie, serui sint sue ecclesie cum omnibus adquisitis. Filii autem omnium clericorum omniumque graduum seruorum ecclesie, de quacumque muliere, quocumque modo sibi coniuncta, fuerint nati, serui sue erunt ecclesie, cum omnibus bonis adquisitis; et quia serui sunt et erunt, numquam de seruitio ecclesie exire debebunt. Et omnia que ipsi per manus et per scriptiones alicuius liberi adquisierint, ecclesie sicut sua propria reddimus. Suo etenim iuri totum ecclesia ut proprium uendicabit, quidquid ullo ingenio ecclesie  seruus contraxit; nec ulli secundum phantasmaticos dabit adulterium libertatem, quod corpus in infamiam, et in seruitutem traiicit animam.

4. Ut nullus filiis clericorum, seruorum ecclesie, libertatem audeat iudicare. Quicumque ergo posthac eos esse liberos iudicauerit, et pro eis contra ecclesiam dederit sententiam, et hoc capitulum auctoritate sancte Ecclesie statutum non receperit [32 1Kb] , et in suis libris non scripserit, et secundum hoc capitulum, filios clericorum de familia ecclesie proprios seruos esse, sue ecclesie usu semper ualituro, non iudicauerit, facultatum publicatione nudatus, perpetuo damnetur exilio. Ubi sicut nulla umquam illi lex iudicandi,  nulla ita erit spes remeandi. Neque enim mirum, sed iustissimum nimirum, si is amisso officio corpore exulabit, quem ecclesia, quia Deum amisit, anathemate fulminauit. Matres uero eorum libertatem adulterio uendentes, prius in foro castigate fiant exemplum, et postea iudicio ecclesie et nostro exulent. Quia si fuerint in uicinia, uix aut numquam eorum cessabit malitia.

5. Ut serui ecclesie per manus liberi hominis nichil adquirant. Seruis ecclesie, ut nostris, adquirere licet iuste, et licuit; sed per manus alicuius liberi scriptiones ullas contrahere, nullo umquam tempore licebit. Quod si fecerit, ecclesie iudicio ut suus cercerbitur. Si enim ad nostrum spectaret iudicium, ut fugitiuus addiceretur.

 6. Ut iudex aut tabellio chartas non scribant [33 1Kb] , quas serui ecclesie per manus liberi adquirunt. Iudicibus uero et tabellionibus, quorum nostra interest, si posthac tales fecerint scriptiones, manum amputamus dexteram, que scripsit contra ecclesiam. Ut qui noluit integer uerum iudicare in palatio, in foro mancus, corrigat alios a mendacio.

7. Ut ille per cuius manus seruus ecclesie chartas accepit, finem et securitatem ecclesie faciat. Ille autem Deo et hominibus exsecrandus, per cuius manus inualidas et nomen uacuum fraudulenter ecclesie seruus scriptiones accepit, sub sacramento eisdem redditis scriptionibus, ut omnium litium iacula sopiantur, omnem ecclesie prout constiterit, coactus faciet finem. Moxque eum insequetur stylus proscriptionis,  quem mater et magistra nostra ecclesia uulnerauit gladio maledictionis.

Subscriptio. Ego H. gratia Dei imperator augustus, hanc constitutionem legis perpetue per consilium domni pape B. suggerente plurimo cetu episcoporum, Deo autore, statui, firmaui, et semper ualere decreui, et optaui, meosque imperii primores firmare rogaui.

Ego O. marchio interfui, et hanc legem mundo pernecessariam, et oculos ecclesiis sublatos reddentem, firmaui et laudaui.

Ego R. marchio interfui et laudaui.

Ego O. comes palatii interfui et laudaui  .





S. HENRICI CONSTITUTIO ARIMINENSIS. 


 Quoniam legibus cautum est ut nemo clericus iurare presumat, alibi uero reperitur scriptum ut omnes principales persone in primo litis exordio subeant iuramentum calumnie, nonnullis legum peritis res uenit in dubium utrum clerici iusiurandum  prestare debeant, aut alii persone hoc officium liceat delegare; quia illud constitutionis edictum, ubi clerici iurare prohibentur a Marco [Marciano] Aug. Constantino p. p. de Constantinopolitanis clericis promulgatum fuisse uidetur, idcirco ad alios clericos  pertinere non creditur. Ut ergo ista dubietas ab omnibus penitus auferatur, nos illam diui Marci [Marciani] constitutionem ita interpretari decreuimus, ut ad omnium Ecclesiarum clericos generaliter pertinere iudicetur. Nam cum diuus Iustinianus iure decreuit ut canones Patrum uim legum habere oporteat, et in nonnullis Patrum canonibus reperiatur ut clerici iurare non audeant, dignum est ut totus clericalis ordo a prestando iureiurando immunis esse procul  dubio censeatur. Quapropter nos, utriusque, uidelicet diuine et humane, legis intentione seruata, decernimus ut non episcopus, non abbas, non presbyter, non cuiuscunque ordinis clericus, non aliquis monachus uel sanctimonialis, in quacunque controuersia, siue criminali, siue ciuili, iusiurandum compellatur qualibet ratione subire, sed suis idoneis aduocatis hoc officium liceat delegare.



Dubia.





S. HEINRICI SENTENTIA DE CONIUGIO ClERICORUM. 





[NOTA.]

Proferimus eam ex codice bibl. ducalis Guelferbytane inter Helmstadienses n. 32 in fol. mbr., cui manu seculi XI inscripta habetur, unde et Maderus eam in Antiqq. Brunsuicensibus uulgauit. Cum tamen non pro charta iusta forma insigni, sed pro memoria tantum rei geste, defuncto iam Heinrico conscripta, habenda sit, eam hoc potissimum loco referre constituimus. Anno in charta indicato 1025, obitus Bernwardi anterior aduersatur, ita ut rem et in conuentu Papiensi tractatam, anno 1019, quo Heinricus mense Martio Goslarie moratus est, assignandam duxerimus. Subiicere licet ex eodem codice Bernwardi constitutionem anni 1020 manu seculi XI exaratam  .

 Architecti catholice doctrine, que sectanda forent fidei quasi fundamenta locantes, hoc euidenter noscuntur probasse, siue gregatim seu separatim, ut gloriemur in laude Christi. Ergo anno 1025, in consistorio regali Goslare preminenti, in ecclesia seilicet australi lateri eodem adherente, collecta fidelium coadunatione, propositum est tractandum quodque utilitatis salutare. Cuius conuentus primatui Henricus qui tunc temporis rei publice monarchiam strennue gubernabat assederat, et constipatione episcoporum,  Geronis uidelicet Parthenopolitani archiepiscopi, et Unowani Bremensis archiepiscopi, Arnolfi quoque Haluerstedensis, et Bennonis Slauensis  1Kb] , Thioderici Mindensis  , et Thioderici Mimigardiuordensis  , et Ekkihardi Sleswigensis episcopi, circumfultus undique, fasque nefasque equa trutinationis lance pensabat. E quibus uero inter questiones citra ultraque habitas Bernwardus sancte Hildinishemensis ecclesie pie memorie antistes quem tanti negotii principatus attinebat, cuiusdam  ambiguitatis indaginem inuestigabat, quippe: Cum quilibet episcopus uel cuiusuis dignitatis quisquam, proprietatis sue aliquem ad sacerdotalem prouehens gradum, sue potestatis iuxta collibitum esse permiserit, insuperque sui iuris seu alieni sibi eclesiam clementi benignitate adquisierit, sed is, succedentibus prosperis, altioris meriti elatione sese super uerticem extulerit, donumque diuinitus collatum in turpe conuerterit emolumentum, adeo ut, nobilitate generis succensus, quandam in matrimonium usurpauerit liberam, eo tenore ut prolem ex eadem deriuatam quoquo modo abalienet seruitio eius cuius ipse suberat dominio; quid potissimum  exinde concors illorum fieri decreuisset assensio? His ita prelibatis, procerum unusquisque pro, industrie sue estimatione, huius rei proposito longa alternabat deliberatione. Sed tandem huius hesitationis amfractus imperatore anticipante, omnis illius concionis consessus in suffragium huiusmodi assurgit, acclamantque cuncti: legitime oportere, tam ipsam quam eius posteritatem eodem quo et ipse seruitutis iugo succumbere. Addunt nichilominus presentis compactionis decretum, Romani imperii maiestate sancitum, nullo penitus in perpetuo iure soluendum, maxime cum, in bene placito uniuersalis pape, prospectum uegetet sancte eclesie.






S. HENRICI PACTUM CUM BENEDICTO uIII. 





[NOTA.]

Authenticum eius quod in archiuo olim uaticano asseruatum fuisse dicitur, haud amplius exstat, sed primum constitutionis exemplar in collectione canonum cardinalis Deusdedit habetur; quare transumptum authentici, quod credebatur, in concilio lugdunensi confectum, et a Borgia in libro Breue Istoria del dominio temporale della sede apostolica, append., pag. 40-43, iterum expressum, repetere iuuat. Charta pactum Ottonianum presso pede sequitur; ita ut precipue una sententia in codice uaticano 1984 descripta  ab illo recedat; unde idem de utroque iudicium ferendum est. Nota temporis in charta tanti momenti omitti minime poterat, ideoque authenticum ad concilium lugdunense prouenisse haud credendum est. Ceterum cum in charta de commutatione prediorum Anthesna, Wieneringa et Wilinbach sermo sit, quam d. 8 Febr. a. 1018 locum habuisse constat, chartam conuentui potissimum imperatoris et pape Babenbergensi, mense Aprilis a. 1020, assignandam credideris; cui suffragatur, quod ex testibus Macelinus siue Meginhardus d. 2 Dec. a. 1018 in episcopum Wirciburgensem promotus est, et Heribertus Coloniensis archiepiscopus XuII Kal. Aprilis a. 1021 supremum diem clausit.

 In nomine Domini Dei omnipotentis Patris, et Filii, et Spiritus sancti. Ego Heinricus Dei gratia imperator augustus spondeo atque promitto, per hoc pactum confirmationis nostre, tibi beato Petro principi apostolorum et clauigero regni celorum, et per te uicario tuo domno Benedicto summo pontifici et uniuersali pape, sicut a predecessoribus uestris usque nunc in potestate uestra ac ditione tenuistis et disposuistis, ciuitatem Romanam cum ducatu suo, et suburbanis, atque uiculis omnibus, et territoriis eius, montanis ac maritimis, litoribus et portubus, seu cunctis ciuitatibus, castellis, oppidis, ac uiculis Tuscie  partibus, idest Portum, Centumcellas, Ceram, Pledam, Marturiani, Sutriam, Nepem, Castellum, Gallisem, Ortem, Polimartium, Ameliam, Tudam, Perusiam cum tribus insulis suis, idest maiore, et minore, Puluensim [34 1Kb] , et lacu, Narniam, et Utriculam cum omnibus finibus et territoriis ad supradictas ciuitates pertinentibus, nec non et exarchatum Rauennatum sub integritate cum urbibus, ciuitatibus, oppidis, et castellis, que pie recordationis domnus Pipinus, et domnus Karolus et domnus lodouicus, et Otto, et itidem Otto filius eius, predecessores uidelicet nostri, beato Petro apostolo et predecessoribus  uestris iam dudum per donationis paginam contulerunt, hoc est ciuitatem Rauennam, et Emiliam, Bobium, Cesenam, Forumpopuli, Forumliuii, Fauentiam, Imolam, Bononiam, Ferrariam, Comaclum, Adrianis, atque Gabellum, cum omnibus finibus, territoriis atque insulis terra marique ad supradictas ciuitates pertinentibus, simul et Pentapolim, uidelicet Ariminum, Pensaurum, Fanum, Senogalliam, Anconam, Ausimum, Humanam, Hesim, Forumsimpronii, Montemfeltri, Urbanum, et territorium Baluensem, Callis [35 1Kb] , Luciolis, et Eugubium, cum omnibus finibus ac territoriis ad easdem ciuitates pertinentibus. Eodem modo territorium Sabinense, sicut a predictis imperatoribus antecessoribus nostris beato Petro apostolo per donationis scriptum concessum est sub integritate, id est [36 1Kb] in partibus  Tuscie langobardorum castellum Felicitatis, Urbemueterem, Balneum Regis, Ferenti, uiterbium, Ortem, Martam [37 1Kb] , Pledam, Tuscanam, Suanam, Populonium, Roselles, cum suburbanis atque uiculis, et omnibus territoriis ac maritimis oppidis, seu finibus omnibus. Itemque a lunis cum insula Corsica, in Suriano, deinde in monte Bardonis, deinde in Berceto, exinde in Parma, deinde in Regiam, exinde in Mantua, atque in Monte Silicis, atque prouincia uenetiarum, Istria, nec non et cunctum Spoletanum ducatum, seu Beneuentanum una cum ecclesia sancte Christine posita prope Papiam iuxta Padum quarto miliario. Item in partibus Campanie Sora, Arces, Aquinum, Arpinum, Teanum, Capuam, nec non et patrimonium ad potestatem et ditionem uestram  pertinentia, sicut est patrimonium Beneuentanum et Neapolitanum, atque patrimonia Calabrie superioris et inferioris; de ciuitate autem Neapolitana cum castellis, et territoriis, ac finibus, et insulis sibi pertinentibus sicut ad easdem aspicere uidentur, nec non patrimonium Sicilie, si Deus nostris illud tradiderit manibus. Simili modo ciuitatem Gaietam, et Fundum, cum omnibus earum pertinentiis. Super hoc confirmamus uobis Fuldense monasterium, et abbatis eius consecrationem, atque omnia monasteria, cortes, et uillas, quas in ultramontanis partibus sanctus Petrus habere dinoscitur absque Antesna Winiheringa [38 1Kb] siue Willinbach, que a sancti Petri ecclesia per commutationis paginam episcopo nostro Bambergensi collate sunt, pro quibus sepedicte eclesie  sancti Petri transcribimus, concedimus et firmamus omnem illam terram, quam inter Narniam, Terannem, uel Spoletum ex regni nostri parte habuimus. Sub tuitione preterea sancti Petri, et uestra, uestrorumque successorum, pretaxatum episcopium Bambergense offerimus. Unde sub pensionis nomine equum unum album faleratum ex eiusdem loci episcopo uos annualiter suscepturos sancimus. Offerimus insuper, firmamus, et corroboramus tibi beato Petro, ac uicario tuo domno Benedicto, et successoribus  eius, prout bone memorie pape Iohanni suisque successoribus a predecessoribus nostris Ottonibus factum est, ciuitates et oppida cum piscariis suis Reatem, Amiternam, Furconem, Nursiam, Baluam, et Marsiam, et alibi ciuitatem Terannem cum pertinentiis suis. Has omnes supradictas prouincias, urbes et ciuitates, oppida atque castella, uiculos ac territoria, simulque patrimonia pro statu regni nostri cunctoque christianorum populo conseruando iam dicte ecclesie tue, beate Petre, uicarioque tuo Benedicto, ac successoribus eius usque in finem seculi eo modo confirmamus, ut in suo detineant iure, principatu, atque ditione. Simili modo per hoc nostre delegationis pactum confirmamus donationes, quas pie recordationis Pipinus rex, et postea domnus Karolus  excellentissimus imperator, ac deinceps Ottones piissimi beato Petro Christi apostolo spontanea uoluntate contulerunt, nec non et censum, et pensionem, seu ceteras dationes, que annuatim in palatium regis langobardorum inferri solebant, siue de Tuscia, siue de ducatu Spoletano, sicut in supradictis donationibus continetur, et inter sancte memorie Adrianum papam et domnum Karolum imperatorem conuenit, quando idem pontifex eidem de supradictis ducatibus, idest Tuscano et Spoletano, sue auctoritatis preceptum confirmauit, eo scilicet modo ut annis singulis predictus census ad partem ecclesie sancti Petri persoluatur; salua super eosdem ducatus nostra in omnibus dominatione, et illorum ad nostram partem subiectione. Ceterum, sicut diximus, omnia suprascripta nomina ita ad nostram partem per hoc nostre  confirmationis pactum corroborauimus, ut in uestro permaneant iure, principatu atque ditione, et neque a nobis neque a successoribus nostris per quodlibet argumentum siue machinationem in quacumque parte uestra potestas imminuatur, aut a uobis inde aliquid subtrahatur, de suprascriptis uidelicet prouinciis, urbibus, ciuitatibus, oppidis, castris, uiculis, territoriis ac patrimoniis, nec non et pensionibus, atque censibus, ita ut neque nos facturi simus, neque a quibuslibet ea facere uolentibus consentiamus, sed potius omnia que superius leguntur, id est prouincie, ciuitates, urbes, castella, oppida, terras, patrimonia, atque insule, censusque, pensiones ad partem ecclesie beati Petri apostoli atque pontificum in sacratissima sede illius residentium nos in quantum possumus  defensores esse testamur, ad hoc ut eam illis ditionem ad utendum atque disponendum firmiter ualeant optineri; salua in omnibus potestate nostra posterorumque nostrorum, secundum quod in pacto, et constitutione, ac promissionis firmitate Eugenii pontificis successorumque illius continetur, ut omnis clerus et uniuersi populi Romani nobilitas propter diuersas necessitates et pontificum irrationabiles erga populum sibi subiectum asperitates retundendas sacramento se obliget, quatinus futura pontificum  electio, quantum uniuscuiusque intellectus fuerit, canonice et iuste fiat, et ut ille qui ad hoc sanctum apostolicum regimen eligetur, nemine consentiente consecratus fiat pontifex, priusquam talem in presentia missorum nostrorum seu uniuerse generalitatis faciat promissionem pro omnium satisfactione atque futura conseruatione, qualem domnus et uenerandus spiritualis pater noster leo sponte fecisse dinoscitur. Preterea alia minora huic operi inserenda preuidimus, uidelicet ut in electione pontificum neque liber neque seruus ad hoc uenire presumat, ut illis Romanis, quos ad hanc electionem per constitutionem sanctorum patrum antiqua admisit consuetudo, aliquod faciat impedimentum; quod si quis contra hanc nostram constitutionem ire presumpserit,  exilio tradatur. Insuper etiam, ut nullus missorum nostrorum cuiuscumque impeditionis argumentum componere audeat in prefatam electionem, prohibemus; nam et hoc omnimodo instituere placuit ut qui semel sub speciali defensione domni apostolici siue nostra fuerint suscepti, impetrata iuste utantur defensione. Quod si quis in quemquam illorum qui hoc promeruerunt uiolare presumpserit, sciat se periculum uite sue esse incursurum. Illud etiam confirmamus, ut domno apostolico iustam in omnibus seruent obedientiam, seu ducibus et iudicibus suis ad faciendam iustitiam. Huic enim institutioni hoc necessario annectendum esse perspeximus, ut missi domni apostolici seu nostri semper sint constituti, qui annuatim nobis renuntiare ualeant,  qualiter singuli duces et iudices populo iustitiam faciant, hanc imperialem constitutionem quomodo obseruent; qui missi decernimus ut primum cunctos clamores qui per negligentiam ducum uel iudicum fuerint inuenti, ad notitiam domni apostolici  deferant, et ipse unum e duobus eligat, aut statim per eosdem missos fiant necessitates emendate, aut, misso nostro nobis renuntiante, per nostros missos a nobis directos emendentur. Hoc ut ab omnibus fidelibus sancte Dei ecclesie et uestris firmum esse credatur, proprie manus signaculo subscriptionibus hoc pactum confirmationis nostre roborauimus, et sigilli nostri impressione assignari iussimus. + Signum domni Henrici gloriosissimi Romanorum imperatoris augusti. Signum Erchandildi [39 1Kb] Maguntinensis archiepiscopi. Signum Heriberti Coloniensis archiepiscopi. Signum Bobonis Treuerensis archiepiscopi. Signum Thiedirici Metensis episcopi. Ego Eberhardus Babembergensis ecclesie episcopus Romane sedis subditus subscripsi. Ego Mazelinus  Wirziburgensis episcopus subscripsi. Ego Walterus Spirensis episcopus subscripsi. Ego Ruodardus Constantiensis episcopus subscripsi. Ego Uodalricus [40 1Kb] Curiensis episcopus subscripsi. Ego Adalbertus Basiliensis episcopus subscripsi. Ego Heimmo Werdunensis episcopus subscripsi. Ego ualterus Heihsteidensis episcopus subscripsi. Signum Richardi Fuldensis abbatis. Signum Arnoldi Herfendensis abbatis. Signum Bruchardi abbatis. Signum Gotifredi ducis. Signum Beringardi ducis. Signum Thiederici ducis. Signum Welphonis comitis. Signum Cunonis comitis. Signum Cunradi comitis. Signum Ottonis comitis. Signum Adilbrahtis comitis. Bobonis comitis. Signum Frederici comitis. Signum Bezelini comitis. Signum Ezonis comitis Palatini. Signum  Frederici camerarii. Signum Ezonis [41 1Kb] infertoris. Signum Heuzonis [42 1Kb] pincernarii. Signum Huzis. Alimun. Herenger [43 1Kb] . Adilman. Adhilbero. Ego Wicilinus Astrazburgensis episcopus. Signum Ryodhois Fluuanensis [44 1Kb] abbatis.






SANCTI HENRICI IMPERATORIS AUGUSTI DIPLOMATA ECCLESIASTICA.



I. Preceptum Henrici Germanie regis cenobitis Remigianis concessum. 
[Marlot, Metropol. Rem. II, 58.]


In nomine sancte et indiuidue Trinitatis, HENRICUS diuina fauente clementia, rex.

Quoniam regie dignitatis officium esse constat ut monasteria Deo et sanctis eius dicata, ob conseruandum  sancte religionis statum, nouis semper priuilegiis contra omnes infestantum incursiones muniantur; idcirco nos, interuentu dilecte coniugis nostre, regine uidelicet Cunegundis, fidelis etiam nostri episcopi Notheri, regie nostre auctoritatis scriptum siue preceptum monachis Deo sanctoque Remigio eximio Francorum doctori sub regulari disciplina in suburbio Remorum militantibus, a magno Ottone concessum, regii etiam nominis auctoritate  a Deo nobis collata roborare decreuimus. Unde uolumus et firmiter iubemus ut curtem Coslam uocatam cum omnibus appenditiis suis ad ius et proprietatem eiusdem beati Remigii pertinentem, infra regni nostri terminos constitutam, quam omnibus retro temporibus sub antecessoribus nostris beneficiariam, pro statu et incolumitate regni uel imperii sui, idem magnus Otto ad usum predicti cenobii sicut et nos modo remisit, et absoluit, monachi ibidem Deo sanctoque Remigio famulantes absque ullius contradictione teneant et possideant, et quidquid utilitatis exinde prouenerit, suis et ut libuerit usibus adiungant. Nullus etiam iudex uel aduocatus hinc aliquid exigendi habeat potestatem, nisi quantum abbas aut monachi eiusdem cenobii  dederint uel permiserint. Et ut hoc nostre auctoritatis preceptum firmum et stabile permaneat, hanc chartam conscribi et annuli nostri impressione signari iussimus quam et propria manu subter firmamus.

Signum domni Henrici inuictissimi regis.

Egilbertus cancellarius uice Willigisi archicancellarii recognoui.

Data u Idus Septemb., anno Dominice incarnationis 1002, indictione I, anno uero Domini Henrici regis primo. Actum Aquisgrani.



II. Rex Henricus II donat Godehardo abbati Niederaltacensi aream Ratisbone sitam. 
[Ried, Cod. diplom., I, 115.]


In nomine sancte et indiuidue Trinitatis, HEINRICUS diuina fauente clementia rex.

Notum sit omnibus nostris fidelibus, presentibus scilicet et futuris, qualiter nos, piam Godehardi abbatis intendentes petitionem, quia nobis fideliter seruiuit, et dignus quam beneficiaremur, fuit, quandam nostri iuris aream infra muros urbis Radesponensis sitam  , habentem in latitudine pedes Xl et in longitudine lXXX, que ex una parte platee que ducit ad flumen, ex altera uero parte aree cuiusdam hominis nomine Ruozi collimitat, monasterio sancti Mauritii martyris, cui idem uenerabilis abbas in loco qui dicitur Altaha, preesse dinoscitur, iure  perpetuo retinendam per hoc regale preceptum contulimus cum terminis suis, exitibus quoque et reditibus, siue ceteris, que quolibet modo uocari iuste et legaliter possunt, appendiciis, ea ratione quatinus prelatus abbas Godehardus siue successores eius liberam deinceps de eadem area habeant potestatem possidendi, uel quidquid pro utilitatibus monasterii illis libeat potestatiue faciendi. Et ut hec nostre traditionis auctoritas stabilis et inconuulsa permaneat, manu propria eam roborantes sigillari nostra imagine iussimus.

Signum domni Heinrici regis inuictissimi. 

 Engilbertus cancellarius uice Willegisi archicapellani recognoui.

Data III Idus Iulii, anno Dominice incarnationis 1002, indictione Xu, anno uero domini Heinrici regis I.

Actum Babenbere in Dei nomine feliciter. Amen.


Cum sigillo maiestat. illeso, intus impresso.



Rex Henricus II donat monasterio Tegernseensi aream Ratisbone sitam. 
[Ried, ubi supra, p. 116, ex Mon. Boic. uI, 156.]

In nomine sancte et indiuidue Trinitatis, HEINRICUS celica imperante clementia rex electus.

Dum cunctis mortalibus a Deo concessum sit, secundum  proprium arbitrium uniuscuiusque, pro felicitate et spe mansura sibi precauenda posse thesaurizare futura bona, idcirco notum uolumus esse cunctis fidelibus, presentibus et futuris, quod, ad prosperitatem regni nostri et uitam perennem promerendam, impetrante uenerabili uiro Ebarhardo abbate, ad monasterium sancti Quirini dedimus unum curtile in Ratisponensi ciuitate, situm iuxta mercatum, uicinum loco qui dicitur Ahachircha, in comitatu Ruodperti. Et ut hec nostra regalis traditio absque ulla contradictione ad idem monasterium firmiter permaneat iure perpetuo, propria manu in hac charta subnotauimus signum, et sigilli nostri impressione iussimus imaginari.

Signum domni Heinrici regis inuictissimi. 

 Egilbertus cancellarius uice Willigisi archicapellani recognoui.

Data II Idus Nou., anno Dominice incarnationis 1002, indictione I, anno uero domni Heinrici regis primo. Actum in urbe Radesbona.



Iu. Rex Heinricus donat regie capelle ueteri a se restaurate uillam sui iuris Duueninga cum eiusdem pertinentiis. 
[Ried, ubi supra, pag. 116.]

C. In nomine sancte et indiuidue Trinitatis, HEINRICUS diuina fauente clementia rex.

Si collapsa uetustate aut negligentia sanctorum  loca reparamus, et ibi diuino cultui mancipatis aliqua uiuendi solatia deuoti conferimus, et in hac et in eterna uita nobis hoc profuturum esse minime dubitamus. Proinde notum sit omnibus Christi nostrisque fidelibus, presentibus scilicet et futuris, qualiter nos una cum dilecta coniuge nostra, Cunigunda uidelicet regina, intus in urbe Radesponensi in curte regia quamdam capellam, quam olim ueterem uocabant, in honore sancte Dei genitricis Marie, a fundamentis in matrem ecclesiam ereximus, dataque ei per preceptum libertate regali, institute ibi in Dei seruitio canonicorum congregationi sub abbate uel preposito nomine Tagini, pro stipendiis  inter cetera dono contulimus, et per hoc regie maiestatis insigne confirmauimus quandam nostri iuris uillam, nomine Dweninga in Kelesgowe et in comitatu Magenes sitam, cum omnibus eiusdem uille legalibus pertinentiis, mobilibus et immobilibus, seruis et ancillis, areis, edificiis, terris cultis et incultis, pratis, pascuis siue compascuis, siluis, uenationibus, aquis aquarumque decursibus, piscationibus, molendinis, uiis et inuiis, exitibus et reditibus, quesitis et inquirendis, ac ceteris que quolibet modo rite uocari possunt, utensilibus et appendiciis, eo tenore quatinus prefati loci congregatio liberam de eodem predio deinceps habeat potestatem quidquid sibi decreto communi pro suis et prefate matris ecclesie necessitatibus libeat faciendi.  Et ut hec nostra traditio stabilis et inconuulsa permaneat, hanc nostri precepti paginam manu propria roborantes, sigillo nostro imprimi iussimus.

Signum domni Heinrici regis inuictissimi. 

Egilbertus cancellarius uice Willigisi archicapellani recognoui.

Data XuI Kal. Decembr, anno incarnationis Dom. 1002, indict. I, anno uero domini Heinrici reg. I.

Actum in ipsa urbe Radespona.


Sigillum intus impressum integrum exstat.



u. Rex Henricus II donat episcopo Brixinensi aream Ratisbone sitam. 
[Ried, ubi supra, ex Reschii Annalibus Ecclesie Sabion. III, 701.]


C. In nomine sancte et indiuidue Trinitatis, HEINRICUS diuina fauente gratia rex.

Notum esse uolumus omnibus nostris fidelibus, presentibus et futuris, qualiter nos, ob interuentum deuotumque obsequium fidelis nostri Sabionensis uenerabilis episcopi Albwini, ad ecclesiam sancti Ingenuwini curtiferum unum in prouincia Baioariorum in ciuitate Radespona, in comitatu Ruotperti situm, possessum a tribus uiris ita uocitatis Azo, lanzo, Gotti, habens in longitudine perticas XI et demidiam, et in latitudine uI, in proprium dedimus, cum exitibus et reditibus omnibusque rebus iure legitimeque ad idem curtiferum  pertinentibus, eo scilicet tenore ut idem pretitulatus antistes omnesque sui successores ex eodem curtifero ad usum prelibate ecclesie potestatem habeant sine omni maliuolorum contradictione habendi, commutandi, et quidquid sibi libuerit, exinde faciendi. Et ut hec traditio nostre auctoritatis, que in Dei uoluntate et ob remedium anime nostre facta est, firmior, stabilior diuturniorque fiat, hanc paginam nostra manu propria corroborantes sigillari iussimus.

Signum domni Heinrici regis inuictissimi. 

Egilbertus cancellarius uice Willigisi archicapellani recognoui.

 Data XuI Kalendas Decembris, anno incarnationis Dominice 1002, indictione I, anno uero domni Heinrici regnantis I. Actum in urbe Radespona.


Cum sigillo maiestat. integro.



uI. Mundiburdium regis Henrici II monasterio inferiori concessum. 
[Ried, ubi supra, p. 118.]

In nomine sancte et indiuidue Trinitatis, HEINRICUS diuina fauente clementia rex.

Iusta regum et religiosa cogitatio debet ecclesiis Dei, ubicunque facultas suppetit, aliquid accommodare, ut inde procliuius mercedis eterne premia consequantur. Proinde notum sit omnibus fidelibus  nostris, presentibus scilicet et futuris, qualiter uenerabilis abbatissa Ouda, per interuentum dilecte coniugis nostre, Cunigunde uidelicet regine, nostram adiit maiestatem, suppliciter rogitans ut monasterium sanctimonialium, cui ipsa tunc temporis intra Radesponensem ciuitatem presidere uidetur, quod diue memorie auia nostra Iuditha olim in honore sancte Dei genitricis Marie a fundamentis in abbatiam erexit, et donis prediorum inter alia pro loco ditauit, in nostrum mundiburdium et regie immunitatis tuitionem reciperemus cum omnibus pertinentiis eius. Nos ergo, ob diuinum amorem pie eius annuentes petitioni, per hoc nostre maiestatis insigne, prefatum monasterium nostre nostrorumque post nos successorum regie  et imperiali perpetuo defensioni subiicimus, et insuper optima ea libertate donamus, qua cetera monasteria regalia ubicunque terrarum nostri regni perfrui uidebuntur, quatinus ibi sanctimoniales monastice uite sub regula sancti Benedicti mancipate, liberius et deuotius illam, quam aggresse sunt, uitam absque inquietudine regalium exactorum et subintreuntium personarum dehinc conseruare ualeant. Regio igitur uerbo et precepto iubemus et firmiter interdicimus ut nullus dux, marchio, comes, uicecomes, episcopus, uel aliquis sub episcopo, aut iudex publicus siue regius exactor, seu quelibet iudiciaria persona maior aut minor deinceps in predicto monasterio intus uel foris, et in locis aut hominibus, uel omnibus ibi pertinentibus aliquam publici iuris  exerceat potestatem, aut quicquam de rebus monacharum sibi ipsi uel nobis aut successoribus nostris usurpare presumat sine aduocato, quem presens abbatissa, et que ei succedant, in hunc usum elegerint et constituerint, qui etiam in ipso monasterio et in locis eius aliud sibi non imponat potestatis officium aut exigat seruitium, nisi quod abbatissa cum sacris sororibus illi prescripserit.

Confirmamus etiam eidem monasterio quidquid ibi unquam per reges et imperatores preceptoria lege, siue per duces uel alios Christi fideles in quocunque pago uel comitatu aliqua traditum uel concessum est oblatione, cum curtibus et curtilibus, edificiis, mancipiis, molendinis, aquimolis in utraque  parte fluminis Danubii urbem precurrentis, pariter cum omnibus utensilibus et appendiciis locorum ibi pertinentium, quorum hec pro parte sunt nomina: Schirelinga, lirundorf, Roggingun, Biberbahe, linthart, Heroldeslinthart cum omnibus appenditiis illorum, Hardkiricha cum decimis suis undecunque uillarum conferendis, Salla cum Foresto, aqua, molendinis et ceteris pertinentiis, in Sinzingun omnem illam, que ibi prescripto monasterio pertinet, utilitatem, Deggindorf cum decimis et usibus suis, Berge, quod situm est iuxta flumen Philisa, et Budelshuson cum aquis, aquimolis, molendinis et areis in fluuiis Isara et Walechenesbah cum pontibus suis uel totis eorum adiacentiis. Habeant etiam monache potestatem liberam per decessiones  inter se eligendi abbatissam, quam probabilis uite et morum regula Deo propitio composuerit, omnium potestatum uel personarum contradictione remota. Et ut hec nostra traditio, confirmatio siue libertas stabilis et inconeussa permaneat, hanc nostri precepti paginam manu propria roborantes sigillo nostro imprimi iussimus.

Signum domni Heinrici, regis inuictissimi. 

Egilbertus cancellarius uice Willigisi archicapellani recognouit.

Data XII Kalend. Decembris, anno incarnationis Dominice 1002, indictione I, anno uero domni Heinrici regnantis I. Actum in ipsa urbe Radesponensi.


Cum sigillo maiestat. illeso.



uII. Rex Henricus donat collegiate ad ueterem capellam Ratisbone uillam Walchina in pago Nordgowe sitam. 
[Ried, ubi supra, p. 120.]


In nomine sancte et indiuidue Trinitatis, HEINRICUS diuina fauente clementia rex.

Si collapsa uetustate aut negligentia sanctorum loca reparamus, et ibi diuino cultui mancipatis aliqua uiuendi solatia deuoti conferimus, et in hac et in eterna uita nobis hoc profuturum esse minime dubitamus. Proinde notum sit omnibus Xpi nostrisque fidelibus, presentibus scilicet et futuris, qualiter nos una cum dilecta coniuge nostra, Cunigunda  uidelicet regina, intus in urbe Ratesponensi, in curte uidelicet regia, quandam capellam, quam olim ueterem uocabant, in honore sancte Dei genitricis Marie a fundamentis in matrem ecclesiam ereximus, dataque ei per preceptum regali libertate, institute ibi in Dei seruitio canonicorum congregationi sub abbate uel preposito nomine Tagini, pro stipendiis inter cetera dona contulimus et per hoc regie maiestatis insigne confirmauimus unam nostri iuris uillam Walehinga, in pago Nordgowe, in comitatu Heinrici sitam, cum omnibus eiusdem legalibus pertinentiis, mobilibus et immobilibus, seruis et ancillis, areis, edificiis, terris cultis et incultis, pratis, pascuis siue conpascuis, siluis, uenationibus,  aquis, aquarumque decursibus, piscationibus, molendinis, uiis et inuiis, exitibus et reditibus, quesitis et inquirendis, ac ceteris, que quolibet modo rite uocari possunt, utensilibus et appendiciis, eo tenore quatinus prefati loci congregatio liberam de eodem predio deinceps habeat potestatem, quidquid sibi communi decreto pro suis et predicte matris ecclesie necessitatibus libeat, faciendi. Et ut hec nostra traditio stabilis et inconuulsa permaneat, hanc nostri precepti paginam manu propria roborantes, sigillo nostro imprimi iussimus.

Signum domni Heinrici regis inuictissimi. 

Egilbertus cancellarius uice Willigisi archicapellani recognouit.

 Data XII Kal. Decembris, anno incarnationis Dominice 1002, indictione I, anno uero domni Heinrici regn. I. Actum in ipsa urbe Radesponensi.


Sigillum maiest. intus impressum integrum exstat.



uIII. Rex Heinricus II donat episcopo Brixinensi uillam Teign prope Ratisbonam. 
[Ried, pag. 121, ex Reschii Annal. Ecclesie Sabion III, 704.]

In nomine sancte et indiuidue Trinitatis, HEINRICUS diuina fauente clementia rex.

Notum sit omnibus nostris fidelibus, presentibus scilicet et futuris, qualiter nos, per interuentum dilecte  coniugis nostre, Chunigunde uidelicet regine, fideli nostro Albuuino Sabiniensis Ecclesie episcopo quoddam nostri iuris predium, id est quidquid in uilla Tiginga pro nostra parte hactenus uisi sumus possidere, cum omnibus ad id legaliter pertinentibus, mobilibus et immobilibus, seruis et ancillis, ecclesia, decimis, areis, edificiis, terris cultis et incultis, pratis, pascuis siue conpascuis, siluis, aquis aquarumue decursibus, uiis et inuiis, exitibus et reditibus, quesitis et inquirendis, et, que quolibet modo rite uocari possunt, appendiciis et utensilibus tradidimus, eo tenore quatenus prefatus uenerabilis episcopus Albuuinus suique successores predictum predium deinceps libera potestate teneant atque in perpetuos Ecclesie sue usus absque omnium personarum  siue potestatum contradictione conuertant atque possideant, habentes inde licentiam commutandi, et quidquid sibi libeat faciendi. Et ut hec nostra traditio stabilis et inconuulsa permaneat, hanc precepti nostri paginam manu propria roborantes sigillari precepimus.

Signum domni Heinrici regis inuictissimi. 

Egilbertus cancellarius uice Willigisi archicapellani recognouit.

Data uIII Kalendas Decembris, anno Dominice incarnationis 1002, indictione I, anno uero domni Heinrici regnantis I. Actum Radaspone.


Cum sigillo maiestat. intus impresso.



IX. Henrici II regis preceptum per quod Burchardo Wormatiensi episcopo attribuit omne predium quod Otto dux in ipsa ciuitate obtinebat. 
[Schannat, Episcopatus Wormat., p. 35.]


In nomine sancte et indiuidue Trinitatis, Heinricus diuina fauente clementia rex.

Si ecclesias Dei ex aliquibus diuino nutu nobis concessis rebus ditamus, non solum ad regni nostri feliciorem stabilioremque statum nobis prodesse sapimus, uerum etiam ad eterna paradisi gaudia capienda multum nos inde iuuari minime dubitamus. Quapropter nouerint omnes nostri fideles, presentes scilicet et futuri, qualiter nos, pro remedio anime  dilectissimi senioris nostri bone memorie Ottonis uidelicet imperatoris Augusti, et etiam pro Wormatiensi Ecclesia, per interuentum Cunigunde, dilecte coniugis nostre, et per eiusdem Ecclesie uenerabilis episcopi, scilicet Burchardi, dignas postulationes, totum predium, omniumque proprietatem, quam nos per dilecti consanguinei nostri Ottonis quoque ducis firmam traditionem in proprium ius accepimus, sicut ipse uisus est habere infra eamdem ciuitatem, hoc est Wormatiam, predicte ecclesie in honore sancti Petri consecrate, et uenerabili prenominate Ecclesie episcopo, eiusque successoribus per hoc regium preceptum in proprium ius tradidimus cum omnibus ad eamdem proprietatem iuste et legaliter pertinentibus, id est areis, edificiis,  uiis et inuiis, exitibus et reditibus, aquis aquarumque decursibus, piscationibus, molendinis, mancipiis utriusque sexus, exceptis tribus supradicti ducis Ottonis seruientibus uidelicet: Syggelone, Ebone, Hezilino, cum uxoribus et filiis filiabusque eorum, eo uidelicet tenore ut idem prenominatus episcopus Burkardus suique successores de his supra scriptis rebus ad utilitatem Ecclesie liberam potestatem habeant faciendi quod uelint. Et ut hec nostre traditionis auctoritas stabilis et inconuulsa permaneat, hanc precepti paginam inde conscriptam manu propria roborantes, sigilli nostri impressione signari iussimus.

Egilbertus cancellarius, uice Willigisi archicapellani recognoui.

 Data u Non. Octobris, anno Dominice incarnationis 1002, indict. I; anno uero domini Heinrici regis primo.

Actum Bruochsale.



X. Henrici II regis preceptum per quod regium bannum concedit Wormatiensi Ecclesie in silua Forehichi. 
[Schannat ubi supra, p. 34.]

In nomine sancte et indiuidue Trinitatis, HENRICUS diuina fauente clementia rex.

Quidquid pro diuino amore Ecclesiis Dei concedimus et donamus, id procul dubio ad presentem et futuram uitam nobis profuturum fore credimus;  quapropter omnium fidelium nostrorum, tam presentium quam et futurorum, sciat industria qualiter nos, ob interuentum Willigisi Moguntine sedis uenerandi archipresulis, et Heinrici Wirchiburgensis Ecclesie illustris antistitis, nec non et per petitionem dilecti nepotis nostri Ottonis ducis, fideli nostro Burchardo Wormatiensis Ecclesie uenerabili episcopo, pro eo quod nobis deuoto animo sepius seruiuit, concessimus regium bannum in forestu Forehahi nuncupato: a uilla, Elmeresbach nominata, iuxta Rhenum sita, inde usque Heriueldon; hinc etiam ad Bibiloz; inde per rectam plateam ad Otterestat; illinc rectam plateam ad Ecclesiam, que est in Bezcingun sita; hinc rectam montanam plateam ad Herbestat; ab Herbestat, per rectam montanam  plateam ad Bosinesheim; inde per totam montanam plateam ad Winenheim; ab Winenheim per rectam montanam plateam ad Sericzesheim in lobotunaha; hinc deorsum usque in fluuium Neccarum, a fluuio Neccaro usque ad Rhenum; inde per uniuersa Rheni littora deorsum usque ad Elmersbach; omnia hec loca ab Elmersbach usque ad Winenheim, sunt in Rinecgouue sita, in comitatu Gerungi comitis; reliqua uero loca iacent in lobotungouue in comitatu Mezingozi comitis; hunc prefatum Forestum cum tota integritate et uniuersis utilitatibus ad se pertinentibus concedimus nostra regia potestate ad sanctum Petrum Wormatiensis Ecclesie, ut nulla de eo forestu persona parua siue magna aliquam feram uel bestiam ibi uenari uel capere aut insequi  presumat, sine licentia superius iam dicti episcopi Burchardi, siue successorum eius: et si hoc agere, quod absit! presumpserit, quem regio fisco soluere debuit regium bannum et pacem, adhuc in carne uiuenti episcopo suisque successoribus inuitus persoluat, et bannus et pax, sicut aliis forestibus a regibus uel imperatoribus iam concessum est, sub perpetuo iure Ecclesie Wormatiensis et episcoporum ei presidentium consistat. Et ut hec nostre concessionis donatio per futura temporum curricula firma permaneat, huius preceptionis tenorem inde conscriptum sigillo nostro signare iussimus, manuque propria, ut infra uidetur, corroborauimus.

Signum domni Henrici regis inuictissimi.

Egilbertus concellarius uice Willigisi archiepiscopi  recognouit.

Data anno incarn. Dominice 1002, indict. Xu, Iu Idus Iunii, anno uero domini Heinrici regis primo.

Actum Wormatie feliciter.



XI. S. Henrici priuilegium domne Godesdihui Herifurdensis monasterii abbatisse concessum. 
[Dronke, Cod. diplom. Fuld., p. 57.]

C. In nomine sancte et indiuidue Trinitatis, HEINRICUS diuina fauente clementia rex.

Si Ecclesias Dei nostra regali potentia sublimare  conamur, hoc procul dubio et ad presentis nostri regni statum et eterne beatitudinis premium nobis profuturum esse credimus. Quapropter omnibus fidelibus nostris, presentibus scilicet atque futuris, notum esse uolumus quomodo nos, per interuentum dilecte coniugis nostre et regine Cunigunde, una cum consilio Willigisi Mogontiacensis Aecclesie archiepiscopi honorandi, ac Berenhardi ducis, aliorumque fidelium nostrorum, uota et petitiones domne Godesdhiui Herifurdensis monasterii uenerabilis abbatisse cuncteque congregationis sancte Marie sibi commisse sequentes, nostra regia auctoritate tres Ecclesias in pagis Bursibant et Scopingon nominatis, in uillis quoque Hreini, Wadiringas et Stochheim constructas, cum omnibus rebus et decimationibus  suis a Hludowico imperatore ob remedium anime sue ad prefatum Herifurtense monasterium traditis, eidem monasterio more antecessorum nostrorum confirmamus, eo tenore ut iam dicta domna Godesdhu abbatissa omnesque in eodem honore sibi succedentes cum predictis ecclesiasticis rebus aliisque omnibus a regibus et imperatoribus per precepti paginam illuc traditis liberam dehinc potestatem habeant cum suis ministris ecclesiastico ordine disponere atque gubernare, remota omnium hominum contradictione. Insuper sub eadem corroboratione concludimus quidquid a religiosis et Deum timentibus personis ad sepe iam dictum monasterium Herifurtense in presenti traditum est uel in futuro tradendum erit. Et ut hec nostre regie donationis  corroboratio ab hac hora in antea firma et inconuulsa permaneat, hanc nostre donationis confirmationem inde conscriptam sigilli nostri impressione signare iussimus manuque propria, ut infra uidetur, corroborauimus.

Signum domni Heinrici  regis inuictissimi.

Egilbertus cancellarius uice Willigisi archicapellani recog.

Data II Id. Aug., anno Dominice incarnationis 1002, indict. Xu, anno uero domni Heinrici regis I.

Actum Aruitdi.



XII. S. Henrici priuilegium pro Noua Corbeia. 
[Dronke, ubi supra, p. 58.]

 C. In nomine sancte et indiuidue Trinitatis, HEINRICUS diuina fauente clementia rex.

Notum sit omnibus fidelibus nostris, presentibus scilicet et futuris, qualiter uenerabilis abbas nomine Hosat nostram adiit excellentiam, suppliciter orans ut nostra magnifica munificentia prospiceremus monasterio cui presidere uideretur, quod est constructum super fluuium uuisera in loco qui dicitur Noua Corbeia in honorem Dei et sancti protomartyris Stephani, ubi et sancti uiti martyris pretiosa pignora seruari noscuntur. Cuius petitioni rationabili propter diuinum amorem et uenerationem beatorum martyrum assensum prebentes, hos apices serenitatis nostre circa ipsum monasterium fieri iussimus,  per quos decernimus atque iubemus ut nullus iudex publicus uel quilibet ex iudiciaria potestate, nisi solus illius loci prouisor et aduocatus predicti monasterii, in Ecclesias aut loca uel agros seu reliquas possessiones prefati monasterii, quas moderno tempore iuste et rationabiliter possidere uidetur, in quibuslibet episcopiis, pagis uel territoriis, uel quidquid ibidem propter diuinum amorem et illius sancti loci uenerationem collatum fuerit, ad causas audiendas uel freda exigenda aut mansiones uel paratas faciendas aut fideiussores tollendos, aut ullas reddibitiones uel illicitas occasiones requirendas, aut homines ipsius monasterii tam ingenuos quam et seruos uel latos iniuste distringendos, ullo unquam tempore ingredi audeat, uel ea que supra memorata sunt  penitus exigere aut exactitare presumat; sed liceat ibidem Deo famulantibus, sub nostre immunitatis tuitione quieto ordine uiuere ac residere, quatinus melius illos delectet omni tempore pro nobis et coniuge nostra atque stabilitate totius regni a Deo nobis collati, Domini misericordiam attentius exorare. Insuper etiam decimas uel decimales ecclesias in quibusque episcopiis ita teneant atque disponant, sicut sub antecessoribus nostris regibus uidelicet et imperatoribus tenere per precepta uisi sunt atque disponere. Episcopis uero quibus seruitium et mansionatica debent tempore circuitus sui, secundum scripta sua, singulis annis persoluant. Et ut hec auctoritas concessionis atque confirmationis nostre firmior habeatur, et per futura tempora a cunctis fidelibus  sancte Dei Ecclesie nostrisque presentibus et futuris melius credatur atque diligentius conseruetur, manu propria subter eam firmauimus et sigilli nostri impressione assignari iussimus.

Signum domni Heinrici  regis inuictissimi.

Egilbertus cancellarius uice Willigisi archicapellani recogn.

Data uIII Kal. Sept., anno Dominice incarnationis 1002, indictione Xu, anno uero domni Heinrici regis I. Actum Nouiomago.



XIII. S. Henrici priuilegium pro ecclesia Paderbornensi. 
[Dronke, ibid.]

C. In nomine sancte et indiuidue Trinitatis,  HEINRICUS diuina fauente clementia rex.

Notum sit omnibus fidelibus nostris, presentibus scilicet et futuris, qualiter nos, incendio Paderburnensis ecclesie miserabili condolentes, peticionique nostri fidelis Retharii uenerabilis episcopi, qui eidem sedi modo preesse uidetur, ut oportuit, annuentes, in supplementum iam dicte ecclesie in ius concedimus, et per hoc regale preceptum corroboramus forestum quod incipit de luthera flumine et tendit per Osnig et Sinidi usque in uiam que ducit ad Horohusen, et de hominibus predicti episcopi tam liberis quam et seruis nulla iudiciaria potestate constringendis, nisi coram aduocato quem ipse episcopus elegerit, nostra omniumque nostrorum successorum et omnium  mortalium contradictione remota. Et ut hec confirmatio stabilior cunctis permaneat temporibus, hanc paginam manu propria corroborauimus et sigilli nostri impressione insigniri precepimus.

Signum domni Heinrici  regis inuictissimi.

Egilbertus cancellarius uice Willigisi archicapellani recognoui.

Data XuII Kal. Octobr., anno incarnationis Dominice 1002, indictione I, anno uero domni H. regnantis I. Actum Bochbardon.



XIu. S. Henrici priuilegium pro eadem ecclesia. 
[Apud Dronke, Codex diplomaticus Fuld., p. 59.]

C. In nomine sancte et indiuidue Trinitatis,  HEINRICUS superna fauente clementia rex.

Si locum diuino cultui mancipatum igneque subitaneo cum ornatu et corroborationum paginis concrematum restaurare, ornare et iterum sublimare uidebimur, scimus et certi sumus id non solum laude humana predicandum, uerum etiam diuina mercede remunerandum. Cunctis igitur Ecclesie Dei fidelibus nostrisque astantibus et succedentibus compertum fore uolumus quod, de incendio Paterbrunnensis ecclesie nimium condolentes, precepta antecessorum nostrorum et oblationes fidelium memorate sedi hac preceptali pagina renouamus iterumque confirmamus, de quibus unum est de episcopatus statu, dehinc de tuitione atque mundiburdio eiusdem ecclesie, et de omni proprietate ad eamdem ecclesiam  pertinenti, et de eius hominibus tam liberis quam et seruis nulla iudiciaria persona constringendis, nisi coram aduocato, quem ipse episcopus elegerit. Insuper renouamus et confirmamus iam habite sedi comitatus super pagos Paterga, Aga, Threueresga, Auga, Sorehtfeld, datos pro decimis noue Corbeie ad monasterium pertinentibus, et de proprietate clericorum, si quis sine herede illorum abierit, eidem ecclesie concessa, et de tribus mansis in Tuisburcg et in Trutmannia, et de foresto quod incipit de Delhna flumine et tendit per Ardennam et Sinedi usque in uiam que ducit ad Herisi. Hec igitur omnia que supra scripta habentur, et que illa die tenere et possidere uidebatur quando combusta  fuit, sepe nominate sedi Paterbrunnensi in ius proprietarium donamus et firmissima traditione restauramus, ea scilicet serie ut domnus Retharius memorate sedis uenerabilis antistes omnesque sui successores uniuersa que ad episcopium aliqua legali datione pertinent, securiter obtineant, nostra omniumque nostrorum successorum et omnium mortalium contradictione remota. Et ut hec renouatio et confirmatio stabilior cunctis permaneat temporibus, hanc paginam manu propria roboramus et sigilli nostri impressione insigniri precepimus.

Signum domni Heinrici  regis inuictissimi.

Egilbertus cancellarius uice Willigisi archicapellani recog.

Data III Non. April., anno Dominice incarnationis  1003, indictione I, anno uero domni Heinrici regis I. Actum Quidlingaburc.



Xu. S. Henricus Sigifredo episcopo Parmensi abbatiam Nonantulanam largitur. 
[Ughelli, Italia sacra, II, 161.]

In nomine sancte et indiuidue Trinitatis, HENRICUS diuina fauente clementia rex.

Omnibus fidelibus notum fieri uolumus quod Sigifredus uenerabilis S. Parmensis Ecclesie episcopus fidelis noster, et per interuentum nostri fidelis Theobaldi marchionis adiit nostram clementiam iam dictus Sigifredus episcopus S. Parmensis Ecclesie, quatenus firmatus in fide acriter deseruiret nobis,  et ab eterno remuneratore, qui omnibus abundat bonis, retributionem eterne remunerationis. . . ut nos abbatiam monasterii, quod dicitur Nonantula, in honorem S. Syluestri confessoris Dei atque pontificis, sibi sueque ecclesie Parmensi iure proprietario cum omnibus adiacentiis et pertinentiis eius in integrum perpetuis temporibus concederemus, preter illam terram quam concessimus Huberto episcopo nostro fideli, et illa terra sita est iuxta Athesim flumen. Cuius precibus benignitatis nostre aures accommodantes, eiusque erga nos deuotissimam fidelitatem intendentes, iussimus ei, sueque Parmensi ecclesie in honorem S. Marie Dei genitricis dedicate, hoc imperialis nostre auctoritatis conscribi preceptum, per quod concedimus ei, donamus  atque largimur prelibatam abbatiam, que dicitur Nonantula S. Syluestri confessoris atque pontificis, cum omnibus adiacentiis et pertinentiis, curtibus, capellis atque edificiis earum, terris, campis, pratis, uineis, siluis, seruis et ancillis utriusque sexus, mobilibus et immobilibus, cum integritate eorum et uniuersis, que dici et nominari possunt, ad predictam abbatiam pertinentibus nostra imperiali concessione, ut habeat, teneat et fruatur perenniter, tam ille quam et successores eius, ad partem sepe nominate sue ecclesie, faciantque exinde quidquid secundum eternum arbitrium melius eis preuisum fuerit. Quicunque uero contra hanc nostram donationem, etc.

 Signum D. Henrici inuictissimi regis.

Aubertus cancellarius uidechi archiepiscopi recognoui.

Data II Martii, anno incarnationis Dominice 1003, indict. 1, anno uero D. Henrici regis I.

Actum Nouiomagi.



XuI. S. Henrici priuilegium pro Ecclesia Hamburgensi. 
[Lappenberg, Hamburgische Urkundenburch, p. 62.]

In nomine sancte et indiuidue Trinitatis HEINRICUS, diuina fauente clementia rex.

Si pias petitiones sacerdotum prona deuotione ad effectum duxerimus, id procul dubio ad statum presentis uite et eterne beatitudinis premla capescenda  nobis profuturum credimus. Quapropter omnium fidelium nostrorum presentium et futurorum nouerit industria, qualiter uir uenerabilis liebizo, sancte Hammaburgensis Ecclesie archiepiscopus, nostris obtutibus presentari fecit preceptum beate memorie senioris et antecessoris nostri, Ottonis tertii, imperatoris Augusti, in quibus continebatur quomodo ipse, pro diuino amore, monasteriis in eius episcopio consistentibus imperiali auctoritate libertatem et tuitionem concessisset, rogauitque celsitudinem nostram ut nos denno nostra preceptione eadem monasteria et omnia illuc aspicientia confirmaremus. Nos uero eius iuste et rationabili petitioni assensum prebentes, interueniente dilecta coniuge nostra et regnorum consorte Cunigunda, ad honorem  sancte Dei genitricis Marie cui locus ille Hammaburg est consecratus, idem loco supradicto concedimus omnes concessiones quas concesserant pie memorie imperatores, auus scilicet et genitor noster, ceterisque monasteriis ad hanc diecesim pertinentibus, id est Bremun, Bukkiun, Ramaslaun, Birchisinun, Hasalinge, Ripesholt, ea uidelicet conditione ut semper sub tuitione nostra sint perpetualiter, et quidquid modo habeant, uel deinceps aliquo modo adquirere possint, eis eorumque episcopo libere seruiant, omni iudiciaria potestate remota.

Concedimus insuper prefato archiepiscopo eiusque successoribus licentiam construendi mercatum in loco Bremun nuncupato, bannum et theloneum. nec non monetam publici ponderis et puri argenti,  totumque. . . potestatem eligendi inter se, siue aliunde, si necessitas exposcat, episcopum, equo tamen regis consensu. Et ut hoc. . . roboratam sigilli nostri impressione insigniri iussimus.

Signum domni Heinrici  regis inuictissimi.

Egilbertus cancellarius uice Willigisi archicapellani recognouit.

Data uIII Kalendas Iunii, anno Dominice incarnationis 1003, indictione I, anno uero domni Heinrici regis I.

Actum Gebehildehuson.



XuII. Diploma S. Henrici regis Romanorum pro parthenone Mulenbechano, quo priuilegia eidem ab Arnulfo et Ottone II imperatoribus concessa confirmat, liberam eligende abbatisse potestatem tribuit, etc. 


In nomine sancte et indiuidue Trinitatis, HENRICUS diuina fauente clementia rex.

Si loca diuino cultui dicata nostro studuerimus amplificare subsidio, eterni regni portionem nos ob hoc adepturos esse liquido confidimus. Quapropter noueritomnium fidelium nostrorum, presentium scilicet atque futurorum, industria, qualiter quedam uenerabilis abbatissa, nomine Bertheid, quedam imperialia nostris obtutibus representauit precepta, per nostros antecessores Arnolfum et Ottonem secundum  pro immunitate suo collata monasterio, a quibusdam nobilibus personis Hildiburga et presbytero Folcharto a fundamentis olim in loco Mulinbeche constructo, nostramque suppliciter precata est clementiam, ut et nos ipsum locum cum suis pertinentiis in nostrum mundibrium et defensionem, pro redemptione anime nostre susciperemus, et eam, que in suis scriptis inuenta est, conuenientiam et oblationem nostre auctoritatis scripto corroboraremus. Nos itaque, interuenientibus Bernhardo duce et episcopo  Thiederico, in cuius hoc monasterium puellare constructum est diecesi, pro diuine mercedis augmento, ipsum monasterii locum cum suis adiacentiis et omnibus pertinentiis in nostrum mundiburdum suscepimus, et ad ordinem priorum preceptorum  in omnibus confirmauimus, hoc regio insigni roborauimus. Hoc firmiter sancientes, ut sanctimoniales ibi Deo deuote per decessionis tempora quam meliorem nouerint, inter se eligant licenter, et sibi preponant abbatissam, communicato episcopi sui consensu. Insuper etiam in nostri memoriam nominis concessimus, ut ab hominibus predicte ecclesie usibus et seruituti ancillarum Dei subditis regalis uel imperialis census, qui inde solebat persolui, a nullo comite, uel iudiciali, siue regie exactionis persona deinceps exigatur; et ut nullus comes, uel iudex publicus, aut aliqua potens persona homines prefate ecclesie in suo iudicio, bannum eis imponendo, aut iustitiam ab eis nullam aliquatenus exigendo, audeat inquietare,  excepta solummodo lege illa quam aduocatus episcopi qui presidet eidem ecclesie, solito more ab eis debet reposcere, et illa iuris sanctione, si quid necessario propter capitale crimen in presentia ducis opus habet finiri iudicialiter et determinari. Et ut hec nostre concessionis auctoritas firmior habeatur, hoc nostre dominationis preceptum manu propria roboratum, nostre imaginis signo iussimus insigniri.

Signum domni Henrici regis in Christo inuictissimi.

Egilbertus cancellarius uice Willigisi archicapellani notaui.


locus sigilli quod est integerrimum.

Data III Idus Martii anno incarnationis Domini  1003, indictione I, anno uero domni Henrici regnantis adhuc primo

Actum Minde.



XuIII. S. Henricus imperator confirmat possessiones monasterii S. Bauonis Gandensis, ordinis S. Benedicti. 
[Mireus, Opp. diplom., I, 347.]

HENRICUS diuina fauente clementia rex.

Si ea que fideles nostri . . . Idcirco nouerit omnium fidelium sancte Dei Ecclesie, nostrorumque, presentium scilicet et futurorum industria, quod uir uenerabilis  Eremboldus abba, ex monasterio Gandensi, quod est situm ubi Scaldis fluuius legie fluuio iungitur, constructum a B. Amando pontifice in honore S. Petri principis apostolorum, ubi etiam insignis Bauo confessor Christi quiescit, obtulit nobis auctoritatem immunitatis domni antecessoris nostri, scilicet Ottonis inuictissimi imperatoris.

In qua continebatur insertum qualiter ipse, ob amorem Dei et premium eterne retributionis, proprietates rerum, quorumdam tyrannica inuasione iniuste prereptas, eidem monasterio restituerit, hocque sue confirmationis scripto roborauerit, et quod gratiam fraterne societatis in eodem monasterio sibi concessam habuerit, uel qualiter omnium exactiones teloneorum indulserit.

 Pro firmitatis namque studio rogauit nos predictus Eremboldus abba eam renouari, scilicet ut, tante firmitatis gratia, nostram quoque superadderemus auctoritatem. Cuius petitioni libenter assensum annuentes, decreuimus regie dignitatis preceptum fieri, uidelicet ut idem monasterium res suas quiete possideat, quarum hec sunt uocabula:

Hoc est in pago Baagbatensi uillam Suolmam  cum ecclesiis duabus et omnibus adiacentiis suis, et uillam Holthem  cum ecclesia ac silua, et Mereshem, et Fliethersele  cum ecclesiis et omnibus appendiciis eorum, et in eodem pago uillas his nominibus dictas, Merem et lietheka et Setteka et Cranihom, et in Rien Boholt  . Cum ecclesiis singulis, siluis et omnibus appendiciis propriis; quas quidem uillas  cum aliis rebus, quorumdam hostili predatione iniuste abreptas, dominus antecessor noster gloriosus imperator iure ac pie redonauit.

Et in Rien uillam Frunethe, cum ecclesia et omnibus appenditiis propriis. Et nemus Summi Gerotha et in Wilrika ecclesiam cum appenditiis. In pago quoque Scaldis possessionem uocabulo Erika, et Papingolant cum ecclesia et omnibus appenditiis propriis, et super Odrorstiet terram, in qua possunt ali oues quingente, et quidquid ex ditione S. Bauonis in Beuelanda  et in Walacra, et in Bruinsela contineri dignoscitur, et in Essperia terram in qua possunt pasci uerueces CCCC, et in alio loco CC et in Holfcols super fluuium lora CCCC.

Hoc ergo, cum omni rerum ad se pertinentium  summa integritate, confirmamus perenniter usibus fratrum prefati cenobii, sub perpetua immunitatis defensione, ac nostre celsitudinis facto testamento. Per quod iubemus atque precepimus ut nullus comes aut iudex publicus, uicarius, aduocatus, seu quilibet ex iudiciaria potestate in ecclesias, aut loca uel agros, seu reliquas possessiones prefati monasterii, quas moderno tempore in quibuslibet  plagis ac territoriis, infra ditionem imperii nostri, iuste ac legaliter possidet, uel que deinceps in iure ipsius sancti loci uoluerit diuina pietas augeri, ad causas audiendas, uel freda exigenda, aut mansiones uel paratas faciendas, aut fideiussores tollendos, aut homines illius loci, tam ingenuos quam seruos, super terram ipsius commanentes distringendos, nec ullas redhibitiones aut illicitas occasiones requirendas, nostris ac futuris temporibus ingredi audeat, uel ea que supra memorata sunt penitus exigere presumat.

Sed et memorato monasterio, spe beatitudinis eterne, ut ad salutem anime mee in eterna quiete proueniat, cum cessis fredis, omnium teloniorum exactiones indultas esse uolumus ac remissas, sicut in  precepto antecessoris mei continetur: ita ut quoties pro utilitate monasterii ac fratrum aliquas dirigi contigerit, per diuersa loca imperii nostri euntibus et reuertentibus, absque ulla sollicitationis inquietudine, negotium suum liceat exercere, quatenus ipsos seruos Dei ibidem famulantes, pro me atque statu regni a Deo mihi concessi, iugiter misericordiam Dei exorare delectet. Ut autem huius renouationis ac confirmationis auctoritas maiorem in Dei nomine obtineat uigorem, manu propria subter confirmaui, annulique impressione assignari iussi.

Signum Domini Henrici regis inuictissimi

Egilbertus cancellarius, uice Willigisi archicapellani, recognouit.

Data Nonis Februarii, anno Dominice incarnationis  millesimo tertio, indictione prima, anno secundo domni Henrici regis II.

Actum in Aquisgrano palatio feliciter.



XIX. Diploma regis Henrici II, concedentis Adalberoni comiti bannum super agrestes feras. 
[Ried, ubi supra, p. 122.]

In nomine sancte et indiuidue Trinitatis, HEINRICUS diuina fauente clementia rex.

Notum sit omnibus nostris fidelibus, presentibus scilicet et futuris, qualiter nos, fidele per omnia seruitium dilecti nobis comitis uidelicet Adalberonis intuentes, atque ipsius supplicationem per interuentum uenerandi presulis Gotescalchi attendentes, sibi,  prout ipse postulauerat, quia legaliter potuimus, regalis potentie bannum super agrestes feras concessimus inter duos fluuios Ysara et liubasa tam super propriam ipsius, qui prefatus est, Adalberonis terram, quam super domorum pontificalium uel monasteriorum in abbaciis, que ibi nobis pertinent, terras, siue omnium illorum hominum terras, qui in presenti uel in futuro huiusmodi rem cum eo collaudabunt  in comitatu Friderici, qui iudicat in Hachingun, in pago Sundergowe: primum ab hostio predictorum fluuiorum, Ysaram sursum uersus usque ad Hohenberg; inde ad Huggenberg, ad Cumizdorf; inde ad Carphse et Winidowe, secundum uero decursum fluminis Liubase  usque ad Wolueradeshusun. Nostra igitur regali, ut prescriptum est, auctoritate, inter prenominatos fluuios et terminos bannum agrestium ferarum ei tradidimus et per hoc preceptum largiti sumus, regio uerbo omnimode interdicentes quatenus, hoc ambitu, sine sua ipsius licentia, feras illas, que in aliis dominicalibus forestis in banno sunt posite, nullus aliquo ingenio uel genere uenandi audeat deinceps captare. Et ut hec nostre concessionis auctoritas stabilis et inconuulsa  permaneat, hanc precepti nostri paginam manu propria roborantes, signo nostre imaginis imprimi iussimus.

Signum domni Henrici regis inuictissimi. 

Egilbertus cancellarius uice Willigisi archicapellani recognoui.

Data II Kal. Iulii, anno Dominice incarnationis 1003, indict. I, anno uero domni Heinrici secundi regn. secundo. Actum Radespone.


Cum sigillo maxima ex parte fracto.



XX. S. Heinrici priuilegium Frederune abbatisse concessum. 
[Dronke, ubi supra, p. 60.]


C. In nomine sancte et indiuidue Trinitatis, HEINRICUS diuina fauente clementia rex.

Omnium sancte Dei Ecclesie nostrorumque fidelium presentium ac futurorum comperiat uniuersitas, qualiter domna Frederuna uenerabilis abbatissa eiusque soror Imma comitissa, Gerone comite adiuuante, construxerunt quoddam monasterium ad honorem sancte Dei genitricis et perpetue uirginis Marie dedicatum, ad quod omnem hereditatem, hoc est Keminetan, Hegen, Barigi, Tundiriun, Othere, hec sunt in Tilithi, uarstan in Auga, Rothe in Wikanauelde, Bardenwic, Hotmannessun, Witthorp,  Britlingi, Biangibudiburg, Addunesthorp, Hatherbiki, Bodanhuson, Sutherburg, in Bardanga, Claniki, in Dreuani, Wigmannesburstal, Bennedestorp, in Mosidi, Widila, Waldersidi, Kokerbiki, in Heilanga, Holana, Aun, Setila, in Hogtrunga, Hepstidi, Sinigas, cunctaque earum hic prememorata predia gratissima uoluntate tradiderunt, que uero sita sunt in comitatu Bernhardi ducis, unde, nostram regalem aggresse maiestatem, supplices rogauerunt ut ipsum monasterium in nostri mundiburdio susciperemus, talisque libertatis ac legis primatum concederemus, qualem Gandesheim, Quitilinburg, Heriwurti tenere  uidentur. Quod nos petitione Theodrici Mimidonensis episcopi fecisse, omnium noscat uniuersitas fidelium. Ad hec statuimus ut in prefate abbatisse sueque sororis comitisse potestate predictum monasterium et abbatia nostro persistat concessu diebus uite earum; post obitum uero utrarumque earum ad nostrum publicum eadem abbatia ius in perpetuum pertineat. Insuper autem uolumus ut nulla maior siue minor regni nostri persona in eadem abbatia placitum facere aut aliquam sibi molestiam inferre uel publicam funccionem exercere, nisi aduocatus abbatisse sanctarumque monialium. Hoc etiam nostra regali auctoritate eidem concedimus abbatie, ut sancte moniales eiusdem monasterii, abbatissa defuncta, licentiam habeant eligendi aliam ad hoc  idoneam. Et ut huius nostre auctoritatis preceptum firmius omni tempore perseueret, hanc paginam manu propria roborantes, sigillo nostro iussimus insigniri.

Signum domni Heinrici  regis inuictissimi.

Egilbertus cancellarius uice Willigisi archicapellani notaui.

Data IIII. Non. Nouembr., anno Dominice incarnationis 1004, indictione II, anno uero domni Heinrici II regis III. Actum Magadeburc.



XXI. Diploma S. Henrici Keminadensi uirginum monasterio concessum  Monasterium sub sua protectione suscipit, et monialibus potestatem eligende abbatisse concedit.
[Martene, Ampl. Collect. I, 365.]


In nomine sancte et indiuidue Trinitatis, HENRICUS diuina fauente clementia rex.

Omnium sancte Dei Ecclesie nostrorumque fidelium, presentium ac futurorum, comperiat uniuersitas qualiter domna Frideruna necnon abbatissa, eiusque soror Imma comitissa, Gerone comite adiuuante, construxerunt quoddam  monasterium in honorem sancte Dei genitricis et perpetue uirginis Marie dedicatum, ad quod omnem hereditatem, hoc est Keminadam, Hogen, Barigi, Tundiuium, Othere; hec sunt in Tilichi Warstan, in Auga Rohten, in Wakenafalde Bardewik,  Hottmannessum, Wintorp, Britlingi, Biangi, Budiburg, Addunestorp, Hatterbiki, Bodenhusen, Suterburg, in Gardanga Clomkey; in Dreuan Wigmannesburgscal, Bennestorp; in Mosidi Widila, Waldersidi, Kokerbiki; in Heilanga Holana, Aunsetila; in Hostrunga Hepenstidi, Sungad, cunctaque eorum hic prememorata predia gratissima uoluntate tradiderunt. Que uero sita sunt in comitatu Beuardi ducis, unde, nostram regalem aggresse maiestatem, supplices rogauerunt, ut ipsum monasterium in nostro mundiburgio susciperemus, talisque libertatis ac legis primatum concederemus, qualem   Gaudersheim  , Guintiliburg, Gerniuisti tenere uiderunt. Quod nos petitione Theoderici Mindonensis episcopi fecisse omnino noscat uniuersitas fidelium. Ad hoc statuimus ut in prefate abbatisse sueque sororis comitisse predictum monasterium et abbatia nostro persistat consensu diebus uite eorum; post obitum uero utrarumque earum ad nostrum publicum eadem abbatia ius in perpetuum pertineat. Insuper autem uolumus ut nulla maior aut minor regni nostri persona in eadem abbatia placitum facere, aut aliquam sibi molestiam inferre, uel publicam functionem exigere [suppl., presumat], nisi aduocatus abbatisse cunctarumque monialium. Hoc etiam nostra regali auctoritate ad hoc concedimus abbatie, ut sanctimoniales eiusdem monasterii,  abbatissa defuncta, licentiam habeant eligendi aliam ad hoc idoneam. Et ut nostre auctoritatis preceptum firmius omni tempore perseueret, hanc paginam manu propria roborantes signo nostro iussimus insigniri.

Signum domni Henrici regis inuictissimi.

Egibertus cancellarius uice Willigisi archicapellani notaui.

Data Iu Nonas Nouembris, anno Dominice incarnationis 1004, indictione II, anno uero domni Henrici regis. . . .

Actum Magadeburg.



XXII. S. Henricus Ecclesie Comensis priuilegia confirmat et possessiones auget. 
[Ughelli, Italia sacra, u, 280.]


In nomine sancte et indiuidue Trinitatis, HENRICUS Francorum pariterque Longobardorum diuina fauente clementia rex.

Notum sit omnibus nostris fidelibus quia, interuentu Euerardi Cumali episcopi diuino respectu, et remedio gloriosissimorum antecessorum nostrorum imperatorum, et propagatione regni nostri, dedimus in integrum ac in perpetuum S. Abundio omnem illam partem de castro Berinzona, que ad nostram publicam pertinuit tam intus quam foris, cum omnibus appendiciis et pertinentiis suis, cum mercatis, theloneis, cum omnibus publicis reditibus et functionibus,  cum ipsa quoque porta, que publico usui hactenus deseruiuit, ut libere, secure, quiete, pacifice cum omni potestate; et idem Euerardus episcopus Cumanus, pro integritate sue fidei et puritate seruitii, et omnes sui successores habeant et teneant, et quidquid eorum uoluntas decreuerit, ad cultum diuinum faciant; quia predictum castrum Birinzona, cum omnibus que ad illud intus aut foris pertinuerunt, a nostro iure et dominio, et ab omni publica repetitione, in ius et dominium S. Abundii  omnino transfundimus, dedimus, donauimus, ut, absque ullo respectu et sine omni publica inquietudine, omnia supradicta pertinentia cum seruis et ancillis ita teneant, iudicent, ordinent, sicut cetera loca, que ante centum annos ecclesia S. Abundii acquisiuit, et tenuit. Decet enim et regno nostro est incrementum de iis que Deus dedit, donare, et ei honorem retribuere qui gratis honorat, et a quo omnis honor procedit. Honoremus ergo sanctos, ditemus loca sanctorum, et ipsos apud Deum adiutores habeamus et intercessores. Per hoc enim predecessores nostri multum Deo placuerunt, per hoc et nos speramus et uite salutem et regni augmentum, et pacis prosperitatisque honorem. Iubemus igitur, ut nullus dux, marchio, comes, uicecomes, nullus  Latinus, nullus Theutonicus, nulla regni nostri magna uel parua persona deinceps de predicto castro Birinzona, aut de aliqua eius pertinentia, aut intus, aut foris ullo in tempore per aliquod ingenium se intromittere audeat, nec unquam ecclesiam S. Abundii inde disuestire presumat, aut Euerardum nostrum fidelissimum episcopum Cumanum, aut eius ullum successorem inde inquietare, molestare, aut per illum placitum fatigare contendat. Si quis autem fecerit, mille libras probatissimi auri componat, medietatem nobis, et S. Abundio alteram; et hoc preceptum temporibus omnibus in sua maneat firmitate. Quod ut uerius credatur, et diligentius obseruetur, hoc preceptum scribi iussimus, manu  nostra firmauimus, et nostro sigillo insigniri precepimus.

Signum D. Henrici inuictissimi regis.

Egilbertus cancellarius ad uicem uilligisii archicapellani recognouit.

Dat. II Id. Iunii, anno Dominice incarnationis millesimo quarto, indictione secunda, anno uero D. Henrici II regis tertio. Actum in Lacunauara in Dei nomine feliciter. Amen.



XXIII. S. Henrici diploma per quod predium Pipinesdorff Ecclesie Wormatiensi liberaliter confert. 
[Schannat, Episcopatus Wormat., II, 36.]

 In nomine sancte et indiuidue Trinitatis, HEINRICUS diuina fauente clementia rex.

Si loca sanctorum munificientie regalis largitate sublimamus, hoc nobis tam in presentis uite decursu quam in future glorie statu prodesse liquido profitemur. Proinde nouerit omnium sancte Dei Ecclesie nostrorumque fidelium industria, qualiter Burchardus sancte Wormatiensis Ecclesie uenerabilis presul, nostram regiam adiit humiliter obsecrans excellentiam, ut predium quod habere in uilla  nuncupante Pipinesdorff uidemur, suo episcopio ac sancte Wormatiensi Ecclesie in honorem sancti Petri apostolorum principis dedicate, largiri, nostre pro remedio anime, dignaremur. Cuius itaque petitioni, per interuentum Cunigunde nostre dilecte coniugis uidelicet regine, ac pro future remunerationis augmento, assensum prebentes, prefatum predium, quod est situm in uilla Pipinesdorff, in pago Mulselgowe in comitatu uero . . . . . integre cum cunctis suis pertinentiis, hoc est areis, edificiis, seruis et ancillis, terris cultis et incultis, pratis, pascuis, siluis, uenationibus, etc., iam prememorate ecclesie sancti Petri, eiusque rectoribus, qui pro tempore ibi ordinati fuerint, regali et preceptali hac pagina concesssimus, et de nostro iure  in eius ius . . . . . . ut hec auctoritas nostra inuiolabilem in Dei nomine obtineat stabilitatem, manu nostra roborantes, eam sigillo nostro subter iussimus insigniri.

Signum domni Heinrici inuictissimi regis.

Egilbertus cancellarius uice Willigisi archicapellani recognouit.

Dat. u Kalend. Ianuarii, anno Dominice incarnat. 1004, indict. II, anno uero domni Heinrici secundi regni III.

Actum Dhornburg in Dei nomine feliciter, amen.



XXIu. Super emunitate. 
[Apud Ludewig, Script. rer. Germ. I, 330.]

 In nomine sancte et indiuidue Trinitatis, HEINRICUS diuina fauente clementia, rex.

Quia si piis Dei famulantium flagitationibus accommodamus benignum auditum, summe salutis inde prouenire nobis incunctanter credimus remedium: idcirco omnium sancte Dei Ecclesie fidelium nouerit religiositas, quoniam, tam anime nostre consulentes, quam etiam dilecti nostri Godehardi abbatis petitionibus obtemperantes, uenerabilem Mauritii martyris abbatiam Altaha nuncupatam, sub nostre defensionis mundiburdium ac tuitionem, cum omnibus eidem prefate abbatie aliquo modo adherentibus, uillis uero Iserahoff, Suartzaha, Cella, Gunzia, Munichdorff, Puechoff, Oberanhaus, Usterlingen, Gotzzolting, Otilingen, Richerisdorff, Boltheringa  nuncupatis, seu etiam ceteris cuiuslibet utilitatis commoditatibus, familiis, tributis, tributariis, rebus mobilibus et immobilibus, uiis, inuiis, siluis, saginis, aquis, piscationibus, molis, molendinis, pascuis, compascuis, siue apium pascuis, quesitis et inquirendis, nec non iusta acquisitione eidem prefate abbatie pertinentiis. Precipientes igitur regali summitate edicimus ut nullus dux, marchio, comes, uicecomes, schuldasio, scapio, seu aliqua magna uel parua persona, eumdem iam dictum abbatem suosque successores prescriptis rebus inquietare, molestare, uel disuestire presumat. Si quis uero huius prescripti nostri, quod absit! uiolator exstiterit, sciat se compositurum auri optimi libras centum.  Quod ut uerius credatur, diligentiusque ab omnibus obseruetur, hanc chartam inde conscriptam manu propria roborantes sigillique nostri impressione iussimus insigniri.

Datum uI Kal. Febr., ind. II, anno Dominice incarnationis 1004; anno uero domni Henrici II regis III. Actum Altisteri, in Dei nomine feliciter. Amen.



XXu. Rex Henricus donat ueteri capelle quoddam sui iuris predium in Nortgowe, et quidquid in duobus uillis Durnin et Mantalahi possidebat. 
[Ried, ubi supra p. 123.]

In nomine sancte et indiuidue Trinitatis, HEINRICUS diuina fauente clementia rex.

 Notum sit omnibus fidelibus nostris, presentibus scilicet et futuris, qualiter nos ad regiam capellam intus in ciuitate Radesponensi in honorem sacratissime uirginis, Dei genitricis Marie, a nobis reparatam quoddam nostri iuris predium in Nortgowe et in comitatu Oudalscalchi comitis situm, item quidquid in duabus uillis nomine Durnin et Mantalahi possidere uisi sumus, interueniente Taginone Magedeburgensis Aecclesie archiepiscopo, quondam eiusdem capelle preposito, per hoc regale preceptum perpetua lege tradidimus cum omnibus pertinentiis et utilitatibus suis, hoc est areis, edificiis, seruis et ancillis, agris, campis, terris cultis et incultis, pratis, pascuis siue compascuis, siluis, uenationibus, aquis, aquarumque decursibus, molendinis, piscationibus,  uiis et inuiis, exitibus et reditibus, quesitis et inquirendis, seu ceteris quibuscunque pertinentiis in perpetuos ecclesie et congregationis ibidem Deo canonice militantis usus. Et ut hec nostra traditio stabilis et inconuulsa permaneat, hanc cartam manu propria roboratam, sigillo nostro imprimi iussimus.

Signum domni Heinrici regis inuictissimi. 

Egilbertus cancellarius uice Willigisi archicapellani recognoui.

Data uI Id. Febr. anno incarnat. Domin. 1004, indict. I, anno uero domni Heinrici secundi regn. II.

Actum in uuarim.


Sigillum illesum, intus impressum.



XXuI. Rex Henricus II donat monasterio inferiori predium in curtibus Ratisbon. id est in Regensburger Burgfrieden. 
[Ried, ibid., p. 124.]


In nomine sancte et indiuidue Trinitatis, HEINRICUS diuina fauente clementia rex.

Si piis Dei famulantium petitionibus prebemus assensum, eterne remunerationis procul dubio inde oboriri nobis speramus remedium. Idcirco omnium sancte Dei Ecclesie fidelium, presentium scilicet et futurorum, nouerit industria qualiter nos, tam pro anime nostre consultu quam etiam pro dilectissime  contectalis nostre, Cunigunde uidelicet regine, dulci appetitu, nec non uenerabilis Radesponensis abbatisse, Oute uidelicet nuncupate, sedulo interuentu, quoddam nostriiuris predium, quod Macelinus clericus uiuens in curtibus Radesponens. Ekmulla condicta et in comitatu Roudberti comitis uisus est inuestitura potestatis possidere, Radesponensi sancte Marie monasterio, quod differenter inferius dicitur, tradentes in proprium donauimus atque in augmentum uictus monialium inibi degentium sub regula sancti Benedicti firmissima donatione proprietauimus cum omnibus eiusdem predii utensilibus et appendiciis, rebus scilicet mobilibus et immobilibus, familiis utriusque sexus, areis, edificiis, terris cultis et incultis, pratis, pascuis siue compascuis, uiis,  inuiis, exitibus et reditibus, quesitis et inquirendis, aquis aquarumue decursibus, seu cum omnibus, que rite dici uel scribi possunt quolibet modo, utilitatibus, eo uidelicet donantes tenore quatinus iam dicta abbatissa eiusque succestrices liberam dehinc habeant potestatem possidendi, commutandi, colendi, precariandi, seu quicquid sibi libeat omnibus modis de eodem predio ad utilitatem Sanctimonialium faciendi. Et ut hec traditionis auctoritas stabilis et inconuulsa in eternum permaneat, hanc cartam inde conscriptam manu propria roborantes sigilli nostri impressione insigniri iussimus.

Signum domni Heinrici regis inuictissimi. 

Eberhardus cancellarius uice Willigisi archicapellani  recognoui.

Data Iu Idus Iunii, indict. III, anno Dominice incarnat. 1005, anno u domni Heinrici II regnantis.

Actum Puozinesheim feliciter. Amen.


Cum sigillo maiestat.



XXuII. Monasterium Steinense, ex Duellio translatum, ab Heinrico II R. R. dotatur, et Ecclesie Bambergensi subiicitur. 
[Newgart, Cod. diplom. Alemannie, ex originali archiui reipublice Turicensis].


In nomine sancte et indiuidue Trinitatis, HEINRICUS diuina fauente clementia rex.

Quoniam principem ac defensorem ecclesiarum nos fecit Dominus, ne eius gratie ingrati esse uideamur, seruicium ipsius augmentare, ecclesias multiplicare, bene et opportune structas defendere, destructas uero nos oportet restaurare. Unde moderno tempore constructionem non ignobilis monasterii in istis Alemannie partibus iuxta ripam Rheni loco Steine  dicto disposuimus fieri, in honore uidelicet Sancte Marie et Storum martyrum Georgii et Cyrilli. Ipsorum enim reliquie illuc noscuntur translate de monte Duello  , antiquioris scilicet monasterii  loco. Prius quidem illic, patratu ducis Purchardi eiusque coniugis Hadewige, satis honorifica monachorum habitacula sed non multe commoditatis erant constructa  . At postquam res eorum nostre dominationi cessere, habita cum episcopis et regni principibus deliberatione, uisum est nobis oportunius locum monasterii transmutare, secundum quod ipsius loci cenobitas et accolas montis perardui difficultatem culpando audiuimus desiderare. Nunc igitur ut commemoratio et honor priorum eiusdem loci dominorum, nostri scilicet fidelium et cognatorum stabiliatur, placuit serenitati nostre opera religionis ipsorum regia nostri auctoritate taliter adiuuare, ut famuli Dei per nostram dispositionem optati loci oportunioris adipiscantur  tranquillitatem. Notum sit ergo omnibus Ecclesie Dei quia, presentaneo nostrorum episcoporum uidelicet et abbatum fauore, sed precipue Augiensi abbate Warinherio  et duce Herimanno  adnitente aliisque Sueuie principibus, ad idem monasterium Steine nuncupatum nostre hereditatis predia contradimus que in diuersis pagis et comitatibus sita sunt ac locis Arola  , Ezzewilare  , Hiltesinga  Nagelta  , Epfendorf  , Phisgina  cum fonte salis, ufeninga  , Affraninga  , Rahtfelda  , Sindelstetta  , Henstetta  Rieden  ,  Suaninga  , Purch  , nominatis cum ecclesiis et decimis, uillis et censualibus, hominibus ac mancipiis utriusque sexus, cum terris cultis et incultis, pascuis, pratis, siluis, cum quesitis et inquirendis, mobilibus et immobilibus, cum uassallis ministerialibus omnibusque ipsorum possessionibus. Ista igitur cum omnibus appendiciis suis, et quecunque adhuc nominari possunt, concedimus et legitime confirmamus ad reliquias sanctorum Steinensis ecclesie, ut per successuras etates ille abbas illis dominetur qui ad eiusdem ecclesie regimen et curam promoueatur, et cum suis monachis pro nobis et antecessoribus nostris diuinam pietatem assidue implorare non pigritetur. Ad hec quoque omnium hominum fidelitati uolumus notificare quia castrum Babinberch  dictum, in Austrifrancie parte situm, iam molimur in sedem episcopatus sublimare, quare necesse est nos prediorum donationibus et rerum copiis undecunque prouenientibus ditando amplificare. Decreuimus ergo et certum animo posuimus ea predia illuc contradere que nobis hereditario iure contigerunt in istis partibus Alemannie post mortem Hadewige Purchardi ducis uidue. Ipsum quoque monasterium Steine, de cuius statu et modificatione iam egimus, Babinbergensis sedis episcopis subiicere uolumus. Eo tamen pacto et ratione ut nullus uel ipsorum episcoporum aut aliorum potentum presumat alicuius inique exactionis uel constructionis grauamina uel damna ipsi loco aut eius abbatibus uel procuratoribus seu rebus inferre, et nec censum  exigere nec quicquam eorum usibus detrahere. Tantummodo enim concedimus, ut, defuncto ipsius congregationis abbate, quicunque a monachis uel inter se uel de alio quoque noto monasterio canonice successurus eligatur, huic per predicte sedis episcopum cura monasterii commendetur. Cui etiam ad bene uiuendum ac regulariter suos regendum ac perinde omnia disponendum idem deinceps obediat, a quo et metum habeat, ne res ecclesie sue dissipare, uel liberis aut quibuslibet alienis hominibus beneficia ex possessionibus imprudenter concedere presumat. Preterea audiuimus pterosque eorum qui ecclesiarum constituuntur aduocati debita potestate multum abuti, ut, qui deberent esse modesti defensores, impudenter effecti  sint rapaces et iniuriosi exactores. Idcirco nostre placuit prouidentie in abbatis illius et fratrum suorum hoc perpetualiter ponere potestate, ut, sapientum usi consiliis, ex eis quos inter potentes seculi nouerint esse equitatis et modestie amantiores eligant suis competenter locis aduocatos et defensores. Nec aliter quisquam omnium sibi hanc potestatem  presumat uindicare uel quasi hereditarium inuadere, nisi ex abbatis constitutione. Ministerialibus quoque uassallis quos tradidimus eidem ecclesie, liceat, cum his quos ad episcopatum predictum dare decreuimus, consueto honeste societatis more uitam agere, mutuo filias suas in coniugium dare secundum communem libitum, et accipere; sobolesque earum apud alterutros stabiliter in illius ecclesie permaneant proprietate, ad cuius partes ipse per matrimonii dantur copulationem. Hec igitur decreta nostre traditionis, et corroboratio nostre autoritatis, ut firmior in succedentibus habeatur annis et diligentius obseruetur, propria manu eam confirmauimus, et sigillo nostro sigillari iussimus.

Signum domini Henrici imperatoris secundi.

 Sigefridus  cancellarius in uice Brunonis  archicancellarii recogn. Data Kal. Oct. indict. III  , anno Dnice incarn. Iu  , anno domni regis Heinrici Iu. Actum est Ulma feliciter.



XXuIII. S. Henricus imperator confirmat fundationem collegii canonicorum in ecclesia Sancte Crucis Leodii, facta per Notgerum episcopum Leodiensem. 
[Mireus, Opp. diplom., II, 808.]

In nomine sancte et indiuidue Trinitatis, HENRICUS diuina disponente clementia a Deo coronatus, et ab omni plebe in regnum gloriose exaltatus.

Quicunque catholicorum . . . . . .

Quapropter notum esse cupimus . . . . . qualiter uir  magne sanctitatis et satis digne reuerentie, domnus Notgerus episcopus Ecclesie S. Marie, sanctique Lamberti martyris prouisor et custos, studio diuini amoris succensus, ecclesiam quamdam in urbe Leodio  a fundamentis extruxit, in memoriam uidelicet et laudem ligni S. Crucis, et canonicorum cenobium ibidem instituit, et, pro promerenda eterna uita, ex sumptibus suis in eodem loco Deo militantibus struendam decenter ornauit; ut, sanctorum Patrum instituta sequentes, die noctuque seruiant pro pace regni nostri, et incolumitate nostra et dilectissime coniugis nostre, et pro unanimitate Christiane fidei, ad Deum indesinenter preces fundant, una cibum capiant, pariter dormiant, totosque se diuino cultui mancipent.

 Quare idem prefatus antistes adiit presentiam dignitatis nostre, humiliter supplicans ut id quod industria pontificalis sagaciter disposuerat, regalis manus firmitate inconuulsum et indissolubile permaneat.

Assignauimus autem eidem Ecclesie per interuentum eiusdem presulis loca quedam congregationi  pro opportunitate administranda, uidelicet in pago Arduenne Berthoniam uillam, etc. . . . .

Et ut hec collatio Diuine seruituti addicta secundum prefatam definitionem inuiolabilis et indissolubilis iure permaneat, edicto banni nostri confirmari iussimus, et hos apices maiestatis nostre inde fieri precepimus, per quos decernimus atque iubemus ne quis in posterum, aliquo stimulo malitie tactus, huic precepti nostri traditioni audeat contraire.

Sed sicut a prefato presule secundum Dei placitum est ordinatum, sic in omni succedente posteritate indiscussum et immutilatum, decreto firmitatis nostre irreuocabilem in Dei nomine obtineat stabilitatem, dextera regali consignauimus, et sigilli  nostri impressione iussimus insigniri.

Data Nonis Aprilis, anno Dominice incarnationis millesimo quinto, indictione tertia, anno domni Henrici secundi regis tertio.

Actum Aquisgrani in Dei nomine feliciter. Amen.



XXIX. S. Henricus predia quedam donat monasterio Altahensi, petente Godehardo abbate. 
[Apud Ludewig, Script. rer. Germ. III, 331.]

In nomine sancte et indiuidue Trinitatis, HEINRICUS diuina fauente clementia rex.

Regalis enim excellentie decet maiestatem rationabilibus sibi a Domino supplicationibus misericorditer  concedere perpetrationem, quatenus eorum assiduis precibus et seculariter tranquilliterque et eternaliter celestis brauii diademate coronetur. Quocirca uniuersalis fidelium nostrorum, presentium scilicet et futurorum, nouerit industria, qualiter quidam uenerabilis Godehardus abbas, prouisor uero Altahensis monasterii, celsitudinem potentie nobis a Deo concesse subiit, humiliter implorans ut nos quamdam uillam, Flinspach dictam, in pago Sweinichgouin sitam et in comitatu Tiemonis comitis, olim predicto monasterio suo pertinentem, dolore non paruo tactus perdere quod iuste uisus est habere debere, eo restituere dignaremur. Cuius nos condigne petitioni assentiendum fore existimantes,  eamdem iam dictam uillam nostra regali traditione atque pagina, ad ante dictum S. Mauritii monasterium in Altaha constructum concedentes restituimus, restaurauimus, donauimus, atque firmissime subscribentes eo consolidauimus ad edificandum, restaurandum, maceriandumque prefatum monasterium, cum aliis ecclesiis cenobiumque  fratrum, quia ob hoc predictus abbas requisiuit, quoniam terra arenosa est macerieque utilis. Tradentes igitur in proprium S. Mauritii subscriptoque abbati nec non et suis successoribus, quidquid inter Winter et Hoffkirchen uidetur iacere, uel etiam ad ante scriptum monasterium inibi respicere, cum omnibus rebus mobilibus et immobilibus, terris cultis uel incultis, uineis, uinetis, molendinis, uiis, inuiis, edificiis, exitibus et reditibus, syluis, uenationibus, pratis pascuis, compascuis, siue apium pascuis, aquis, aquarumque decursibus, piscationibus, familiis utriusque sexus, quesitis et inquirendis, seu omnibus, que dici uel scribi intrinsecus seu extrinsecus possint, pertinentiis et utilitatibus. Et ut hec nostre traditionis auctoritas stabilis et inconuulsa  permaneat, hanc chartam inde conscriptam manu propria roborantes sigillique nostri impressione insigniri iussimus.

Data Nonis Nouembris, indict. I, anno Dominice incarnationis 1005, anno uero domini Heinrici secundi regis Iu. Actum Werde in Dei nomine feliciter.



XXX. S. Henricus II imperator innouat predecessorum immunitates et priuilegia, monasterio S. Maximini concessa. 
[Hontheim, Hist. Treuir. diplom. I, 350.]

In nomine sancte et indiuidue Trinitatis, HEINRICUS diuina fauente clementia rex.

Quoniam regalis antecessorum nostrorum prouidentia  et sollicitudo in construendis constructisue stabiliendis Dei ecclesiis pie iugiter inuigilauit, idcirco Christi benignissima miseratione, in cuius manu regum corda uel iura consistunt, regni illorum diuturnitas pacificata uiguit et effloruit. Unde nos pie salubriterque de nostri statu regni tractantes, deuotamque illorum sollicitudinem imitari cupientes, priuilegia antecessorum nostrorum regum siue imperatorum cenobio S. Maximini, qui in suburbio Treuirorum requiescit, concessa uel attributa, ob interuentum dilectissime coniugis nostre, Cunigunde uidelicet regine, nostra etiam auctoritate roborare decreuimus, ut et antecessorum nostrorum beneuola pietas non a nobis neglecta debilitetur, et monachorum  inibi Deo seruientium tranquillitas ab aliqua subintroducenda persona non inquietetur; ea siquidem ratione ut idem cenobium, ubi prenotatus sanctus pontifex requiescit, cui uenerandus  abbas Ofderath nunc preesse uidetur, sicut sub antecessorum nostrorum, sic sub nostro quoque iure, mundiburdio et defensione consistat, nec alicui sedi  aut ecclesie, excepto nostre regali potestate , successorumque nostrorum, famulum, aut appendex, uel beneficiarium subiaceat. Concedimus etiam eis liberum arbitrium inter se eligendi abbatem tali honore dignum, et ad id officium idoneum, ut eo securius diuinum ab illis impleatur ministerium, summeque propensius maiestatis pro nobis implorent auxilium. Insuper etiam concedimus ut idem abbas sibique commissa congregatio eorumque successores potestatem habeant aduocatias monasterii sui, cui uelint, dandi, cuique uelint, tollendi. Et ut nulla cuiuslibet iudiciarie dignitatis persona in curtibus eorum placidum habere presumat, telonium a nauibus eorum nullus exigat, familiaque eorum bannum et frede nulli nisi abbati persoluat, nulliusque  nisi abbatis uel ab eo constitutorum placidum attendat, et in singulis ciuitatibus regalibus uel prefectoriis liberam potestatem habeant intrandi et exeundi, uendendi et emendi, pascendi et adaquandi, eique opera regalia uel comitialia funditus perdonamus. Et ut hoc auctoritatis nostrum preceptum firmum et stabile permaneat, manu propria corroborantes, sigilli nostri impressione signiri iussimus  .

Signum domni Heinrici regis inuictissimi.

Egilbertus cancellarius, uice Willigisi archicapellani, recognoui. Data u Id. April., anno Dominice incarnationis 1005, indictione III, anno uero domini Heinrici secundi regis III. Actum Aquisgrani in Dei nomine feliciter. Amen.



XXXI. S. Henricus Ecclesie Comensis priuilegia confirmat et possessiones auget. 
[Ughelli, Italia sacra, u, 281.]


In nomine sancte et indiuidue Trinitatis, HENRICUS diuina fauente clementia rex. Cum nostrorum fidelium petitionibus ad augmentum nostre fidelitatis pietatis nostre aures accommodamus, multo melius esse inducimus si Dei ecclesiis aliquid ex nostris libentius donauerimus, quarum iuuamine maius nobis incrementum prestatur, nostrique regni celsitudo solidatur. Noscat itaque omnium fidelium presens et futura collectio, nos pro remedio anime nostre nostreque coniugis, ac regni nostri stabilitate, interuentu  Egilberti Frisingensis episcopi, donasse Eberardo Cumano episcopo, suisque successoribus ad partem S. Marie S. Abundii omnem medietatem uicecomitatus de ualletellina, et omnino transfudisse quidquid ad illam medietatem pertinet, aut citra lacum Cumanum, aut Belasium ab omni nostro publico, et dedisse ad proprietatem supradicto episcopo, et successoribus eius tam in districto, quam in precantia et erimarias, atque in omni pertinentia,  que nunc ad nos pertinere uidetur, transfundimus et largimur Eberardo Gumano episcopo, suisque successoribus a nostra parte ad partem S. Marie et S. Abundii. Precipientes ergo deliberamus ut nullus nostre potestati subiectus, aut subiiciendus, scilicet dux, marchio, episcopus, comes, uicecomes, nullaque maxima uel parua persona audeant inquietare uel molestare aut disuestire prefatum episcopum uel eius successores. Si quis uero facere presumpserit, sciat se compositurum auri purissimi libr. 100, medietatem nostre parti, et medietatem supradicto presuli, suisque successoribus. Quod ut uerius credatur, manu propria corroborantes, nostri sigilli impressione signari precipimus hanc paginam.

 Signum domini Henrici + regis inuictissimi.

Anno Dominice incarnationis 1006.



XXXII. S. Henrici II preceptum, per quod uniuersas Ecclesie Wormatiensis possessiones eidem confirmat aliasque superaddit. 
[Schannat, Episcopatus Wormat., II, 36.]

In nomine sancte et indiuidue Trinitatis, HEINRICUS diuina fauente clementia rex.

Nihil commodius ad nostre sublimitatis honorem, nostrique regiminis corroborationem posse facere credimus, quam si, sanctarum Dei Ecclesiarum habentes sollicitudinem, earum dotes inconuulsas seruare studuerimus. Ob hoc omnium sancte Dei  Ecclesie fidelium nouerit industria, presentium scilicet et futurorum, quatenus diuine recompensationis emolumento, nec non [ad] beatis simi apostolorum principis Petri uenerationem, in cuius honorem uuormatiensis episcopatus fundatus esse dignoscitur, siue ad monitionem et petitionem Burchardi, eiusdem sedis deuotissimi presulis, prememorate Ecclesie per huius nostre concessionis paginam confirmamus omnia que reges et imperatores nostri quoque antecessores, siue nos, eidem Ecclesie contulerunt; ea uidelicet ratione ut prefatus episcopus suique successores uniuersa sue Ecclesie, ut diximus, collata habeant, teneant, firmiterque possideant, omnium hominum molestatione et contradictione remota, quod ut uerus credatur, diligentiusque  ab omnibus obseruetur, hanc cartam inde conscriptam, manu propria roborantes, sigillique nostri impressione, ut subtus uidetur, insigniri iussimus, et ex proprio Ecclesiam sitam in suburbio, alteram uno ab urbe milliario . . . . . ad usum prebende fratrum contradimus.

Signum domini Heinrici regis inuictissimi.

Eberhardus cancellarius uice uuilligii archicapellani recognoui.

 Data II Non. Martii, indict. III, anno Dom. incarnat. 1006, anno uero domini Heinrici secundi regnantis u.

Actum Laudenburc feliciter. Amen.



XXXIII. S. Henricus II imp. B. Notgero Leodiensi episcopo eiusque successoribus confirmat abbatias et ecclesias collegiatas, Lobiensem, S. Huberti, Broniensem, Gemblacensem, Fossensem, Maloniensem, Namurcensem, Dionantensem, Eichensem, Mechliniensem, Tungrensem, Huiensem et Traiectensem. 
[Mireus, Opp. diplom. III, 11.]

In nomine sancte et indiuidue Trinitatis, HENRICUS diuina fauente clementia rex.

Nobis profuturum et ad uitam presentem transigendam,  et ad futuram feliciter obtinendam, credimus et scimus, si, secundum fidelium nostrorum iustas petitiones, ecclesiasticas facultates, et cuiusque potestatis iudiciaria iurisdictione liberauerimus, et liberatas augmentauerimus, et augmentatas regali precepti munimine tuendas esse firmauerimus.

Quapropter notum esse uolumus omnibus nostris fidelibus, tam futuris quam presentibus, quia uir uenerabilis Notkerus Tungrensis seu Leodiensis episcopus, quoddam preceptum nostris obtulit obtutibus, quod erat secundi Ottonis, imperatoris et consanguinei nostri, et manu firmatum, et sigillo signatum; in quo dicebatur quod non solum ipse et pater suus, primus uidelicet Otto imperator uirtute  et nomine, sed antecessores eorum, reges scilicet Francorum, Pipinus, Carolus, Ludouicus, Lotharius et item Carolus, et etiam ceteri reges antecessores et successores eorum, eidem Ecclesie sancte Marie et sancti Lamberti, cui auctore Deo idem episcopus preest, per auctoritatis sue precepta contulerant, ut et ipsa et sue appenditie, que sunt uidelicet: Lobiis  , et in loco qui dicitur ad Sanctum Hubertum  , Bronio  , Gembluos  , Fossis  , in Malonia  , Namurco  , Dionanto  , Ceumaco  ,  Edla  , Tungris  , Hoyo  . Traiecto  , Malinas  , uel in ceteris locis, cum omnibus rebus uel hominibus ad se pertinentibus, libere per se consisterent, et ab omni inquietudine iudiciarie potestatis defense et secure manerent.

Huius securitatis auctoritatem, sic ab antecessoribus nostris promulgatam, ut, ob amorem Dei et reuerentiam eiusdem ecclesie, assensus nostri adiectione firmaremus, petiit predictus uenerabilis episcopus.

Cuius iuste et rationabili petitioni aurem libenter accommodauimus, et hoc nostre auctoritatis preceptum; erga ipsam Ecclesiam tuitionis gratia, pro diuini cultus amore, et anime nostre salute, fieri decreuimus, per quod firmissime iubemus ut  deinceps nullus comes, nullus iudex, nisi cui episcopus commiserit, in predicta loca, uel eorum territoria, que in quibuslibet pagis infra regni nostri ditionem, et nunc habent, et in futuro habenda sunt, ad causas audiendas, uel ad freda, aut banna, aut tributa, aut de statione nauium, uel de qualibet alia re, telonia exigenda, aut aliqua districtionis negotia super homines, tam ingenuos quam seruos in eis manentes, exercenda, nostris et futuris temporibus ingredi audeat, uel quidquam in eis contra uoluntatem episcopi successorumque eius attentare audeat.

Sed ipsi presuli successoribusque suis et nunc et semper liceat res predicte Ecclesie, et illi subditarum, sub tuitionis atque immunitatis nostre defensione,  remota totius iudiciarie potestatis inquietudine, quietas possidere, et nostro imperio parere, atque pro incolumitate nostri et nostre coniugis, et pro statu ac diuturnitate regni nostri, una cum clero et populo sibi subiecto, clementiam Dei iugiter exorare, et quidquid de prefatis rebus Ecclesiarum, ius fisci exigere poterat, predicte ecclesie esset, ut deinceps ad peragendum Dei seruitium augmentum et supplementum fiat.

Huius itaque precepti auctoritatem, ut nomine  ipsius, qui nobis precipiendi concessit potestatem, pleniorem obtineat uigorem, et a fidelibus sancte Dei Ecclesie, ac nostris diligentius conseruetur, et manu propria firmauimus, et sigilli nostri impressione, signari iussimus.

+ Sigillum domini Henrici regis inuictissimi.



XXXIu. Henricus II, Germanie et Italie rex, sub suo mundiburdio suscipit Landulphum Cremonensem episcopum. 
[Muratori, Antiq. Ital. I, 991.]

In nomine sancte et indiuidue Trinitatis, HENRICUS diuine dignationis prouidentia rex.

Regalis dignitatis prouidentiam semper oportet  Ecclesiarum Dei, etc. Nouerit uniuersitas quod nos, comperientes in Italia Ecclesiarum facultates defuncto earum Presule depredari, sanctamque Cremonensem Ecclesiam hoc quoque nouiter passam defuncto Pastore, sub nostri mundiburdi defensionem recepimus domnum Landulfum uenerabilem presulem eiusdem sancte Cremonensis Ecclesie, nostrumque dilectissimum capellanum, cum omnibus clericis suis ac familiis. Precipientes insimul ut nulla nostri regni magna paruaque persona post, obitum eius suorumque successorum, predictam Ecclesiam, clericos et famulos inquietare uel molestare audeat. Si quis uero, quod non credimus, huius nostri mundiburdi uiolator exstiterit, si miles ipsius Ecclesie fuerit, omni beneficio quod ex parte  ipsius ecclesie tenuerit, ipse et eius heredes in eternum priuentur, et centum libras puri argenti, medietatem nostre reipublice, et medietatem prenominate ecclesie se compositurum procul dubio cognoscat. Si uero ciuis aut suburbanus, sciat se perditurum omnia predia et possessiones suas, medietatem a parte publica, et medietatem predicte Ecclesie. Si uero aliqua regni persona contra fecerit, centum libras optimi auri, medietatem nobis et medietatem prefate ecclesie procul dubio componat. Quod ut uerius credatur, etc.

Non adest monogramma Henrici.

Euerardus cancellarius uicem uilligisi Archicapellani recognoui.

. . . . . Anno Dominice incarnationis 1007, indictione  u, anno regni domni Henrici regis secundi regnantis uI. Actum Polede feliciter. Amen.



XXXu. S. Henricus II imp. monasterio Steinensi donat locum Kircheim. 
[Newgart, Cod. diplom. Alem., ex originali archiui reipublice Turicensis.]

In nomine sancte et indiuidue Trinitatis, HEINRICUS diuina fauente clementia rex.

Salutaribus sacri eloquii instructionibus erudimur et admonemur ut, temporalia paruipendentes commoda,  eterna et semper mansura in celis studeamus adipisci consistoria. Quapropter nos Dominicis non surdum auditum prebentes preceptis, locum quendam nostre hereditatis Babinberch dictum in sedem episcopatus sublimando proueximus prediisque et uariis rerum donationibus magnifice sublimauimus. Iniunximus quoque predicte sedis pontifici gubernationem et moderamina quorundam monasteriorum, inter que unum quoddam in Alemannia, iuxta ripam Rheni situm, Steine uocitatum, nostra dispositione constructum et moderatum, eius commendationi uolumus subiectum. Huius igitur monasterii procuratores et prelati serenitatis nostre presentiam adiere, et, de predicti loci inopia ac possessionum illuc pertinentium paruitate conquerentes,  aliquod sublementum et auctionem prediorum illuc concedi et superaddi suppliciter postulauere. Ipsorum quoque obnixe petitioni cum fidelium nostrorum episcoporum uidelicet et abbatum ducum et comitum fauor et suadela accessisset, nos uota illorum benigne suscepimus et petitioni eorum ob diuine mercedis augmentum adimpleri decreuimus. Proinde nouerit omnium nostri fidelium, presentium scilicet ac futurorum industria, quia nos quendam nostri iuris ac proprietatis locum Chilichheim  dictum, in pago Prisichgowe et in comitatu Adelberonis comitis situm, tradimus ad supradictum monasterium, quod est consecratum honori S. Dei Genetricis ac SS. Georgii et Cyrilli martyrum, cum omnibus eius pertinentiis, uidelicet ecclesiis, uillis, seruis, ancillis,  areis, edificiis, cum hominibus terrisque censualibus, cum tributis et teloniis de nauibus per Rhenum discurrentibus uel undecumque noster fiscus circumquaque illuc aliquod ius exigere aut sperare deberet. Hec igitur, cum omnibus ceteris appendiciis que adhuc dici possent, perpetua firmitate ad idem monasterium contradimus et transfundimus, ut quilibet abbas ibidem successurus absque contradictione habeat ea in sua potestate, nec ipsi liceat cuiquam libero homini potenti aliquam exinde partem pro beneficio concedere, uel ullo modo ab usu fratrum Deo illuc seruientium alienare. Et ut hec auctoritatis nostre largitio firmior habeatur et ab omnibus fidelibus nostris uerius credatur et diligentius conseruetur, manu propria nostra subter eam confirmauimus,  et sigillo nostro sigillari iussimus. Si quis dicte, quod absit! huic nostre sanctioni contrarius exstiterit, et que donauimus abstulerit, uel fraude aliqua detraxerit, Iude proditoris consors, nisi resipiscat, igne inextinguibili perpetualiter ardeat.

Signum domni Heinrici regis inuictissimi.

Eberhardus  cancell, uice Willegisi recognoui. Data Kl. Nou., indict. u, anno Dnice incarn. 1007, anno II  domni HEINRICI.



XXXuI. Diploma S. Henrici II imperatoris, quo Ecclesie metropolitane Cameracensi ac Herluino episcopo eiusque successoribus donat comitatum Cameracensem. 
[Gall. Christ. III, instrum., p. 1.]


HEINRICUS diuina clementia fauente rex.

Omnibus fidelibus notum fieri uolumus qualiter nos, tam anime nostre consultu quam uenerabilis Heriberti archiepiscopi Coloniensis interuentu, Cameracensi Ecclesie, in honore S. Marie constructe, comitatum Cameracensem hac nostre auctoritatis preceptali pagina in proprium donauimus: precipientes ut prelibate sedis Erluinus episcopus, suique successores liberam dehinc habeant potestatem, eumdem comitatum in usum Ecclesie supradicte  tenendi, comitem eligendi, bannos habendi, seu quidquid sibi libeat, modis omnibus inde faciendi.

Signum domini Henrici regis inuictissimi.

Eberhardus cancellarius, uice Willegisi archicapellani, recognouit.

Data XI Kalendas Nouembris, indictione u, anno 1007, domini Henrici secundi regni uI. Actum Aquisgranensi palatio.



XXXuII. Littere S. Henrici de erecto ab se episcopatu Bambergensi. 
[Ludewig, Script. rer. Germ., 282.]

HENRICUS diuina preordinante clementia rex, omnibus Ecclesie filiis tam futuris quam presentibus.

 Saluberrimis sacri eloquii institutionibus erudimur et premonemur ut, temporalia relinquentes, bona et terrena postponentes commoda, eterna et sine fine mansura in celis studeamus adipisci consistoria. Gloria enim presens fugitiua est et uana, dum possidetur, nisi in ea aliquid de celesti eternitate cogitetur. Sed Dei miseratio humano generi prouidit remedium, quando partem celestis patrie, terrene substantie fecit esse pretium. Huius ergo nos clementie non immemores, nec ignorantes nos gratuito diuine miserationis respectu regali dignitate sublimatos, congruum esse ducimus non solum ecclesias ab antecessoribus nostris constructas ampliare, sed ad maiorem gloriam Dei nouas edificare,  easque deuotionis nostre donis gratissimis exaltare.

Quapropter Dominicis non surdum auditum prebentes preceptis, et deificis obtemperando intendentes suasionibus, thesauros diuine largitatis munificentia nobis collatos in celo desideramus reponere, ubi neque fures effodiunt nec furantur, neque erugo uel tinea demolitur, ubi et dum omnia nunc congesta recolimus, cor nostrum desiderio et amore sepius uersetur.

Proinde patere uolumus omnium fidelium uniuersitati, quod quemdam paterne hereditatis nostre locum, Babenberc dictum, in sedem et culmen episcopatus proueximus, et Romane sedis auctoritate  firmatum, atque uenerabilis Henrici Wirzburgensis episcopi consensu, et dilecte coniugis nostre Chunegunde uoluntate, ac pari communique omnium nostri fidelium, tam archiepiscoporum quam episcoporum, abbatum, nec non et ducum et comitum consulto decretoque, ac totius regni nostri principumque concordi deuotione laudatum, ad honorem omnipotentis Dei, et beate Marie semper uirginis, et sanctorum apostolorum Petri et Pauli, nec non sanctorum Kiliani et Georgii, fundauimus, stabiliuimus, et corroborauimus, ut inibi nostrum, parentumque nostrorum, et Ottonis tertii imperatoris, uidelicet antecessoris nostri, celebre habeatur memoriale, et iugis pro omnibus orthodoxis mactetui hostia salutaris.

 Oblatis igitur Deo in eadem dilecta nobis Ecclesia, ad honorem et decorem domus Dei, ex metallis lapidibusque pretiosis, in uarios usus sanctuarii, uasis seu uestibus aliisque ornamentis ecclesiasticis, contulimus preterea ad supra dictam sedem episcopalem predia, ecclesias, uicos, uillas, cum omnibus suis pertinentiis siue adherentibus, uidelicet utriusque sexus mancipiis, areis, edificiis, terris cultis et incultis, uiis et inuiis, exitibus et reditibus. quesitis et inquirendis, siluis, sagenis, uenationibus, pratis, pascuis, campis, forestis,  forestariis, cellariis, censibus, aquis, aquarumue decursibus, molendinis, mobilibus et immobilibus et ceteris omnibus, quam rite scribi  aut appellari possunt, quomodolibet utilitatibus, presenti nostre authoritatis edicto statuentes ut in Deo nobis dilectus sepe dicte sedis episcopus, Eberhardus, suique successores liberam dehinc habeant potestatem, eadem prescripta bona, cum omnibus appendiciis suis tenendi, possidendi, seu in quoslibet usus episcopatus conuertendi; fratribus autem canonicis Deo ibidem famulantibus, ad quotidiana temporalis uite subsidia, possessiones, quas tradidimus, nostra imperiali auctoritate proprietatiue possidenda confirmamus, ea uidelicet ratione ut prefati canonici, et eorum per successionem prepositi, liberam dehinc, cum ipsorum canonicorum consensu et consilio, potestatem habeant in meliores usus commutandi, augmentandi, et ad  utilitatem suam quoquomodo redigendi; quatenus et ipsi, nostri benigne memores apud Deum, ac dilectissime coniugis nostre atque consortis regni, Chunegunde, parentumque nostrorum, uersa uice beneficiis nostris pia atque assidua intercessione respondeant.

Si quis autem, quod absit! huius nostre munificentiam donationis atque institutum, apostolice sedis, et tot uenerabilium Patrum auctoritate firmatum, destruere seu uiolare tentauerit, in die iudicii coram oculis Dei tormento inextinguibili eternaliter luat. Quod ne eueniat, sed hec traditio atque decretum ab omnibus perpetualiter inuiolabilis permaneat, hanc chartam inde conscriptam  manu propria roborantes, sigilli nostri impressione insigniri iussimus.



XXXuIII. S. Henricus II imperator benefacit Thorensi uirginum nobilium canonicarum collegio ad Mosam, petente Notgero Leodicensi episcopo. 
[Mireus, Opp. diplom. I, 507.]

In nomine sancte et indiuidue Trinitatis, HENRICUS diuina fauente clementia rex.

Nobis profuturum et ad uitam presentem transigendam, et ad futuram feliciter obtinendam credimus et scimus, si, secundum fidelium nostrorum iustas petitiones, ecclesiasticas facultates augmentatas et augmentandas, regalis precepti munimine tuendas  esse firmauerimus.

Quapropter notum esse uolumus omnibus nostris fidelibus, tam futuris quam presentibus, quod per intercessionem uenerabilis uiri Notgeri, Tungrensis seu Leodicensis episcopi, Thornensi monasterio, eiusdem episcopi episcopatui subiecto, mercatum eiusdem loci, telonium et districtum concessimus.

Insuper Ecclesias de Britte et Chamaritte et Auesate, quasque idem episcopus, in amplificationem ecclesiastice facultatis et aggregationem remunerationis superne, eidem monasterio concessit, per interuentum eiusdem uenerabilis episcopi, ad pertinentiam dicti monasterii auctoritate nostri consensus assignauimus; et huius precepti auctoritatem, ut in nomine ipsius qui nobis precipiendi concessit  potestatem, pleniorem obtineat uigorem, et a fidelibus sancte Dei Ecclesie ac nostris conseruetur, more antecessorum nostrorum, et manu propria firmauimus, et sigilli nostri impressione signari iussimus.

Signum domini Henrici regis inuictissimi.

Heribertus cancellarius, uice uilligisi archicapellani, recognoui.

Data XI Nonas Iunii, indictione u, anno Dominice incarnationis millesimo septimo, anno uero domini Henrici II regnorum quinto  .

Actum Moguntie feliciter. Amen.



XXXIX. Henricus II imperator donat abbatiam Kitzingensem archiepiscopatui Bambergensi. 
[Ludewig, Script. rer. Germ., p. 1112.]


In nomine sancte et indiuidue Trinitatis, HEINRICUS diuina fauente clementia rex.

Saluberrimis igitur sacri eloquii institutionibus erudimur et admonemur ut, temporalia relinquentes bona, et terrena postponentes commoda, eterna sine fine mansura in celis studeamus adipisci consistoria. Quapropter nos dominicis non surdum auditum prebentes preceptis, et deificis obtemperando intendentes suasionibus, quemdam nostre paterne hereditatis locum, Babenberg dictum, in sedem et culmen  episcopatus sublimando perueximus, et Romana auctoritate atque uenerabilis Henrici Wurciburgensis episcopi, ac puro communique omnium nostri fidelium, tam archiepiscoporum quam episcoporum abbatumque, nec non ducum et comitum consultu decretoque, in honore sancte Dei genitricis Marie sanctorumque apostolorum Petri et Pauli, nec non martyrum Kiliani et Georgii, stabiliuimus atque corroborauimus, ut et inibi nostrum parentumque nostrorum, [et] Ottonis senioris nostri, celebre haberetur memoriale, et iugis pro omnibus orthodoxis hostia mactaretur salutaris. Proinde nouerit omnium nostri fidelium tam presens etas quam et successura posteritas, quia nos nostri quondam iuris abbatiam, Kitzingum dictam, in pago Gotzfeld sitam, ad eamdem  supra dictam episcopalem sedem, cum omnibus eius pertinentiis siue adherentiis, uidelicet ecclesiis, decimationibus, siluis, uenationibus, seu omnibus, que quolibet modo dici uel scribi possunt, utilitatibus, hac nostre auctoritatis preceptali pagina, prout firmius possumus, donamus atque proprietamus, omnium contradictione remota. Precipientes igitur ut in Domino dilectus sepe dicte sedis Eberhardus episcopus liberam dehinc habeat potestatem eamdem abbatiam cum omnibus eius appendiciis tenendi, possidendi, seu quidquid sibi libeat modis omnibus inde faciendi, ac sui successores. Si quis igitur, quod absit! huius nostre donationis munificentiam destruere siue uiolare presumat, in nouissimo die tormento inextinguibili coram oculis Dei luat. Quod  ne fiat, sed hec traditio nostra ab omnibus incorrupta permaneat, hanc chartam inde conscriptam manu propria roborantes sigilli nostri impressione insigniri iussimus.

Data Kalend. Nouemb., ind. u, anno Dominice incarnat. 1007, anno uero domini Henrici II regis uI. Actum Frankenfurt feliciter. Amen.



XL. Fundatio Henrici sancti imperatoris super Furth, Francofurti in comitiis. 
[Ludewig, Scrip. rer. Germ., 1281-82.]

In nomine sancte et indiuidue Trinitatis, HENRICUS diuina fauente clementia rex.

Saluberrimis igitur sacri eloquii institutionibus  erudimur et admonemur ut, temporalia relinquentes commoda, eterna et sine fine mansura in celis studeamus adipisci consistoria. Quapropter nos, Dominicis non surdum auditum prebentes preceptis, et deificis obtemperando intendentes suasionibus, quemdam nostre paterne hereditatis locum, Babenberg dictum, in sedem et culmen episcopatus sublimando proueximus, et Romana auctoritate, atque uenerabilis Henrici Wurtburgensis episcopi consensu, ac pari communique omnium nostri fidelium, tam archiepiscoporum quam episcoporum abbatumque,  nec non ducum et comitum consultu decretoque, in honorem sancte Dei genitricis Marie, sanctorumque apostolorum Petri et Pauli, nec non martyrum Kiliani atque Georgii, stabiliuimus et corroborauimus, ut et inibi nostrum parentumque nostrorum. et Ottonis tertii uidelicet, imperatoris antecessoris et senioris nostri, celebre haberet memoriale et iugis pro omnibus orthodoxis hostia mactaretur salutaris. Proinde nouerit omnium nostrorum fidelium tam presens etas, quam etiam successura posteritas, quod nos nostre quondam proprietatis locum, Furth dictum, in pago Nordgoau, in comitatu Berengeri comitis situm, ad stipendium canonicorum in eadem supradicta episcopali sede cenobice Deo seruientium, una cum omnibus eius pertinentiis siue  adherentiis, uidelicet uicis, uillis, ecclesiis, seruis et ancillis, areis, terris, cultis et incultis, uiis, inuiis, exitibus et reditibus, quesitis et inquirendis, syluis, forestibus, saginis, uenationibus, aquis, piscationibus, molis, molendinis, rebus mobilibus et immobilibus, et ceteris omnibus, que rite scribi aut appellari possunt, quolibet modo, utilitatibus, ac nostra auctoritatis pagina preceptali, prout firmiter possumus, donamus atque proprietamus, omnium contradictione remota. Precipientes igitur ut dulcissimi in Christo Banbergenses fratres nostri, ex nostro iure liberam dehinc habeant potestatem eumdem locum, Furth nuncupatum, cum omnibus appenditiis possidendi, uel etiam sibi commodum aduocatum ipsi loco supradicto super eligendi, seu  quidquid illis libeat, modis omnibus in usum cenobitate fraternitatis faciendi. Si quis igitur, quod absit! huius nostre donationis munificentiam destruere siue uiolare presumat, in die iudicii coram oculis Dei tormento inextinguibili eternaliter luat. Quod ne eueniat, sed hec traditio nostra ab omnibus perpetualiter inuiolabilis permaneat, hanc cartam inde conscriptam manu propria roborantes, sigilli nostri impressione insigniri iussimus.



XLI. Rex Henricus II quendam sue proprietatis locum, Pferingun dictum, in pago Chelesgouue, et in comitatu Berengeri comitis situm, ad stipendium canonicorum in epli sede Babenbergensi a se erecta Deo seruientium, una cum omnibus eius pertinentiis siue adherentiis, uidelicet uicis, uillis, Ecclesiis, seruis  et ancillis, areis, edificiis, terris cultis et incultis, uiis, inuiis, exitibus et reditibus, quesitis uel inquirendis, siluis, forestibus, saginis, uenationibus, aquis, piscationibus, molis, molendinis, rebus mobilibus et immobilibus, ac ceteris omnibus, que rite scribi aut appellari possunt quouis modo, utilitatibus donat atque proprietat, omnium contradictione remota, ea ratione ut predicti canonici liberam dehinc habeant potestatem, eundem locum Pferingun cum omnibus appenditiis suis tenendi, possidendi, uel etiam sibi commodum aduocatum super loco dicto eligendi, seu quidquid illis libeat inde faciendi. 
[Ried, ibid. p. 125.]

Ut hec traditio nostra ab omnibus perpetualiter inuiolabilis permaneat, hanc chartam inde conscriptam  manu propria roborantes sigilli nostri impressione iussimus insigniri. Insuper Ratispone tres areas infra urbem iuxta Danubium, duas Brunnelaite, duas Reginhusen dedimus et confirmamus in usum fratrum .

Signum domni Heinrici regis inuictissimi. 

Eberhardus cancellarius uice Willigisi archicapellani recognoui.

Data Kal. Nou., indictione u, anno Dominice incarnationis 1007, anno uero domni Heinrici secundi regnantis sexto. Actum Frankonofurt feliciter. Amen.



XLII. Rex Henricus abbatiam sui iuris seu ueterem capellam in proprium dat Ecclesie Babenbergensi a se erecte. 
[Ried, ibid. p. 126.]


C. In nomine sancte et indiuidue Trinitatis, HEINRICUS diuina fauente clementia rex.

Diuinis et salutaribus sacrarum Scripturarum admonemur documentis et erudimur ut ecclesias Dei cum larga beniuolentia ditemus, et summa deuotione amplificare non cessemus. Proinde nouerit omnium Christi nostrique fidelium industria, quia nos per interuentum nostre dilectissime coniugis Chunigunde quandam nostri iuris capellam siue abbatiam, infra urbem Radesponam in pago Tuonocgowe, et in comitatu Ruodperti comitis sitam,  sancte Babenbergensi ecclesie in honorem beati Petri principis apostolorum et sancti Georgii martyris consecrate, cum omnibus appenditiis, scilicet exitibus et reditibus, terris cultis et incultis, et cum omnibus utilitatibus que ullo modo aut scribi aut nominari possunt, summa et liberali deuotione in proprium donamus, ea uidelicet conditione quatenus eiusdem supradicte ecclesie Babenbergensis uenerabilis episcopus Eberhardus, suique successores, deinceps liberam exinde habeant potestatem tenendi, possidendi, et quidquid ad usum predicte ecclesie pertineat faciendi, omnium contradictione remota. Et ut huius nostre donationis auctoritas stabilis et inconuulsa permaneat, preceptum istud inde conscriptum propria manu corroborantes, sigilli  nostri impressione iussimus insigniri.

Signum domni Heinrici regis inuictissimi. 

Guntherus cancellarius ad uicem Willigisi archicapellani recognoui.

Data Kal. Iunii, indict. uI, anno Dominice incarnat. 1008, anno uero domni Heinrici secundi regn. uII. Actum Merseburg feliciter.


Sigillum intus impressum.



XLIII. S. Henrici preceptum, per quod Ecclesie Wormatiensi attribuit quidquid Becelinus comes in beneficium possedit. 
[Schannat, Episcopatus Wormat. II. 37.

 In nomine sancte et indiuidue Trinitatis, HEINRICUS diuina fauente clementia rex.

Si Ecclesiarum Dei loca alicuius commoditatis incremento meliorare studuerimus, nobis hoc proficere minime diffidimus. Quapropter omnium Christi fidelium, presentium scilicet et futurorum, nouerit uniuersitas qualiter nos, ob remedium anime tertii Ottonis imperatoris nec non nostre parentumque nostrorum seu Cunigunde, dilectissime contectalis nostre eiusdemque interuentu, atque petitione Burchardi uenerabilis episcopi, Wormaciensi episcopio et Ecclesie, in honorem sancti Petri apostolorum principis constructe ac dedicate, quidquid Becelinus comes in beneficium nostri ex parte hactenus habuit et tenuit,cum omnibus eius pertinentiis  siue appendiciis uel, que quolibet modo dici aut scribi possunt, utilitatibus, situm in pago Laginahi, in comitatu uero Gerlai comitis, hac nostra preceptali pagina integre concedimus atque largimur, ac de nostro iure in eius ius et dominium omnino transfundimus: ea uidelicet ratione ut prescriptus Burchardus, sancte Wormaciensis sedis antistes, de prenominato predio eiusque pertinentiis, ipse suique successores dehinc liberam habeant potestatem habendi, possidendi, uel quidquid eis libitum fuerit faciendi, omni, omnium contradictione remota. Et ut hanc nostre donationis auctoritas stabilis et inconuulsa omni permaneat tempore, hoc preceptum inde conscriptum manu propria corroborantes, sigilli nostri impressione insigniri iussimus.

 Signum domni Heinrici regis inuictissimi.

Eberhardus cancellarius uice Wuilligisi archicapellani recognoui.

Data u Idus Maii, anno Dominice incarnationis millesimo uIII, indict. u, anno uero domni Heinrici regni uI.

Actum Triburi feliciter. Amen.



XLIu. Diploma Henrici II imp., quo Ecclesie Wirceburgensi tradit Meinungen et Walldorf pro aliis bonis in pago Ratenzgau nouo Bambergensi episcopatui permissis. 
[Ussermann, Germania sacra III, Preuues, p. 16.]

 In nomine sancte et indiuidue Trinitatis, HEINRICUS diuina fauente clemencia rex.

Omnibus Christi fidelibus, presentibus scilicet atque futuris, notum esse uolumus quia nos, ob diuine remuneracionis spem Dominum nobis instituentes heredem, et ex nostris rebus hereditarium quendam nostri iuris locum Babenperc dietum in culmen et caput episcopatus, honore sancti Petri principis apostolorum insigniti, erigentes et sublimantes, quandam Wirzeburgensis dioceseos partem, comitatum uidelicet Ratenzgouin dictum, exceptis tribus ecclesiis Wahenrod et Mulinhusen ac Lonerstat cum capellis ad easdem ecclesias respincientibus, et quandam partem pagi uolckfelt dicti, uidelicet a loco ubi flumen uraha dictum influit Ratenzam,  et per descensum Ratenze usque in fluuium Moin, et per descensum Moin usque in locum Fiheriet dictum, et per ascensum riuuli, qui eandem uillam diuidendo preterfluit, usque in eiusdem riuuli caput et ortum, et a capite illius riuuli secundum quod rectius et uicinius potest ueniri in supra dictum flumen uraha, ab Heinrico eiusdem ecclesie episcopo, consentiente et collaudante clero et populo, firma ac legali commutacione acquisiuimus. Tradentes e contra eidem Hainrico episcopo sueque ecclesie iure proprietatis loca in pago Grapfeld, in comitatu uero Ottonis comitis sita, Maynunga, et Maynungero marcha et Walahdorf dicta, cum omnibus eorum pertinenciis, uillis scilicet et utriusque sexus mancipiis, ecclesiis, decimacionibus, siluis, uenationibus, aquis  aquarumue decursibus, piscacionibus, molendinis, pratis, pascuis, terris cultis uel incultis, quesitis uel inquirendis, uiis et inuiis, existentibus [exitibus] et reditibus, et cum omnibus, que dici aut nominari possunt, utilitatibus, iure nostro in ius predicte ecclesie transfundendo, ea uidelicet racione ut, prefatus episcopus Hainricus suique successores de prenominatis locis dehinc liberam habeant potestatem possidendi, commutandi, uel quicquid eis inde libitum sit faciendi, omni omnium contradictione remota. Et ut hec nostre commutacionis siue donacionis auctoritas stabilis et inconuulsa permaneat [omni] tempore, hoc preceptum inde conscriptum manu propria corroborantes, sigilli nostri impressione insigniri iussimus.

 Signum domni Hainrici regis inuictissimi.

Eberhardus episcopus et cancellarius uice Willigisi archicapellani recognoui. Data Nonis Maii, anno Dominice incarnationis millesimo uIII, indictione u, anno uero domni Hainrici secundi regni sexto. Actum Wirzeburge feliciter. Amen.



XLu. S. Henrici priuilegium pro Ecclesia uicentina. 
[Ughelli, Italia Sacra, u, 1 40.]

In nomine sancte et indiuidue Trinitatis, HENRICUS diuina fauente clementia rex.

Si Ecclesiarum Dei curam gerimus, easque dilatare studuerimus, nostri regni statum augmentari  minime dubitamus. Quo circa omnium S. Dei Ecclesie, presentium scilicet et futurorum, noscat uniuersitas qualiter Hieronymus S. uicentine Ecclesie episcopus noster familiaris nostram adiit clementiam postulans ut, pro Dei amore animeque nostre remedio, castella sui episcopii uicent. qui fodri detrimento usque modo uastabantur et conculcabantur, nostre regie auctoritatis largitione perdonaremus et concederemus. Cuius petitionibus annuentes, prout iuste et legaliter possumus, iam dicto Hieronymo episcopo suisque successoribus, sicut sibi concessum est et perdonatum a bon. me. D. Othone Cesare Augusto, perdonamus ut de omnibus castellis ad suum iam dictum Episcopatum pertinentibus, scilicet Barbarano, Saluatiano,  Nosceta, Albetine, Aureliano, Custodia, Grancona, Grumodo, uincentia-Brendulis, Altauilla, Montedigno, Coruedo, et de ualle Coturnica, Cucullo, uello, Arserio, et omnibus famulis super terram iam dicti episcopatus habitantibus uel residentibus, non alicui homini tam ducibus quam marchionibus, comitibus, seu alicui magne parueque persone fodrum persoluatur, uel concedatur; sed liceat per hoc preceptum iam dicto Hieronymo episcopo suisque successoribus, sicut superius scriptum habetur, quiete et pacifice omnia prenominata castella, eorumque habitatores ad iam dictum episcopatum pertinentes, uel super terram eius residentes, de omnibus fodris defendere, et protegere, omni contradictione remota. Si uero contigerit ut nos in eas  partes ueniamus, ipse iam dictus Hieronymus episcopus, uel sui successores per se uel eorum missos fideles fodrum colligant, nobisque seruitia secundum posse preparent, eo uidelicet ordine ut nullus dux, patriarcha, marchio, comes, uicecomes, sculdasius, gastaldio, nullaque nostri regni magna paruaque persona predictum Hieronymum episcopum suosque successores de perdonatione et concessione fodrum subscriptorum castrorum inquietare, molestare, fatigare audeat uel presumat. Si uero, quod non credimus, hoc nostrum preceptum infringere tentauerit, sciat se compositurum auri purissimi libras quingentas, medietatem camere nostre, et medietatem predicto Hieronymo  episcopo suisque successoribus. Quod ut uerius habeatur, manu propria  hanc paginam roborantes sigillo nostro iussimus insigniri.

Signum D Henrici + regis inuictissimi.

Eberardus archicapellanus recognouit.

Datum XXX. . . Anno Dominice incarnationis millesimo uIII, indict. uI, anno quinto [uero] D. Henrici regni [regis] uI. Actum Mulind. . . feliciter. Amen.



XLuI. S. Henricus Imperator Baldrico episcopo Leodicensi, et Baldrico comiti dat bannum bestiarum in siluis quas possidebant. 
[Mireus, Opp. diplom., II, 53.]

 In nomine sancte et indiuidue Trinitatis, HENRICUS diuina fauente clementia rex.

Notum sit omnibus nostris fidelibus, presentibus scilicet et futuris qualiter nos, interuentu atque petitione Heriberti  Coloniensis archiepiscopi, bannum nostrum bestiarum Baldrico  sancte Leodicensis Ecclesie presuli, nec non Baldrico  comiti, super eorum proprias siluas, que sunt, inter illa duo flumina, que ambo Nithe  uocantur, et tertium quod Thila  nominatur, site, et que pertinent ad illas uillas Heiste  et Heisten, ac Badfride, nec non Maclines  , nominatas, quod tamen totum Wauerwald appellatur, in comitatu uero Gozilonis comitis, qui Antewerf  dicitur, sitnm, perhanc nostram preceptalem paginam concedimus atque largimur,  et de nostro iure in eorum ius ac dominium transfundimus: ea uidelicet ratione ut, prescripti Baldrici de prenominato banno eiusque utilitate dehinc liberam habeant, quidquid sibi placuerit, potestatem faciendi, omnium hominum contradictione remota.

Et ut hec donationis nostre auctoritas stabilis et inconuulsa omni permaneat tempore, hoc preceptum inde conscriptum, manu propria corroborantes, sigillo nostro insigniri iussimus.

Signum domini Henrici regis inuictissimi.

Eberhardus  cancellarius, uice Willigisi archicapellani, recognouit. Datum pridie Idus Septembris, indictione sexta, anno Dominice incarnationis millesimo octauo, anno uero domini Henrici secundi regnantis  septimo. Actum Treuiris feliciter. Amen.



XLuII. Rex Henricus II donat monasterio Niederaltacensi ecclesiam parochialem in Mundraching cum decimis, et mansum ibidem, tres mansos in Siffenkofen, et molendinum in Mangolting. 
[Ried, Cod. episc. Ratisbon., ex Mon. Boic. XI, 137.]

In nomine sancte et indiuidue Trinitatis, HEINRICUS diuina fauente clementia rex.

Si Ecclesias Dei alicuius doni incremento ditare uel sublimare studuerimus, nobis id profuturum esse minime dubitamus. Quapropter nouerit omnium Christi fidelium nostrorumque industria qualiter, ob remedium  anime nostre et interuentum dilecti abbatis nostri Godehardi, suum iuge deuotumque seruitiam inspicientes, monasterio suo Altaha dicto, ad seruitium et ad usum fratrum Deo ibidem seruientium, in uilla Mundrichinga dicta unam Ecclesiam cum dotali manso et duabus partibus decimationis ad eandem Ecclesiam pertinentibus, et in uilla eadem alium mansum cum mancipiis Frudun et uxore ipsius et filiis eorum. In Siffinchouen autem tres mansos cum mancipiis in his habitantibus, in Mangoltingen uero superius molendinarium cum molendino, in pago Duonagouue, in comitatu uero Ruotberti comitis sitis, cum omnibus appendiciis siue utilitatibus que dici aut nominari possunt, per hanc nostri precepti paginam concedimus atque largimur,  et de nostro iure ac dominio in eorum ius ac dominium omnino transfundimus, ea quippe ratione ut, predictus abbas suique successores una cum fratribus inibi Deo famulantibus de prenominato bono et eius utensibilibus dehinc liberam potestatem ad communem usum fratrum, quicquid eis placuerit, faciendi, omnium hominum contradictione remota. Et ut hec nostre donationis auctoritas stabilis et inconuulsa permaneat omni tempore, hoc preceptum inde conscriptum manu propria roborantes sigilli nostri impressione insigniri iussimus.

Signum domni Heinrici, regis inuictissimi. 

Guntherus cancellarius uice Willigisi archicapellani recognoui.

 Data uIII Idus Aprilis, indictione uIII, anno ab incarnatione Domini 1009, anno uero domni Heinrici secundi regnantis octauo.

Actum Reganesburg feliciter. Amen.



XLuIII. Rex Henricus II donat monasterio prül prope Ratisbonam mansum regalem in uilla Genstall. 
[Ried, ubi supra, pag. 128.]

In nomine sancte et indiuidue Trinitatis, HEINRICUS diuina fauente clementia rex.

Si Ecclesiarum Dei loca alicuius doni incremento sublimare studuerimus, nobis nostrique regni statui id proficere minime diffidimus. Quapropter omnium Christi fidelium, presentium scilicet ac futurorum,  nouerit uniuersitas qualiter nos, diuini amoris instinctu, pro remedio anime nostre, ob interuentum et petitionem Bonifacii, Prulensis abbatis, sibi suoque monasterio in honorem sancti Bartholomei apostoli constructo atque dedicato unum regalem mansum, quem antea Waltrico concessum habuimus, in uilla Genstall dicta, in pago Tunahgouue, in comitatu Ruperti situm, cum omnibus eius appendiciis, uiis et inuiis, cultis et incultis, exitibus et reditibus, quesitis siue inquirendis, seu cum omnibus utilitatibus que quolibet modo dici aut scribi possunt, per hanc nostram regalem paginam concedimus atque largimur, et de nostro iure et dominio in eius ius et dominium omnino transfundimus, ea uidelicet ratione  ut, si quis Ratisponen. Ecclesie episcopus, quod absit! idem monasterium destruere uel monachicam uitam inibi uiolare presumpserit, prescriptus mansus iterum ad regales redeat manus; si autem firmum et inuiolatum prescriptum monasterium permanserit, iam dictus abbas Bonifacius suique successores liberam potestatem habeant, exinde, quidquid eis placuerit, faciendi ad eorum utilitatem Ecclesie, omni uidelicet hominum contradictione remota. Et ut hec nostre donationis auctoritas stabilis et inconuulsa ita permaneat, hoc preceptum inde conscriptum manu propria corroborauimus et sigillo nostro insigniri iussimus.

Signum domni Heinrici regis inuictissimi. 

 Guntherus cancellarius uice Willigisi archicapellani recognoui.

Data XIII Kal. Iunii, indict, uII, anno Dominice incarnationis 1009, anno uero domni Hienrici regis secundi regnantis septimo.

Actum Ratispone feliciter. Amen.



XLIX. Rex Henricus II donat Ecclesie Bambergensi locum Lichtowa in pago Nordgou. situm. 
[Ried, Codex episcop. Ratisb. 1, 129.]

In nomine sancte et indiuidue Trinitatis, HEINRICUS diuina fauente clementia rex.

Dominicis non surdum prebentes auditum preceptis  et deificis obtemperando suasionibus, quendam nostre paterne hereditatis locum Babenberc dictum in sedem et culmen episcopatus proueximus, et romana auctoritate in honore sancte Dei genitricis Marie, sanctorumque apostolorum Petri et Pauli stabiliuimus et corroborauimus, ut inibi nostrum nostrorumque parentum, et Ottonis tercii, uidelicet imperatoris et antecessoris nostri, celebre nomen haberetur, et iugis pro omnibus orthodoxis hostia mactaretur. Proinde nouerit omnium nostrorum fidelium tam presens etas, quam et futura posteritas, qualiter nos quendam nostre proprietatis locum Lihtowa dictum, in pago Nortgowe et in comitatu Heinrici comitis situm, ad eandem supradictam episcopalem sedem, una cum omnibus eius  appendiciis siue adherentibus, uidelicet rebus mobilibus et immobilibus, ac ceteris omnibus, que scribi aut appellari possunt quolibet modo, utilitatibus, hac nostra preceptali pagina, prout firmius possumus, donamus atque proprietamus, omnium contradictione remota. Et ut hec nostre auctoritatis traditio firma et inconuulsa permaneat, hanc paginam inde conscriptam sigilli nostri impressione manu propria roborantes iussimus insigniri.

Signum domni Heinrici secundi regis inuictissimi. 

Guntherus cancellarius uice Erchanbaldi archicancellarii recognoui.

Data uI. Non. Iulii, indictione uIII, anno Dominice  incarnationis 1009, anno uero domni Heinrici regn. IX. Actum Hingelenheim feliciter.


Sigillum maiestat. intus impressum exstat.



L. S. Henrici preceptum pro Ecclesia Cremonensi. 
[Ughelli, Italia sacra, Iu, 594.]

In nomine sancte et indiuidue Trinitatis, HENRICUS diuina fauente misericordia Francorum et Longobardorum rex.

Si sacrarum Dei Ecclesiarum miseriis et oppressionibus studuerimus subuenire, et nostre maiestatis subleuamen laborauerimus impendere, procul dubio regni nostri statum stabiliri, et eterne remunerationis premium nobis rependi non ambigimus.  Quapropter notum sit omnibus nostris fidelibus, tam presentibus quam futuris, quod uir uenerabilis Landulphus S. Cremonensis Ecclesie episcopus, et per omnia noster fidelissimus, modestie nostre retulit quod quedam abbatia suo episcopatui subdita, et in honore S. Laurentii dedicata, et iuxta ciuitatem suam sita, a quodam abbate Lamperto nomine diminueretur in beneficium dando, et malas inscriptiones faciendo, et hac occasione uictualia fratrum subtrahebantur, et sic orationes et eleemosyne, que pro anima illius qui eam construxit, et pro animabus omnium Christianorum, fieri debebant, diminui uidebantur. Cuius rei causa, dolore cordis tacti intrinsecus, quid inde fieret cogitare cepimus. Diuina namque gratia inspirante, et dilectissime  coniugis nostre Chunicunde consilio saluberrimo interueniente, nostre regalis auctoritatis preceptum, quod inuiolabile perpetualiter teneatur, fieri percepimus, ea uidelicet ratione ut, tam presens abbas quam futuri nullam potestatem deinceps habeant de rebus ad predictam Abbatiam pertinentibus diminuere, neque in beneficium dando, nec commutationes, seu precarias, atque libellarias faciendo sine licentia presentis episcopi, et successorum eius, qui pro tempore fuerint. Si quis uero abbas contra hanc nostram auctoritatem et preceptionem deinceps facere presumpserit, scripta et inuestitura que fecerit, irrita et uacua et sine robore permaneant, et abbas proprio honore et  dignitate priuetur, et illi qui inuestituram aut aliquid scriptum suscipere presumpserint, sciant se composituros auri optimi libras centum, medietatem camere nostre, et medietatem abbatie, cui damnum et diminutionem inferre tentauit. Quod ut uerius credatur, diligentiusque ab omnibus obseruetur, manu propria roborantes sigilli nostri impressione iussimus insigniri.

Signum. . . domini Henrici gloriosissimi et inuictissimi regis.

Egilbertus cancellarius ad uicem Wilibisi episcopi et archicancellarii recognoui.

Datum uII Id. Octob., anno ab incarnatione Domini 1009, anno uero Henrici I regis uII.

Actum Maideburgh feliciter. Amen.



LI. Preceptum Henrici II regis pro abbatia Classensi sancti Apollinaris. 
[Annal. Camaldul. I, 190, ex autographo Classensi.]


In nomine sancte et indiuidue Trinitatis, HENRICUS diuina fauente clementia rex.

Si nostrorum fidelium petitionibus aures nostre serenitatis accommodauerimus, promptiores ac deuotiores eos in nostro obsequio fore nullatenus titubamus. Omnium sancte Dei igitur Ecclesie nostrorumque fidelium, presentium scilicet ac futurorum, nouerit sollertia, Bonum presbyterum et monachum atque abbatem Rauennatem monasterii sancti Apollinaris, quod asserunt fundatum dudum in ciuitate  cognominata Classis, nostrumque deuotissimum fidelem, nostram in omnibus exorasse celsitudinem, quatenus pro Dei amore, animeque nostre perpetua salute, corroboraremus atque firmaremus et ex nostra benignissima largitione conderemus et deliberaremus in perpetuum confirmandam per hec nostri precepti atque pragmatici scripti inuiolabilem paginam omnes res et possessiones quascunque prefata Ecclesia prelibati monasterii quibuscunque cautionibus uel deliberationibus uisum est possidere in integrum. Cuius sacris petitionibus iustisque desideriis deuote et libenter annuentes et assensum prebentes corroboramus atque confirmamus, et ex nostro iure et dominio in eius ius et dominium transfundimus, uidelicet quecunque coniacent monasterii tam  in monarchia quamque per singula loca nostri regni. In comitatu Fonensi et Pensauriani seu Ariminensi, uillam que dicitur Sala cum suis appendiciis in integrum, et titulum Ecclesie ipsius monasterii in latere parietis situm in honore sancte Felicule et sanctorum martyrum Marci et Marcelliani, et Ecclesiam sancte Marie Dei genitricis in predicta uilla et cortecella Sale, et ecclesiam sancti Martini, que nominatur Aqualonga. Hec omnia in integrum cum omnibus suis pertinentiis et coherentiis atque sub iacentiis cui pretaxate Sale coherentes undique sunt, a primo latere fluuius, qui dicitur Pisciatellus, secundo lateri uedrita et Pauerianus, tertio lateri limes, qui dicitur Arzer, percurrens' a Paueriano usque in stratellam, et riuus qui uocatur de Fabrica  desinens et deriuans usque in mare, et ipsum littus maris quantulumcunque mihi pertinere uidetur in integrum. Concedimus etiam Salam nouam in integrum cum omnibus appendiciis suis, et quidquid regale est in Castancto et Bulgaria et Branchisi. Iterum concedimus ut liceat sibi, in ciuitate facere, que dicitur Phono, posterulam in publico muro in loco illo ubi propriam terram infra et extra habeant, et iuxta murum qui uocatur Dapenna, ecclesiam edificare. Concedimus etiam precipientesque statuimus ut nullus dux aut archiepiscopus, marchio, comes, uicecomes, sculdasius, gastaldio, aut aliquis publicus exactor in aliquibus prediis et possessionibus per quecunque nostri regni loca coniacentibus  et residentibus, aut hominibus supra sedentibus uel inhabitantibus theloneum, aut aliquam publicam functionem per alicuius tituli districtionem audeat exigere uel exquirere, nec aliquam inuasionem, uel diminorationem, ant temerariam presumptionem quoquomodo agere uel inferre presumendo pertentet. Si quis igitur hanc nostre semper et ubique inuiolande cautionis, definitionis, deliberationis, et concessionis, et uoluntarie distributionis paginam, quod absit! quoquomodo temerario ausu infringere conatus fuerit, sciat se compositurum centum libras auri aut mille [argenti], medietatem camere nostre, et medietatem prelibato monasterio sancti Apollinaris. Quod ut melius credatur, diligentiusque ab omnibus obseruetur, manu propria presentem paginam roborantes  nostri sigilli impressione inferius insigniri iussimus.

Signum domni Heinrici regis inuictissimi.

Eberhardus cancellarius uice Willigisi archicapellani recognoui.

Data uII Kalendas Maii, indictione septima, anno Dominice incarnationis millesimo nono, anno uero domni Henrici secundi regnantis uII.

Actum Niuen . . . . feliciter. Amen.



LII. S. Henrici priuilegium Godehardo abbati concessum. 
[Ludewig, Script. rer. Germ., 333-34.]

In nomine sancte et indiuidue Trinitatis, HEINRICUS diuina fauente clementia rex.

 Si Ecclesias Dei alicuius doni incremento ditare uel sublimare studuerimus, nobis id profuturum esse minime dubitamus. Quapropter nouerit omnium Christi fidelium nostrorumque industria qualiter, ob remedium anime nostre et interuentum dilecti abbatis nostri Godehardi, suum iuge deuotumque seruitium inspicientes, monasterio suo, Altaha dicto, ad seruitium et ad usum fratrum Deo ibidem famulantium, in uilla Mundrichinga dicta unam ecclesiam, cum dotali manso et duabus partibus decimationis ad eamdem ecclesiam pertinentibus, et in uilla eadem alium mansum, cum mancipiis Frundun et uxore ipsius et filiis eorum; in Siffenchouen autem tres mansos cum mancipiis in his habitantibus; in Mangoltingen uero superius  molendinarium cum molendino, in pago Wonaulgowe, in comitatu uero Ruotberti comitis sitis, cum omnibus appenditiis siue utilitatibus que dici aut nominari possunt, per hanc nostri precepti paginam concedimus atque largimur. Et de nostro iure ac dominio in eorum ius ac dominium omnium transfundimus, ea quippe ratione ut, predictus abbas suique successores, una cum fratribus inibi Deo famulantibus, de prenominato bono eiusque utensilibus dehinc liberam habeant potestatem, ad communem usum fratrum, quidquid eis libuerit faciendi, omnium hominum contradictione remota. Et ut hec auctoritas nostre donationis stabilis et inconuulsa permaneat omni tempore, hoc preceptum inde conscriptum  manu propria roborantes sigilli nostri impressione insigniri iussimus.

Data octauo Idus Aprilis, indict. uII, anno ab incarnatione Domini 1009, anno uero domini Heinrici secundi regnantis uIII. Actum Regenspurg. Amen.



LIII. S. Henrici priuilegium pro eodem. 
[Ludewig, ubi supra.]

In nomine sancte et indiuidue Trinitatis, HEINRICUS diuina fauente clementia rex.

Si quid nos Ecclesias Dei, uel in eisdem seruientes, de nostris ditare studuerimus, procul dubio immarcescibile premium in futuro capessere credimus. Qua de re cunctis fidelibus nostris, presentibus scilicet  et futuris, notum esse uolumus qualiter nos, eterne uite desiderio inflammati, tam pro remedio anime nostre quam parentum nostrorum, nec non et interuentu dilecte  contectalis nostre Chunigunde, et pro dilectissimi Altahensis abbatis Godehardi gratissimo obsequio, eidem Ecclesie cui ipse preesse uidetur, in usum monachorum inibi Deo famulantium, in comitatu Thiemonis presidis, prope monasterium, in uilla Helnigerimperk dicta, mercatum habenti; telonium tam uiantium quam nauigantium exigendi ius perpetuum per hoc regale preceptum contulimus atque concessimus. Quod si qua persona eidem loco abstulerit, in futuro iudicio examinanda erit. Et ut hac nostre traditionis auctoritas stabilis et inconuulsa permaneat,  manu propria eam roborantes sigillari nostra imagine iussimus.

Data uII Idus Iunii, indictione uII, anno Dominice incarnationis 1009, anno uero domini Heinrici regis secundi regnantis uIII.

Actum Merseburg feliciter. Amen.



LIu. Ecclesie Northwald, »site in eremo,« multa predia confert. 
[Ludewig, ubi supra, p. 331-32.]

In nomine sancte et indiuidue Trinitatis, HEINRICUS diuina fauente gratia rex.

Plantationis cuiusque surculus trunco uiridi imputatus, quanto sepiu saquis circumfusis irrigatur, tanto  citius, crescentibus [ramis] in arborem erigitur. Ecclesias igitur Dei comparationi eidem nos recompensantes, ubicunque locorum nouiter plantatas, si bonis nostris aliquanto benignius adhibitis subleuamus, tanto eas citius in diuina laude feliciter excrescere, tantoque nos firmius imperii nostri culmen stabilire fideliter confidimus.

Quapropter omnium Dei nostrique fidelium uniuersitati notum uolumus qualiter nos, ob interuentum ac petitionem dilecte coniugis nostre Chunigunde imperatricis auguste, et Brunonis Augustensis Ecclesie presulis, et ceterorum fidelium nostrorum, Eberhardi Ratisponensis, Bennonis Patauiensis episcoporum, ad Ecclesiam sitam in eremo, que uocatur  Nortwald, a Guntherio monacho, et inibi primitus eremeticam uitam ducente, constructam, in honore uictoriosissime crucis sancteque Dei genitricis Marie, nec non B. Ioannis Baptiste, in usum fratrum ibi Deo sub regula S. Benedicti seruientium; quidquid habuimus, a fonte aque que uocatur Leipfliusa, usque ad locum qui uocatur Swartawinchill, et inde usque ad montem qui uocatur Ekkirischbuch, et ita usque ad aquam que uocatur Forchenbach, et inde ad Holerenberch, usque dum uenias Plecentenstein, et inde ad Grachenbach, et sic ad fontem ipsius aque, et ita per aquam que dicitur Flinsbach, et hinc, ut subterminatum est, ad flumen Regin, et per descensum Regin fluminis usque in uillam illam Piberach, que duarum Piberach  media interfluit, et sic sursum per eamdem Piberach, usque ad locum qui est in monte Hanawich, et inde per decursum aque que uocatur Sebach, et sic inde, ut modo terminatum est, usque ad locum ubi Kelbirbach cadit in album Regin, usque in Aflaltresbach, et inde ad magnum lapidem qui ex orientali plaga prope stratam iacet que Bauariam tendit, et sic per stratam usque ad nigrum Regin, et sursum per eumdem fluuium, ad locum ubi interfluit aqua Fladinz, et inde ad fontem eiusdem aque, et ita usque ad Nauffinna, cum omnibus utensilibus, cum areis, edificiis, agris, terris, cultis et incultis, pratis, pascuis, syluis, uenationibus, aquis, aquarumue decursibus, piscationibus, molis, molendinis, uiis et inuiis, exitibus et reditibus,  quesitis et inquirendis, seu cum omni utilitate que ullo modo inde prouenire poterit, per hoc nostrum preceptum, in proprium donauimus atque confirmauimus, ea uidelicet ratione ut nemo ulterius, absque eiusdem celle prouisoris suorumque successorum licentia, potestatem habeat noualia faciendi, piscandi, aut nullo ingenio feras decipiendi, aut quamlibet potestatem, infra prescriptum terminum exercendi. Et ut hec donationis nostre auctoritas stabilis atque inconuulsa omni permaneat euo, hanc chartam, inde conscriptam, subtusque manu propria roboratam, sigilli nostri [iussimus] impressione insigniri.

Data uII Idus Iunii, indict. uII, anno Domini 1009, anno uero domini Heinrici secundi uII.

 Actum Merseburg in Dei nomine feliciter.



Lu. Rex Henricus II donat parthenoni Obermunster per ipsum a fundamento perfecto et in presentia sua 17 Apr. consecrato quamdam sui iuris curtem Salach. 
[Ried, Cod. episcop. Ratisb. I, 130.]

In nomine sancte et indiuidue Trinitatis, HEINRICUS diuina fauente clementia rex.

Si Ecclesiarum Dei loca alicuius doni incremento sublimare uel meliorare studuerimus, nobis nostrique regni statui id proficere minime diffidimus. Quapropter omnium Christi fidelium, presentium scilicet ac futurorum, agnoscat industria qualiter nos, diuini amoris instinctu, pro remedio anime  nostre, ac senioris nostri, uidelicet Ottonis imperatoris, dilecteque coniugis nostre Chunigunde regine, seu parentum nostrorum, nec non et pro regni nostri, statu monasterio Ratisponensi, quod ibi uocatur Oberenmunester, in honore sancte Dei Genitricis semperque uirginis Marie dedicato, ipsa die qua illud, per nos a fundamento perfectum, in presentia nostri Xu Kal. Maii consecrari fecimus, quandam nostri iuris curtem nomine Salaht, in comitatu Ruotperti comitis, in pago Duonochgowe cum omnibus suis pertinentiis seu appendiciis, uillis, uicis, cum familiis utriusque sexus, areis, edificiis, campis, pratis, pascuis, siluis, uenationibus, aquis aquarumue decursibus, piscationibus, molendinis, exitibus et reditibus, uiis et inuiis, quesitis  siue inquirendis, cum omnibus que quolibet modo dici aut nominari possunt utilitatibus, per hanc nostram regalem paginam eidem monasterio ad usum et stipendia sanctimonialium inibi Deo famulantium integre concessimus atque tradidimus, et de nostro iure ac dominio in eius ius et dominium omnino transfundimus, ea quippe ratione ut abbatissa Wicpurg, que nunc prefato monasterio preesse uidetur, eique succedentes abbatisse de eadem proprietate, ad usum tamen monasterii et sanctimonialium ibidem Deo seruientium, dehinc liberam habeant potestatem, quicquid eis placuerit faciendi, omnium hominum contradictione siue inquietudine remota. Et ut hec nostre donationis seu confirmationis auctoritas stabilis et inconuulsa omni  permaneat tempore, hoc preceptum inde conscriptum manu propria corroborantes atque confirmantes, sigilli nostri impressione insigniri iussimus.

Signum domni Heinrici regis inuictissimi. 

Guntherius cancellarius uice Willigisi archicapellani notaui.

Data Xu Kal. Maii, indict. uIII, anno Dominice natiuitatis 1010, anno uero domni secundi Henrici regnantis uIII. Actum Regenesburg feliciter. Amen.

Sigillum maiest. intus impressum magna ex parte fractum.



LuI. Henricus II rex predium Tharissa Ecclesie Bambergensi donat. 
[Ussermann, Germania sacra III, Preuues, p. 16]


In nomine sancte et indiuidue Trinitatis, HEINRICUS diuina ordinante prouidentia rex.

Notum sit omnibus Christi fidelibus, presentibus scilicet ac futuris, quia, postquam nos, diuina inspirante gratia et Romana auctorante potentia omniumque nostri fidelium in medium consulente concordi sententia, nostre proprietatis locum Bauenberc dictum in sedem et culmen episcopatus proueximus, consensu et petitione nobis dilectissime coniugis Cunigunde uidelicet regine quoddam predium, quod a modernis Tareisa, ab antiquioribus uero Sinthorishusun  est nuncupatum, in pago uolcfelt et in comitatu Tietmari comitis situm, ad eandem supradictam episcopalem sedem Bauenbere cum omnibus eorum appertinentiis, uidelicet uillis, uicis, ecclesiis, capellis, seruis et ancillis, areis, edificiis, terris cultis et incultis, uiis, inuiis, exitibus et reditibus, quesitis uel inquirendis, siluis, saginis, uenationibus, aquis, piscationibus, molis, molendinis, rebus mobilibus et immobilibus ac ceteris omnibus, que rite scribi aut appellari possunt quolibet modo, utilitatibus hac nostre auctoritatis preceptali pagina prout firmius possumus, donamus, atque omnium contradictione remota proprietamus, precipientes ut in Deo dilectus nobis sepe dicte sedis Eberhardus primus episcopus liberam dehinc habeat potestatem  suique successores, idem supradictum predium cum omnibus suis appendiciis tenendi, possidendi, seu quidquid sibi libeat modis omnibus in usum episcopatus inde faciendi. Si quis igitur, quod absit! huius nostre donationis munificentiam destruere seu uiolare presumit, in die iudicii coram oculis Dei tormento inextinguibili luat. Quod ne fiat, sed hec nostra traditio perpetualiter inuiolabilis permaneat, hanc chartam inde conscriptam manu propria roborantes sigilli nostri impressione insigniri iussimus.

Signum domini secundi Heinrici regis inuictissimi.

Guntherius cancellarius uice Willigisi archicappellani  notaui.

Data Kl. Iunii indictione uIII, anno Dominice incarnationis millesimo X, anno uero domni secundi  Heinrici regnantis uIII.

Actum Mogontie feliciter. Amen.



LuII. S. Henrici priuilegium pro ecclesia Altahensi 
[Ludewig, Script. rer. Germ., I, 335-36.]

In nomine sancte et indiuidue Trinitatis, HEINRICUS diuina fauente clementia rex.

Si quid nos Ecclesias Dei, uel in eisdem seruientes, de nostris ditare studuerimus, procul dubio immarcessibile premium in futuro capessere credimus. Qua de re cunctis fidelibus nostris, presentibus scilicet atque futuris, notum esse uolumus qualiter nos, eterne uite desiderio inflammati, tam pro remedio anime nostre quam parentum nostrorum,  nec non et interuentu dilecte contectalis nostre Chunegunde, et pro dilecti Altahensis Godehardi gratissimo obsequio, eidem Ecclesie cui ipse preesse uidetur, in usum monachorum inibi Deo famulantium, in marcha et comitatu Heinrici marchionis, decem regales mansos, inter hos terminos suos, item in orientali plaga de illo uallo et duabus arboribus, uulgo Feleuun dictis, subtus uillam Abbatorf dictam, usque fluuium Danubii, et inde rursum in latitudine, usque in occidentalem plagam, ad terminum ministerii Sigimares Weride, in longitudine uero, de Danubio usque ad Wagreim ad  aquilonem terminantur, per hanc nostram precepti paginam concedimus atque largimur, cum omnibus appendiciis ad eosdem pertinentiis, areis, edificiis, terris cultis et incultis, pratis, pascuis, aquarumue decursibus, molendinis, piscationibus, uenationibus, syluis extirpatis, uel adhuc extirpandis, seu cum omnibus, que dici aut nominari possunt, utensilibus, et de nostro iure ac dominio in eius ius ac dominium omnino transfundimus. Ea quippe ratione ut predictus abbas suique successores exinde liberam habeant potestatem tenendi, commutandi, uel quidquid eis in usum predictorum fratrum agere libuerit. Et ut hec nostre donationis auctoritas, omnium hominum contradictione remota, stabilis et firma constet, hanc chartam ex nostra iussione  conscriptam ac signatam, propria manu subtus firmauimus.

Data uII Kalend. Iulii, indict. IX, anno Dominice incarnationis 1011, anno uero domini Heinrici secundi regnantis X. Actum Regenspurg.



LuIII. S. Henrici imp. diploma datum pro monasterio Tegernseensi. 
[Pez, Cod. diplom. hist. epist., ex bibl. Tegerns.]

In nomine sancte et inuidue Trinitatis, HENRICUS Diuina fauente clementia rex.

Cunctis nostris fidelibus notum esse uolumus. presentibus scilicet atque futuris, qualiter nos, ob anime nostre nostrorumque parentum remedium,  eterneque uite desiderium, interuentu quoque dilecti nostri Godehardi, abbatis Altachensis, predia quedam cuiusdam artificis Perengarii, que ad monasterium S. Quirini M. ad Tegernsee pertinebant, eo quod idem seruus eiusdem esset Ecclesie, ab Imperatore Ottone, nostro antecessore in Francia et in Turingia sibi concessa in nostrum ius cambiendo recipimus: econtra uero ultra fluuium Ainzim in comitatu Henrici marchionis in opportuno loco iuxta predium eiusdem Ecclesie, Creberbach dictum, in meridiana plaga interiacentis strate publice, que Hochenstrassa uulgo nuncupatur, partem silue, Enisiwalt dicte, hobas regales sexaginta ad supradictum cenobium Tegernsee in usum monachorum inibi Deo famulantium, per  hanc nostri precepti paginam concedimus, et de nostro iure in ius ac dominium eorum, cum omnibus utensilibus que ibi inueniri uel aptari possunt, prorsus transfundimus, et si ibi in integrum inuente non fuerint, in proximo loco nostro suppleantur, eo uidelicet tenore ut illius loci abbates exinde liberam habeant potestatem in usum eorundem monachorum, quicquid eis inde faciendi placuerit, omnium hominum contradictione remota.

Et ut hec nostre donationis auctoritas firma et stabilis constet, hanc chartam ex nostra iussione scriptam et signatam manu propria firmauimus.

 Guntherius cancellarius uice Erchambaldi archicapellani recognoui.

Data XIu Kal. Iulii, indict. IX, anno Dominice incarnationis 1011, anno uero domini Henrici II regnantis X. Actum Randesbure



LIX. S. Henrici diploma per quod integrum comitatum in pago Lobedengouue reliquis Ecclesie Wormatiensis ditionibus adiicit. 
[Schannat, episcopatus Wormat., II, p. 38.]

In nomine sancte et indiuidue Trinitatis, Heinricus diuina ordinante prouidentia rex.

Omnium itaque sancte Dei Ecclesie utriusque sexus fidelium sub regni nostri ditione degentium, nosse uolumus solertiam qualiter Burchardus, uenerabilis  episcopus sancte ecclesie Wormatiensis, nobis in omnibus fidelissimus, dominationem nostram adiens rogauit ut fidelitatis uariique laboris semper pro nostra dilectione impensi recordaremur. Cuius uero petitioni nos assensum prebentes, fideique sibi promisse memoriam tenentes, interuentu scilicet ac petitione dilecte coniugis nostre Cunigunde regine, comitatum in pago Lobedengouue situm, cum omnibus sibi pertinentibus, per hanc nostram regalem paginam cessimus, et de nostro iure ac dominio in sue ditionis manum transmisimus, eo uidelicet rationis tenore ut iam dictus episcopus de predicto comitatu et eius utilitatibus dehinc habeat potestatem fruendi, habendi, uel quidquid sibi placuerit faciendi, omnium hominum  contradictione remota. Quod ut uerius credatur, diligentiusque obseruetur ab omnibus, propriis manibus roborantes, sigillo nostro insigniri iussimus.

Signum domini Heinrici regis inuictissimi.

Guntherus cancellarius, ad uicem Erkambaldi archicapellani, notaui.

Data uII Idus Maii, indict. uIII, anno Dominice incarnat. millesimo XI, anno uero domni secundi Heinrici X.

Actum Bauenberc feliciter. Amen.



LX. S. Henrici priuilegium pro Ecclesia Paderbornensi. 
[Codex diplomaticus Hist. Westph., p. 61.]

 C. In nomine sancte et indiuidue Trinitatis, HEINRICUS diuina ordinante prouidentia rex.

Diuine pietatis clementia, que nos ad culmen regie maiestatis perduxit, ad hoc uoluit regnare ut ecclesiarum ordini firmando atque corroborando subueniamus; his autem maxime locis, que ab antecessoribus nostris regibus imperatoribus fundata, sed iam peccatis exigentibus pene uidebantur annullata. Quapropter omnium fidelium nostrorum presentium scilicet ac futurorum industrie notum esse uolumus qualiter, nos diuini amoris instinctu, pro remedio anime nostre seu parentum nostrorum, nec non et tertii Ottonis bone memorie imperatoris, dilecteque coniugis nostre Cunigunde regine  interuentu, atque Meginwerc sancte Podrebronnensis Ecclesie uenerabilis episcopi rogatu, sibi sancteque sue Ecclesie a Karolo magno imperatore olim fundate, nostris uero temporibus incendium passe, in honore enim sancte Dei genitricis semperque uirginis Marie et sancti Kiliani martiris Liboriique confessoris dedicate, comitatum quem Hahold comes dum uixit tenuit, situm scilicet in locis Hauerga, Limga, Thiatmalli, Aga, Patherga, Treueresga, Langaneka, Erpesfeld, Silbiki, Matfeld, Nihterga, Sinatfeld, Balleuan prope Spriada, Lambiki, Lession, Sewardeshusun, cum omni legalitate in proprium concedimus atque largimur per hanc nostram regalem paginam, eo uidelicet rationis tenore ut prefatus episcopus Meginwerc suique successores prescripte  ecclesie presidentes dehinc liberam habeant potestatem, de eodem comitatu eiusque utilitatibus quidquid eis placuerit faciendi, ad eorum tamen utilitatem ecclesie, omni uidelicet inquietudine remota. Et ut hec nostre traditionis seu confirmationis auctoritas stabilis et inconuulsa omni habeatur tempore, hoc preceptum inde conscriptum manu propria firmare curauimus, et sigillo nostro insigniri iussimus.

Signum domni Heinrici  regis inuictissimi.

Guntherius cancellarius ad uicem Erkambaldi archicapellani recognoui.

Datum Iu Idus April., indictione IX, anno Dominice incarnationis millesimo XImo. Anno uero domni secundi Henrici regnantis IX.

Actum Triburaregia uilla feliciter. Amen.



LXI. Traditio Henrici regis. 
[Dronke, Cod. Diplom. Fuld. p. 343.]


In nomine sancte et indiuidue Trinitatis, HEINRICUS diuina fauente clementia Romanorum rex.

Constat nos diuina disponente gratia ceteris supereminere mortalibus, ideoque conuenit ut, cuius precellimus munere, eius uoluntati parere in omnibus studeamus; ideoque omnibus Christiane fidei cultoribus nostrisque fidelibus, tam presentibus quam futuris, cupimus esse notum qualiter uenerabilis abba Branthoh de monasterio sancti Bonefacii quod Fultha uocatur una cum monachis suis supplicauit  celsitudini nostre ut homines Romano quondam imperio attinentes, qui super terras monasterii eorum commanent, quos olim diue memorie domnus Lodewicus rex itemque dominus Ottho imperator, huius nominis primus, contulerunt et confirmauerunt scholasticis monasterii Fuldensis et eorum successoribus pro pueris nutriendis et disciplinis scholasticis imbuendis ad cultum diuinum uberius augmentandum: nos quoque ipsis ac monasterio eorum tradere et confirmare auctoritate regia dignaremur una cum prouincia Sarowe dicta et quadam uilla sita in Thuringia Holzhus nuncupata, que eis quidam comes de Bemenia nomine Thacholf in testamento contulit, aput ipsos eligens sepulturam: insuper alia bona que eis nostri antecessores imperatores reges  principes ac alii fideles infra Romanum imperium deuotionis intuitu optulerunt. Nos igitur ob diuinum amorem et ipsius sancti loci reuerentiam omnia bona tam mobilia quam immobilia cum abbatiis, comiciis, centis, iudiciis, theloneis, monetis, bannis, districtibus, wiltbannis, iurisdicionibus quibuscunque, que idem Fulthense monasterium possidet infra regnum diuinitus nobis datum, uel que in futurum adipisci poterit Domino concedente, una cum hominibus imperii antedictis et cum omnibus super terras ipsorum residentibus, qui pro condicione sua ad fiscum regium censum soluere deberent, nec non et predicti Thacholfi comitis testamentum ipsi abbati Branthoo eiusque successoribus et monasterio Fulthensi per hos apices serenitatis nostre tradimus et auctoritate  regia in perpetuum confirmamus. Preterea districtissime prohibemus ne missi nostri uel balliui imperii aliquid tollant, rapiant uel inuadant de suppellectili aut rebus abbatum decedentium, sed successori omnia reseruentur: nec pro inuestitura, que per sceptrum regium fieri debet, ab abbate de nouo creato aliquid expetatur; sed sic omnia pro libertate eiusdem sancti loci taliter ordinentur ut ibidem cultus Domini perpetuo stare possit. Et ne quisquam hominum futuris temporibus contra hanc nostram traditionem seu confirmationem uenire audeat, hos apices inde conscriptos manu propria roborantes sigillo nostro fecimus insigniri.

Signum domni Heinrici  regis inuictissimi.

Erkanbaldus archicapellanus recognoui.

 Data XuII Kal. Ianuar. indictione XI, anno uero domni millesimo XII. Item anno domni Heinrici secundi regnantis XI. Actum Fultha monasterio in nomine Domini feliciter. Amen.



LXII. Traditio Heinrici regis de foresti Zunderenhart. 
[Dronke, ubi supra.

In nomine sancte et indiuidue Trinitatis, HEINRICUS diuina fauente clementia rex.

Si ecclesiarum Dei loca alicuius doni incremento sublimare uel meliorare studuerimus, nobis nostrique regni statui id proficere minime dubitamus. Quapropter omnium fidelium nostrorum, presentium scilicet ac futurorum, industrie notum esse  uolumus qualiter nos diuini amoris instinctu, interuentu quoque ac peticione Branthoy abbatis, quandam iuris nostri regni forestim infra istos fines adiacentem hisque terminis precinctam: de Biberaho scilicet usque ad Wolfeshart, ac inde recte transcurrendo Rodenmannum et Byochineberge usque ad Calbaho et Fliedenu; hinc autem ad Langenaho et Widenaho; hinc uero in Guncenaho et in Mosebrunnen, et inde sic recte transiendo loca Ufecreginfelt, Warmuntessneida, Iliwineshusun et Heribrahteshusun, necnon Slierefa deorsum in Slidesa, et sic per deorsum usque in Fuldam, sibi sueque sancte ecclesie in honore Dei genitricis sanctique Bonifacii archiepiscopi et martyris consecrate ac constructe,  cum banno et cum suis omnibus pertinentiis, per hanc nostram regalem paginam in proprium concedimus atque largimur, et de nostro iure ac dominio in eius ius et dominium omnino transfundimus, ea scilicet ratione ut predictus abbas Brantho suique successores de predicta foresti et eius pertinentiis liberam dehinc potestatem habeant quicquid sibi inde placuerit faciendi, ad usum tamen ecclesie, omnium hominum contradictione remota. Et ut hec nostre traditionis auctoritas stabilis et inconuulsa per futura permaneat tempora, hoc preceptum inde conscriptum manu propria corroborantes sigillo nostro insigniri iussimus.

Signum domni Heinrici  regis inuictissimi.

Guntherius cancellarius uice Erchambaldi archicapellani  recognoui. 

Data Iu Kal. Ianuarii, indictione X, anno Dominice incarnationis millesimo XIII. Anno uero domni secundi Heinrici regnantis XI.

Actum Polida feliciter. Amen.



LXIII. Traditio Heinrici II regis de Lupence marca. 
[Dronke, ubi supra.]

In nomine sancte et indiuidue Trinitatis, HEINRICUS, diuina fauente clementia Romanorum imperator augustus, omnibus fidelibus nostris presentibus scilicet et futuris gratiam et salutem in Christo.

Notum esse uolumus omnium catholice fidei memorie  qualiter, interuentu ac peticione Chunigunde imperatricis auguste nostre dilecte coniugis, per hanc nostri imperialis precepti paginam concedimus sancte Fuldensi ecclesie et domno Bopponi abbati eiusque successoribus in perpetuum bannum nostrum super diuersi generis feras inter fines et terminos Lupencemarcha quaquauersum eadem Lupencemarcha extenditur, ex consensu et uoluntate Erkenbaldi Mogontinensis archiepiscopi necnon et Arnoldi abbatis Herfeldensis et Willehelmi comitis et fratris eius Bopponis. Sigimari quoque aduocati et omnium circa habitantium qui ibi iuxta predia habere noscuntur, eo uicelicet tenore quatenus eadem pre nominata, sancta scilicet Fuldensis ecclesia, nosterque fidelis Boppo eiusdem ecclesie uenerabilis abbas,  omnesque qui in presenti Fuldensi ecclesia sibi pro futuris temporibus successuri sunt, infra prefatos fines forestandos hac nostra imperiali traditione talem pacem et securitatem amodo et deinceps de ceteris comprouincialibus et circum sedentibus obtineant, qualem hec eadem cetereque ecclesie hactenus habere uise sunt, que nostra siue predecessorum nostrorum imperatorum uidelicet et regum de huiusmodi forestibus forestandis precepta susceperunt. Et ut hec banni nostri concessio stabilis semper et inconuulsa permaneat, hoc preceptum inde conscriptum manu propria corroborantes sigilli nostri impressione iussimus insigniri et nominis nostri caractere confirmari.

 Signum Heinrici gloriosissimi imperatoris augusti.

Ego Guntherius cancellarius recognoui.

Datum III Kal. Ianuar.

Actum Fulde feliciter.

Notum sit omnibus fidelibus qualiter nos, cum ecclesia Fuldensi concambium facientes, dedimus sancto Bonifacio locum proprietatis nostre in Lupence marcha, et recepimus alia loca, hoc est Wazerlosen et Eibingen.

Hi sunt autem fines et termini Lupence marcha: Truchenebach inde ad Steinenbrunnen, inde ad Birkinen solen, inde ad Holcbiberen, inde ad alterum Biberen, inde ad Hattenbach, inde ad Leingruben, inde ad Cumbelum, inde ad Lyopbergun, inde ad Horsuerzum, inde ad Brestinesbrunnen, inde ad  Hohen eihcholcen, inde ad Merenlinden, inde ad Habechental, inde Steininen strazen, inde ad Weidenbrunnen et Nazaha inferius ad Steinenbrunnen, inde ad Widinen solen, inde ad Marcsteinen, inde ad Neptale sursum et Neptale infra, inde ad Setensteten per capellam, de capella ad Hurselen, inde ad Ottereswag, inde ad Horwiden, inde ad Lachweige, inde Kabenbuhele, inde ad Wartbergen in fontem, inde ad Zugenturnen, inde ad Madungen, inde ad Gerwinessteinen, inde ad Aluiges sol., inde ad Suarzbach, inde ad Alinde, et Alinde inferius ad Merrith, inde ad Liggenhoug, inde ad Drinhougen, inde ad Rotensolen, inde ad Gotdedah, inde ad Ahorne, inde ad Kubach, et de Kubach infra in Werraha, et de Werra  inferius in predictum Truckenebach.



LXIu. Heinrici regis preceptum, per quod Wormaticensem Ecclesiam [inter] et cenobium Laurisheimense controuersiam, ratione Forestis Odenwalt dirimit. 
[Schannat, Episcopatus Wormat., II, 38.]

In nomine sancte et indiuidue Trinitatis, HEINRICUS, diuina ordinante clementia, rex.

Omni itaque sancte Dei Ecclesie fidelium in regno nostro degentium nosse uolumus sollertiam quomodo uir uenerabilis, et nobis in omnibus fidelis, Burchardus, Wormatiensis ecclesie episcopus, dominationem nostram adiit sese reclamando, ob frequentem contentionem habitam inter suam Ecclesiam, et Laureshamensis ecclesie abbatem, de  quibusdam utilitatibus que sunt in pago Lobedungowe, eo quod prefatus abbas Wormatiensis Ecclesie omne siluaticum in silua Odenwalt potestatiua manu uelit abdicare, sueque per integrum uendicare. Ob hanc igitur altercationem nostre excellentie porrexit preceptum Dagoberti famosissimi regis Francorum relegendum, in quo scriptum habetur qualiter ipse Dagobertus rex ad basilicam sancti Petri apostoli Wormatie constructam tradidit castellum Ladinburg in pago Lobedungowe situm cum omnibus utensilibus illuc pertinentibus et omni siluatico in silua Odenwalt; ad hoc etiam nostris uisibus obtulit precepta successorum illius, uidelicet Pipini, Karoli, Ludowici; Ottonis primi, clarissimorum scilicet  regum uel imperatorum Francorum, in quibus scriptum inuenitur quomodo ipsi traditionem et confirmationem prescripti regis suis preceptionibus a nouo confirmarunt; sed pro rei firmitate precatus est nostram clementiam ut frequenti litigio finem statueremus. Cuius petitionibus, ob Dei amorem, eiusque fidele seruitium libenter annuentes, Bopponem supradicti pagi comitem a culmine nostri imperii ad destruendam litem uetustam misimus, et ut Sigebodo Wormaticensis miles, et Wernerus Laureshamensis miles, nec non scabinei prenominati comitis, cum iuramento marcam Lobedunburgensem, pro qua contenderunt, a marca que respicit ad Epfenheim distinguerent, precepimus. Isti sunt qui pro eadem marca iurauerunt: Sibodo, Siguin,  Wazzo, Auduom, Reolfreging, item Siguin. Hartmann, Hetzel, Eskrih. Et istis terminis supradictas marcas distinxerunt. Hegisurum usque in Flichenbach, et sic usque in possessam Homathoni, et sic sursum possessam usque ad Enthelen Wichelstein, inde ad orientalem bornen, inde ad spumosum stagnum, et sic in Ulmenam; et inde usque ad intonen Egkam; inde a dunen Wichental, inde in orientalem Ulmenam, et sic usque ad Richeresuindam. Inde in Neuarum et sic Neuarum deorsum usque in Niwenheim, et in ea nichil speciale dixerunt, excepto Colegenberg et Forestem que Eugizunforste nominatur. Quapropter hoc nostre auctoritatis preceptum eidem Ecclesie fieri decreuimus, per quod iubemus ut prefato episcopo Burchardo, aut successoribus  suis, nullum impedimentum predictis Ecclesie facultatibus ab aliqua persona occurrat; et hoc adiicimus: si qui superbiendo istud pactum uel preceptum uiolauerit, tres libras auri ad cameram nostram uel successoris nostri tribuat, et quod inceperit irritum habeatur. Et, ut hec auctoritas nostre confirmationis firma stabilisque permaneat, annuli nostri impressione eam insigniri iussimus, manuque propria subtus annotauimus.

Guntherus cancellarius, ad uicem Erkanbaldi archicapellani recognoui.

Data Xu Kalend. Septemb., anno incarnat. Dom. millesimo duodecimo, indictione decima, anno uero domini Heinrici secundi decimo.

 Actum Nerstein feliciter. Amen.



LXu. Abbatia Florinensis, que est Benedictinorum in diecesi Leodiensi, a Gerardo I Cameracensi et Atrebatensi episcopo fundata, confirmatur diplomate S. Henrici. 
[Mireus, Opp. diplom., I, 675.]

 Quapropter innotescimus omnibus Christifidelibus, et nostris, tam futuris quam presentibus, quia Gerardus uir uenerabilis in primis, noster capellanus, postea uero, Dei gratia annuente, et me dante, Cameracensis episcopus effectus, et fratres sui Godefridus, et Arnulfus, abbatiam quamdam in pago Lomacensi sitam pro salute animarum  suarum, et suorum parentum Florines  construxerunt.

Quorum interuentu ipsam abbatiam cum omnibus bonis ad eamdem pertinentibus, futuris et presentibus, in nostro mundiburnio et tuitione perpetuo conseruandam suscepimus.

Communi igitur fratrum assensu, huius constructe ab eis abbatie, Godefrido cessit aduocatio.

Et ne aliqua inter ipsam et abbatiam suscitaretur altercatio, idem Godefridus ius aduocationis, quod retinuit, in nostra presentia sic exposuit. De singulis foris . . . . .

Si quis autem posterorum huius aduocationis ultra hec aduersus ecclesiam quidquam molestum arroganter intulerit, Baldrico Leodicensium episcopo  nunc nobis assistenti, et successoribus eius, ut nostra uigeat concessio, loco nostri ut iudices et uindices arctius appareant, auctoritate potiore. . . . . Iubemus ergo publice, et in pleno colloquio, quatenus impensius labor non periret, sed securum et defensum maneret monasterium in honore beati Ioannis Baptiste constructum; et inibi habitantes pro incolumitate nostra, et coniugis nostre, et pro statu imperii nostri Dei clementiam iugiter exorarent, hoc nostre auctoritatis preceptum fieri decreuimus.

Hec sunt autem ingenuorum testium nomina:

Burchardus Wormacie episcopus.

Heribertus Coloniensis archiepiscopus.

Deodoricus Metensis episcopus, frater Cunegundis imperatricis.

 Adelboldus Ultraiectensis episcopus.

Godefridus dux, etc.

Frater eius Ethelo.

Otto dux Lotharingie.

Albero dux Mosellanorum

Data decima septima Maii, anno Dominice incarnationis millesimo duodecimo, indictione decima, concurrente secundo, epacta uicesima quarta, anno autem Henrici imperatoris undecimo.

Actum Leodiciifeliciter. Amen.



LXuI. Imperator Henricus donat Ecclesie Bambergensi locum Irnsing in pago Kelesgowe et in comitatu Ottonis de Wittelspach situm. 
[Ried, Cod. episc. Ratisb., I, 130.]


C. In nomine sancte et indiuidue Trinitatis, HEINRICUS, diuina fauente clementia, Romanorum imperator Augustus.

Omnium Xpi nostrique fidelium nouerit industria qualiter nos. ob remedium anime et per interuentum nostre dilectissime coniugis Chunigunde imperatricis Auguste, quendam nostri iuris locum Eringesingun   dictum, in pago Kelesgowe et in comitatu Ottonis comitis situm, sancte Babenbergensi ecclesie in honorem beati Petri principis apostolorum et sancti Georgii martyris constructe et consecrate, cum omnibus appendiciis scilicet terris cultis et incultis, uillis, uineis, agris, pratis, pascuis. aquis aquarumque decursibus, molendinis, areis, edificiis, utriusque sexus mancipiis, exitibus et reditibus, et cum omnibus utilitatibus que uel scribi uel nominari possunt, summo et liberali deuotionis studio in proprium concedimus et donamus; ea uidelicet condicione quatenus eiusdem supradicte sancte Babenbergensis ecclesie uenerabilis episcopus Eberhardus suique successores deinceps liberam exinde habeant potestatem tenendi, possidendi, et quicquid  ad usum predicte ecclesie pertineat faciendi, omnium remoto contradictionis obstaculo. Si quis, quod absit! huius nostre donationis munificentiam destruere presumat, inextinguibili tormento in die iudicii luat; id ne fiat, sed ut huius nostre donationis auctoritas stabilis et inconuulsa permaneat, hoc preceptum inde conscriptum propria manu corroborantes, sigilli nostri impressione iussimus insigniri.

Signum domni Heinrici inuictissimi Romanorum imperatoris Augusti. 

Guntherius cancellarius uice Erchanbaldi archicapellani recognoui.

Data Kal. Nouembris, indict. III, anno Dominice incarnationis 1012, anno uero domni Heinrici secundi  regnantis XII, imperii autem I.

Actum Merseburc feliciter. Amen.


Cum sigillo maiestat.



LXuII. S. Henrici priuilegium pro monasterio S. Benedicti Montis Casini. 
[Tosti, Storia della badia Casini, I, 249.]

In nomine sancte et indiuidue Trinitatis, HEINRICUS, diuina fauente clementia, Romanorum imperator Augustus.

Oportet imperiali magnitudine prelatis Deo famulantium preces obaudire, et quod petierint, amore sanctorum quorum ueneratione loca dicata sunt, ubi greges Dei, diuina militatione, et exequi  procurant, libenter obtemperare, queque munera erga eadem loca, ad percipiendam diuinam retributionem, conferre. Quanto studiosius hoc quis procurare contendit, tanto, eius misericordia fultus, et presentia facilius transilire, et eternam beatitudinem facilius capessere promerebitur. Igitur cunctorum fidelium sancte Dei Ecclesie nostrorumque, presentium uidelicet ac futurorum, cognoscat soltertia  quia uir uenerabilis abbas Atinulfus, eruditus regularibus disciplinis, et rector cenobii Sancti Benedicti, qui est situm in castro Casino, ubi ipse sui corporis sepulture locum ueneratione dicauit, cum cuncta congregatione quam in eodem loco sub regula almifici confessoris omnipotenti Deo Benedicti ueraciter deseruire cognouimus, per quos ipse uenerabilis abbas pecientes  celsitudinem nostram, ut ob honorem Dei et reuerentiam eiusdem sancti loci, animeque nostre augmentum, nec non stabilitatem nostri regni, secundum predecessorum nostrorum imperatorum precepta, augustorum scilicet Caroli, Lotharii, Ottonis, per hoc nostre auctoritatis imo confirmationis preceptum circa ipsum uenerabilem locum ea que subter scripta decernunt  confirmare et corroborare dignaremur; omnes res et possessiones et mancipias et aldianas, cartulatos, uel offertos seruos et ancillas, cum terris et uineis, siluis, montibus, planis, planitiebus, aquis aquarumque decursibus, atque piscariis posita infra fines Pandulphi principatus Capuano et Pandulphi Beneuentano principi, cum uniuersis pertinenciis que esse uidentur infra hos fines que inferius declaramus, et quod antiquis temporibus possessus est. Incipiente a prima fine ab ipso Carnello et quomodo salit per ipsa contra usque in riuo sicco . . . . .  . . . . . in integrum, quibuscunque nostri regni finibus positi sunt, et que ad eumdem uenerabile monasterium beati Benedicti Christi  confessoris peruenerunt et possesse fuerunt, uel quolibet modo tenuerunt, per hanc nostre confirmationis auctoritatem nostris futurisque temporibus abbates ipsius monasterii ipsius sancti Benedicti firmiter inuiolabiliter teneat et possideat, ut facultas uel utilitas ipsius uenerabilis monasterii exigerit; ita ut nullus iudex, publice quislibet ex iudiciali potestate in cellas et uillas, aut agros, seu loca, siue reliquas possessiones supra scripti cenobii Sancti Benedicti quas moderno ipse in quibuscunque pagis et territoriis infra nostri regni ditione iuste et legaliter possidet, uel quicquid et deinceps diuina pietas ipsi sancto loco uoluerit augere, ad causas audiendas uel fredi aut tributa exigendi, uel mansiones aut paratas  faciendas, uel seruos, seu cartulatos uel offertos, et qui super terram ipsius monasterii resident nullatenus distringendos, nec ullas redhibitiones aut illicitas occasiones requirendas, nostris futurisque temporibus ingredi audeat, nec ea que superius memorata sunt penitus exigere presumat, sed liceat presentem Altinulfus uenerabilis abbas eiusque successores, una cum congregatione, ibidem Deo famulantem sub nostre munitatis defensionis quietos ordine uiuere et residere, et Deum pro nostra anima supplicare: et quidquid fiscus ex iure iam prefati monasterii pars publica sperare poterat, pro anime nostre mercede luminaribus ipsi sanctissimo monasterio nostra maneat auctoritate  concessum. Nec non etiam a nobis adiit, atque confirmari placuit, ut ex omnibus rebus uel mancipiis ex ipso sancto monasterio pertinentibus cartulatis uel offertis, liberis atque seruis ubi pars ipsius monasterii sancti citius ualeat suam iustitiam consequi: ita post facta inquisitione rem quem clamauerint per predictos ueraces homines iam predicto pertinere sancto monasterio in palatio quorumcunque taliter respondere, aut de sacramento compelluntur. Si uero de seruis aut ancillis, uel de quibuslibet rebus orta contentio fuerit, liceat monachis eidem sancti monasterii ipsos retinere quousque in nostram seu eorumdem successorum nostrorum presentiam ueniant, et ibidem coram nobis positis deliberentur. Quicunque [contra] hanc nostram imperialem  institutionem ire tentauerit, aut ea que supra memorata incomprehensa sunt minime obseruare, quin fortasse uiolare aut dirumpere tentauerit, sciat se pena persoluiturum auri optimi libras mille, medietatem camere nostre, et medietatem domno Atenulfo uenerabili abbati, uel suisque successoribus, uel ecclesie sancti Benedicti. Precipimus etiam, ubicunque repertus fuerit ex rebus ipsius sancti monasterii, uel cellis illicitas atque damnosas seu inutiles quas scriptiones uel contumationes, euacuentur, uel ad eius potestatem sancti Benedicti restituantur. Ut autem hec nostra imperialis preceptio per futurum temporum firmiorem obtineat uigorem, manus nostras subter firmauimus, et annulo nostro sigillari iussimus .

 Signum domni Heinrici serenissimi et inuictissimi imperatoris Augusti.

Heinricus cancellarius uice Euerardi episcopi et archicapellani recognoui.

Datum anno Dominice incarnationis millesimo XIII, indictione XII, anno uero domni Heinrici imperatoris Augusti regnantis duodecimo, imperii eius primo.

Actum Rome feliciter. Amen.



LXuIII. S. Henricus Ecclesie Bergomensis, a Reginfredo episcopo male habite, possessiones et priuilegia confirmat. 
[Ughelli, Italia sacra, Iu, 438.]


In nomine sancte et indiuidue Trinitatis, HENRICUS, diuina fauente clementia, rex.

Congruit excellentie nostre uenerabilia sanctorum loca intuitu pietatis respicere, atque ne inibi Deo seruientes aliquam iniuriam patiantur, solicita consideratione prouidere. Quocirca omnium sancte Dei Ecclesie, nostrorumque fidelium, presentium scilicet ac futurorum, uolumus pateat industrie qualiter Theoderulfus archidiaconus [pro] se, et pro ceteris omnibus eidem Ecclesie seruientibus presentiam nostram tristissimi adierunt, et nunciantes nobis aduersa que de territoriis rebus canonice sue a Reginfredo episcopo aliisque malis hominibus  passi fuerant, misericordiam nostram supplices orauerunt ut, propter remedium et salutem anime nostre, uniuersa predia et res canonice facultatis beatorum martyrum Alexandri atque uincentii, duo scilicet mercata ab Adelberto reuerendissimo pastore collata, et quecunque alia sunt ab ipso donata: nec non et omnia, que ab Azone uenerando pontifice, seu ceteris uiris Deum timentibus sunt concessa, secundum uoluntatem donatorum, per auctoritatem nostre defensionis et precepti nostri paginam eis liceat obtinere. Quorum petitionibus, ut iustum est, misericorditer annuentes, per hanc nostri precepti paginam confirmamus et corroboramus eis, saluo honore episcopi, omnes res et facultates predicte canonice, sicut superius comprehense sunt; eo uidelicet ordine  ut amodo in antea, ad usum et utilitatem sancte Ecclesie seruientium, tam ipsi quam et successores eorum habeant, teneant firmiterque possideant, omnium hominum contradictione et repetitione remota. Precipientes itaque sancimus ut nullus dux, archiepiscopus, episcopus, marchio, comes, uicecomes, gastaldio, nec ullus reipublice exactor, seu aliqua regni nostri magna paruaque persona predictos canonicos, uel successores eorum, qui pro tempore ad prefata uenerabilium sanctorum loca Deo seruituri sunt, de suprascriptis rebus disuestire, molestare, uel inquietare presumat. Si quis uero, quod futurum non credimus, huius nostre preceptionis uiolator extiterit, sciat se compositurum libras centum auri optimi, medietatem scilicet camere  nostre, et memoratis canonicis uel eorum successoribus alteram. Quod ut uerius credatur, diligentiusque ab omnibus obseruetur, hoc preceptum inde conscriptum, manu propria confirmantes, sigilli nostri impressione iussimus insigniri.

Signum D. Henrici regis inuictissimi.

Henricus uice Euerardi episcopi et archicapellani recognouit.

Actum anno incarnationis Dominice 1013, indictione undecima, anno uero domini Henrici regis secundi, regnantis XI.

Actum Magedeburch feliciter. Amen.



LXIX. S. Henricus Ecclesie Paderbornensi curtem Berneshuson concedit. 
[Cod. diplom. Hist. Westph., p. 62.]


C. In nomine sancte et indiuidue Trinitatis, HEINRICUS, diuina fauente clementia, rex.

Quoniam diuine dispositionis prouidentia nos ad summum reipublice culmen regendum prouexit et uniuersitati multorum, quamuis merito inferiores, tamen eminentiore quadam nominis prerogatiua preesse disposuit, eius, cuius misericordia sumus sublimati, in omnibus oportet obedire preceptis, ut, utilitati subditorum prouidentes, quanto plus pre ceteris sub specie honoris ascendisse cernimur, tanto magis interius humiliati, his qui sub umbra regiminis deseruiunt, debitum retributionis exhibendo,  familiari compassione condescendamus. Nam si, qualitates seruientium nobis pie discrecionis intuitu examinantes, unicuique pro qualitate meritorum recompensare studuerimus, debitum persoluendo Dominicum preceptum implemus, et excellentiam regie dignitatis.

* Studere uidimus, quandam cortem nostre proprietatis Berneshuson dictam, in pago Lisga, in comitatu Udonis sitam, quam ab Unewano Bremonense archiepiscopo donante per aduocatum suum Udonem absque omni contradictione legitima traditione accepimus, sancte Paderbrunnensi ecclesie in honore sancte Dei genitricis Marie sanctorumque Kiliani martiris et Liborii confessoris consecrate, pro remedio animarum diue memorie Ottonis imperatoris  tercii senioris scilicet nostri, omniumque parentum nostrorum, simul ac dilectissime coniugis nostre, et stabilitate regni, proprietario iure concedimus cum omnibus appertinentiis, rebus, territoriis, uillis, mancipiis utriusque sexus, siluis, uenationibus, aquis aquarumue decursibus, molendinis, piscationibus, uiis et inuiis, exitibus et reditibus, pratis et pascuis, et cum omnibus acquisitis uel inquirendis; ea ratione ut prenominatus episcopus eiusque successores liberam potestatem in eiusdem ecclesie utilitatem uertendi habeant. Si quis autem in posterum, quod absit! prefatam ecclesiam inquietare contendat de eisdem prediis, perpetuo anathemate condemnetur. Insuper c libras auri optimi componat, dimidietatem regie camere, et reliquam  partem eidem ecclesie quam inquietare presumpsit. Et, ut hec nostre tradicionis auctoritas stabilis permaneat, hanc regalis precepti paginam conscribi ac, manu propria confirmantes, sigillo nostro iussimus insigniri.

Signum domni Heinrici secundi regis  inuictissimi.

Guntherius cancellarius uice Ercambaldi archicappellani . . .



LXX. S. Henricus Ecclesie Paderbornensis priuilegia et possessiones confirmat. 
[Cod. diplom. Hist. Westph., pag 63.]

 In nomine sancte et indiuidue Trinitatis, HEINRICUS, diuina fauente clementia, Romanorum imperator Augustus.

Quoniam diuine dipositionis prouidentia nos ad regendum tocius reipublice monarchiam apostolica benedictione prouexit, ante omnia autem hoc laborare debemus ut, qui coronam terreni imperii concessit, post emensum huius uite spacium ea etiam coronari permittat que non auferatur in eternum. Quod potissimum fieri decernimus, si loca ecclesiasticis obsequiis deputata nostra auctoritate corroborentur, ut omni exteriori inquietudine remota in tranquilitate permaneant, quatinus eorum precibus adiuuemur qui ibi die noctuque orationibus in Dei seruicio uacare debentur, et quod per nos, utputo  consciencia trepidi, querere non presumimus, sancte Dei Ecclesie seruientium pia intercessione impetremus. Quapropter uniuersitati fidelium nostrorum patere uolumus qualiter Megenuuercus, Paterbrunnensis Ecclesie uenerabilis episcopus, pro ecclesiastica utilitate arduum laborem aggressus, nobiscum limina beatorum apostolorum Petri et Pauli pia intentione quesiuit, deuote supplicaturus ut Ecclesia cui ipse pastorali cura presidet, in primis apostolica, deinde nostra imperiali auctoritate corroboretur, pro eo maxime quia, quando ecclesia fuit concremata, omnia eiusdem ecclesie precepta atque priuilegia incendio perierunt. Cuius peticioni, quia rationabilis uidetur, gratuito adsentientes, quidquid eadem ecclesia per iusticiam obtinere debet  antecessorum nostrorum uel nostra oblatione, ceterisque fidelibus ibi collatum in rebus, territoriis, uel in comitatibus ac districtu, uel quibuscumque utensilibus, ac quicquid ipse episcopus predictus Megenuuercus de sua hereditate ibi contulit, uel aliunde per commutationem aut precariam legaliter adquisiuit, denuo stabili dono concedimus et imperiali auctoritate confirmamus. Si quis autem nostre confirmationis edictum ulterius aliqua presumptione infringere temptauerit, centum librarum auri ad nostrum pondus compositione multetur, ac dimidium camere nostre persoluat, reliquum uero eidem ecclesie, quam temerarie inquietare presumpsit. Et, ut hec confirmatio per successiones temporum stabilis et inconuulsa permaneat, hanc imperialis  precepti paginam inde conscribi ac manu propria confirmantes sigillo nostro iussimus insigniri.

Signum domni Heinrici serenissimi et inuictissimi imperatoris .

Gunterius cancellarius uice Ercanbaldi archicapellani recognoui.

Data indictione XI, anno Dominice incarnationis 1014, anno uero domni Heinrici secundi regnantis XII, imperii uero I.

Actum Papie feliciter. Amen.



LXXI. Sanctus Henricus, Petro episcopo et abbati S. Michelis in Porcariana, bona sua et iura confirmat, anno 1013, post profligatum Arduinum Italie regni inuasorem; uel certe anno 1014, ante Pascha, quo die acceptis a Romano pontifice imperii insignibus cepit esse imperator.
[Apud Acherium, Spicileg., III, 386, e ueteri membrana archiui ecclesie Bisuntine].


In nomine sancte et indiuidue Trinitatis, HENRICUS, diuina fauente clementia, rex.

Dum uniuscuiusque regimen oportet rectitudinis moderari habenis, regalis culmen honoris tanto liberalius atque prolixius operam sue desudationis iustitie impendere debet, et maxime in statu catholice Ecclesie, quanto se uidet a Domino diuinitus sublimari. Proinde omnium sancte Dei Ecclesie nostrorumque presentium ac futurorum fidelium comperiat solertia domnum Petrum, religiosum episcopum, et abbatem monasterii sancti Michelis,  in loco Porcariana dicto constructi, nostre pietatis clementiam et misericorditer adiisse, quatenus, ob eterne remunerationis premium, nostreque anime remedium, iam dictum monasterium in cacumine montis situm nostra preceptali auctoritate et stabilitate corroboraremus et confirmaremus. Cuiusque sacris precibus, spe futuri emolumenti prospicientes atque fauentes, propositum cenobium cum Alpibus et omnibus siluis, campis, edificiis, ceterisque appendiciis per tria milliaria in circuitu ipsius ex omni parte positis, seu cum castello et corte de Clauasce, quam Ugo marchio ad eumdem sanctum et uenerabilem locum pro sue anime remedio dedit et tradidit cum omnibus suis pertinentiis charta proprie donationis, atque Castaneto, Cacia,  Breteneso; uillarez que dicitur Castello, Curtes, Maliasco, Sablonem, ceterisque rebus quas Arduinus marchio filius Otonis dedit ad monasterium iam prefatum, cum cellulis, et ecclesiis, et uniuersis aliis rebus mobilibus et immobilibus, que nunc habere uidentur, et in sequenti ibidem Deus augere uoluerit, prefato abbati et sancte congregationi in eodem loco Deo famulanti, suisque successoribus nostra preceptali corroboratione confirmamus atque  stabilimus et corroboramus; eo uidelicet ordine quo ipse abbas et congregatio sibi commissa, suorumque successores monasterium cum omni integritate intrinsecus et extrinsecus habeant, teneant firmiterque  possideant; nostra nostrorumque successorum, et omnium hominum semota inquietudine, et contradictione, seu diminoratione.

Concedimus insuper et largimur ipsius sancti loci congregationi habendi licentiam eligendi abbatem moribus probatum, preceptis Christi et regula sancti Benedicti adornatum. Precipientes igitur iubemus, et hac nostra preceptali auctoritate sancimus ut nullus dux, archiepiscopus, episcopus, marchio, comes, uicecomes, sculdascius, gastaldio, nullaque nostri regni magna paruaque persona predictum monasterium, aut abbates, seu congregationem inquietare, molestare, disuestire, aut fodrum tollere, seu legem facere, aut placitum tenere, nisi abbas eiusdem loci aut suis missis presumat.  Si quis autem huius nostre corroborationis pagine uiolator exstiterit, sciat se compositurum auri optimi libras mille, medietatem camere nostre, et medietatem abbati suisque successoribus. Quod ut uerius credatur, et nunc, et in posteris ab omnibus . . . . . . . et manu propria roborantes, sigilli nostri impressione iussimus insigniri.



LXXII. Henrici II imperatoris diploma pro monasterio S. Saluatoris Fontane Taonis. 
[Zaccaria, bibliothece Estensi prefectus, Anecdota medii eui, pars III, pag. 218, ex archiuo P. P. uallumbrosanorum Pistoriensium.]

In nomine sancte et indiuidue Trinitatis, HENRICUS,  diuina largiente clementia, Romanorum imperator Augustus.

Iustum et rationabile nobis uidetur in uenerabilia sanctorum Dei loca que ab a bonis hominibus intuitu pietatis et spe alterne remunerationis conferuntur atque nostro iuri et dominio traduntur, nostra auctoritate fieri iussimus. Quocirca omnium sancte Dei Ecclesie nostrorumque fidelium, presentium scilicet et futurorum, uolumus uniuersitati pateat qualiter nos recepisse monasterium Sancti Saluatoris, quod est situm in Fontana Tanoni, quod Bonifacius marchio pro remedio anime sue sibi predia, quod uocatur Cafadia Bonifacinga, proprietario iure eidem concessit, et uillam que uocatur Stazano cum omnibus suis pertinentiis, et in badio  omnia que habuit, et sibi similiter condonauit, sub nostri mundi furdii tuitione recepimus hec et alia que in antea Deo auxiliante acquirere potuerit, uolumus ut sub nostra defensione quiete ac pacifice perpetuo permaneat sine molestatione alicuius. Quod uero precipimus, et ab hac hora in antea nullus dux, marchio, episcopus, comes, uicecomes, gastaldio, sculdascio, decano seu aliqua nostri imperii magna paruaque persona audeat Ioannem monachum abbatem qui ibi Deo seruit, atque alios monachos, qui modo sunt aut pro tempore inibi Deo famulentur, disuestire, molestare aut inquietare presumat sine legati iudicio. Si quis igitur huius nostri mundi burdii uiolator exstiterit, sciat se compositurum auri optimi libras centum, medietatem camere nostre,  et medietatem prefatum Ioannem abbatem, atque fratribus, atque suis successoribus. Quod ut uerius credatur diligentiusque ab omnibus obseruetur, sigillo nostro iussimus insigniri.

Heinricus cancellarius uice Eueradi episcopi et archicancellarii recognouit.

Locus sigilli.

Datum anno Dominice incarnationis 1014, indict. XII, anno domini Heinrici imperatoris Augusti regni XII,  imperii eius I.

Actum in Papiano feliciter. Amen.



LXXIII. Henricus II Germanie rex Arimannis Mantuanis priuilegia confirmat. 
[Muratori, Antiq. Ital., Iu, 13.]


In nomine sancte et indiuidue Trinitatis, HENRICUS, diuina fauente clementia, rex.

Omnium sanctorum Dei nostrorumque fidelium, presentium scilicet ac futurorum, nouerit sagacitatis industria qualiter nos, pro Dei amore, animeque nostre remedio, cunctos Arimannos in ciuitate Mantue, siue in castro qui dicitur Portus, siue in uicoras que nominantur Sancto Georgio, Cepada, Formigosa, seu et in comitatu Mantuano habitantes,  cum omni eorum hereditate, paterno uel materno iure, proprietate, communaliis, siue omnibus rebus que ab eorum parentibus possessa fuerunt, et eorum acquisita siue acquirenda, nominatiue silua Armanore, Carpeneta, Succa, Septingenti, siue per cetera loca in comitatu Mantuanense reiacentibus, piscationibus, fluminibus et paludibus, sine aliquo scriptionis titulo, quod iuste et legaliter eis pertinente, cum familiis utriusque sexus, seruis et ancillis, libellariis, precariis, et cum omnibus rebus eorum mobilibus et immobilibus, per huius nostri precepti paginam, prout iuste et legaliter possumus, concessimus et corroboramus, scilicet utrasque ripas fluminis Tartari, deinde sursum usque ad flumen Olei; de alia parte Fossa alta; de tertia parte ecclesia  Sancti Faustini in caput uariana, et inde seorsum usque in Agricia maiore; ea uidelicet ratione concedimus eis omnem teloneum et ripaticum, quod pro negotio exercent in Garda, et in Lasese, et in summo Lacu, uel in Brixiana, et in Ferraria, uel in Comaclu, et in Rauenna, ipsi, suisque filiis, ac hominibus qui illorum causam laborantes negotiantur, licentiam habeant potestatiue negotiandi per iam dictum Lacum absque omnium hominum contradictione, uel publica functione, uel alicuius telonei uel ripatici reddita. Precipientes itaque iubemus ut nullus dux, episcopus, marchio, comes, uicemomes, gastaldio, sculdascio, decanus, uel aliqua nostri regni magna paruaque persona de hinc prefatos Arimannos de suis personis, siue etiam de omnibus  predictis rebus iuquietare, disuestire, molestare, nullusque in eorum mansionibus eis inuitis hospitium facere, uel ad aliquam publicam functionem, nisi ad eam quam sui antecessores secundum legem fecerunt, cogere, sine legali iudicio facere presumat. Si quis autem, quod futurum non credimus, contra hoc nostrum preceptum insurgerit, aut illud infringere tentauerit, sciat se compositurum auri optimi libras mille, medietatem camere nostre, et medietatem predictis Arimannis, in iam dicta Mantua ciuitate, siue in castro Portu, uel in comitatu Mantuano residentibus habitantibus. Quod ut uerius credatur, et diligentius ab omnibus obseruetur, nostri sigilli impressione subter insigniri iussimus.

 Signum domini Henrici regis inuictissimi.

Henricus cancellarius uice Euerardi episcopi et archicapellani recognoui.

Datum anno Dominice incarnationis 1014, indictione XII, anno uero domni Henrici regis secundi regnantis XII.

Actum Rauenne feliciter. Amen.



LXXIu. S. Henricus Ecclesie Hamburgensis priuilegia confirmat et auget. 
[Apud Lappenberg, Hamburgische Urkund., p. 64.]


In nomine sancte et indiuidue Trinitatis, HEINRICUS, diuina fauente clementia, Romanorum imperator Augustus.

Si petitiones sacerdotum pias prona deuotione ad effectum duxerimus, id procul dubio ad statum presentis uite et eterne beatitudinis premia capessenda nobis profuturum credimus. Quapropter omnium fidelium nostrorum presentium et futurorum nouerit industria qualiter uir uenerabilis Unaco, Hammaburgensis Ecclesie archipresul, quem  nos eidem prefecimus, nostris obtutibus presentari fecit precepta beate memorie senioris et antecessoris Ottonis tertii, imperatoris Augusti, in quibus continebatur quomodo ipse, pro Dei amore, monasteriis in eius episcopio consistentibus imperiali auctoritate libertatem et tuitionem concessisset, rogauitque celsitudinem nostram ut nos denuo nostra preceptione eadem monasteria et omnia illuc pertinentia confirmaremus. Nos uero, eius iuste et rationabili petitioni assensum prebentes, dilecte contectalis nostre, Chunigunde uidelicet imperatricis Auguste, interuentione, ad honorem sancte Dei genitricis Marie, cui locus ille Hammaburg est consecratus, eidem loco Hammaburgensi concedimus, ceterisque monasteriis ad hanc diecesim pertinentibus,  id est Bremun, Buckiun, Ramaslaun, Birchsinun, Heslinga, Ripesholt, quidquid senior et antecessor meus suique antecessores, reges uidelicet et imperatores, eisdem monasteriis donando aut roborando concesserant; ea uidelicet conditione ut semper sub tuitione nostra sint perpetualiter, cum omnibus pertinentiis suis, quesitis uel inquirendis. Concedimus insuper prefato archiepiscopo eiusque successoribus licentiam construendi mercatum in loco Bremun nuncupato, in quo nunc archiepiscopatus consistit, cum banno et teloneo atque moneta publici ponderis et puri argenti, totumque quod inde ad fiscum nostrum pertinere dignoscitur, prelibate Bremensi conferimus sedi. Quin etiam negotiatores, eiusdem incolas loci, nostre tuitionis patrocinio  condonamus, precipientes hoc imperialis auctoritatis precepto, quo in omnibus tali tutela et iure potiantur, quali maiorum uidelicet ciuitatum institores per nostrum regnum potiri noscuntur, nemoque inibi aliquam sibi uindicet potestatem, nisi prefate sedis archiepiscopus, et aduocatus quem ipse elegerit. Ad hec imperiali edicto iubemus ut nullus dux, neque marchio uel comes, aut alia quelibet iudiciaria potestas in supradictorum monasteriorum hominibus, Hammaburg, Bremun, Buckiun, Ramaslaun, Birchsinun, Heslinga, Ripesholt, uel in ceteris pertinentiis eorumdem aliquam potestatem sibi usurpet, seu in litis, colonis atque iamundlingis, uel eos aliquis capitis banno ob capitis furtum uel alio  aliquo banno constringat, aut aliquam iustitiam cogat facere, nisi aduocati archiepiscopi prenominatiquos ipse uelit, et constituat aduocatos. Ipsi uero aduocati homines prefatos banno nostro constringant ad omnem iustitiam faciendam. Et ut hec nostra donatio a Dei nostrique fidelibus uerior esse credatur ac per successura tempora inconuulsa diligentius obseruetur, hanc chartam conscribi manuque nostra corroboratam sigilli nostri impressione insigniri iussimus.

Signum domni Heinrici secundi  gloriosissimi imperatoris Augusti.

Guntherius cancellarius uice Gumbaldi archicapellani recognoui. 

Data XII Kalendas Decembris, indictione XII, anno  Dominice incarnationis 1014, anno autem domni Heinrici secundi regnantis XIII, imperii uero I.

Altstedi actum feliciter.



LXXu. S. Henricus Taruisine Ecclesie priuilegia confirmat. 
[Ughelli, Italia sacra, u, 508.]

In nomine sancte et indiuidue Trinitatis, HEINRICUS, diuina fauente clementia, imperator Augustus.

Si, Ecclesiis deuote famulantes, eis que petierint contulerimus eterne recompensationis premium procul dubio accipere non ambigimus. Quapropter omnium sancte Dei Ecclesie fidelium nostrorumque, presentium scilicet ac futurorum, agnoscat multitudo, Arnaldum sancte Taruisiensis uenerabilem episcopum, interuentu et petitione Egilberti Frisingensis  Ecclesie antistitis, nostram imperialem implorasse celsitudinem quatenus, pro Dei amore nostreque anime remedio, sibi sueque Ecclesie confirmare dignaremur per hoc nostrum preceptum cuncta precepta a nostris predecessoribus constituta atque confirmata. Cuius dignis postulationibus assensum prebentes, et nostrorum antecessorum precepta obseruantes, confirmamus et corroboramus sibi sueque ecclesie omnia predecessorum nostrorumque regum uel imperatorum precepta et ea que in illis continentur, scilicet duas partes telonei et mercati de Taruisiensi portu cum districtu et legali querela ceu et duas portiones publice monete nec non et teloneum predicte ciuitatis interius et exterius sicut hactenus nostre peruenit ditioni, tam de Christianis  quamque et Iudeis qui ibidem negotia exercere studuerint, in integrum prefate Taruisiensi ecclesie confirmamus; etiam Sanctam Mariam cum castello Asylo et omnibus suis pertinentibus, ac monasterium Crespulinum seu abbatiam sancti Hilarii cum ecclesiastico districtu, nec non et decimas de bladino et ceresaria, et omnia alia que per instrumenta chartarum a Deum timentibus prefate sancte ecclesie donata et concessa esse noscuntur, etiam si imminente incendii periculo uel aliquo infortunio iam dicta ecclesia chartas uel aliquas scriptiones per negligentiam perdidit, confirmamus atque corroboramus illi per hoc nostre auctoritatis preceptum, ut ipsas res pontifex ipsius Ecclesie teneat, ordinet  atque disponat cum omnibus suis rebus mobilibus et immobilibus remota omnium hominum contradictione uel molestatione. Si quis igitur nostre confirmationis preceptum nefario ausu infringere tentauerit, sciat se compositurum auri optimi libras centum, medietatem camere nostre, et medietatem prelibate ecclesie suisque rectoribus. Quod ut uerius credatur diligentiusque obseruetur, manu propria roboratum sigillo nostro iussimus insigniri.

Signum domini Heinrici inuictissimi imperatoris Augusti.

Gumherius cancellarius uice Harconbaldi archicapp. notaui.

. . . . . . Dominice incarnationis 1014, ind. XI, anno domini Heinrici serenissimi imperatoris regni  XII, imperii uero I.

Actum in uilla Dulceri . . . . .

Locus sigilli.



LXXuI. S. Henricus Petro episcopo Nouariensi iura Ecclesie sue restituit, ab Arduino marchione ablata. 
[Ughelli, Italia sacra, Iu, 700.]

In nomime sancte et indiuidue Trinitatis, HENRICUS, diuina ordinante clementia, Romanorum imperator Augustus.

Dum fidelium petitionibus nostre imperialis celsitudinis assensum prebuerimus, eos nostro seruitio promptiores ac deuotiores esse minime dubitamus. Quapropter cunctorum Ecclesie catholice fidelium, nostrorumque tam presentium quam futurorum solertia  recognoscat Petrum, uenerab. uirum, sancte Nouariensis Ecclesie episcopum, nostrorumque fidelem, qui nostre fidelitatis causa multa sustinuit, famem uidelicet, sitim, estus et frigus, et insuper glaciosas rupes collesque satis asperos, nudis pedibus, persequentibus inimicis, fugiendo superauit, qui etiam nunc presentialiter multa damna, Arduino deuastante, recepit , nostram imperialem adisse excellentiam, quatenus pro sui laboris compensatione, et suorum damnorum restauratione, quemdam comitatulum, qui in ualle Ausula infra ipsius episcopatus parochiam  adiacere dignoscitur, predicte ecclesie Nouariensi, cum omnibus functionibus que de ipso comitatulo publice parti pertinent, concederemus. Nec non etiam deprecatus est nos ut quamdam plebem sui episcopatus, quam olim malo ordine et iniusta ratione sua perdidit ecclesia, que sita est in uilla que nominatur Trecate, non adeo procul a ciuitate, curtem quoque que Graualona dicitur, quondam ipsius episcopi continentem, sed que nunc iniuste peruasa esse dignoscitur, sue Ecclesie restitueremus. Itaque dignum est ut sui laboris prenominatus presul retributionem a nobis suscipiat. Et quoniam iustum est ut supra nominata plebs atque chors iam dicta suo restituatur episcopatui, et ut  alii nostri fideles, hoc cognoscentes, nostre fidelitati amplius stabiliantur; eius precibus annuentes, iam dictum comitatulum a nostro iure in eius ecclesie potestatem omnino transfundimus et perdonamus, et prefatam plebem atque chortem per hoc nostre auctoritatis preceptum iam supradicte Nouariensi ecclesie reddimus et concedimus cum omni districtu, et teloneis ac piscationibus que in flumine Toxo sunt, in illis scilicet locis ubi ipsa Ecclesia ex utraque fluminis tenet parte, et cum uenationibus, seu omnibus rebus que ad publicam partem ex eodem comitatulo exigi possunt, cum capellis, domo, curtili, massaritiis, casis, sediminibus, campis, pratis, uineis, pascuis, siluis, stalariis, saletis, paludibus, aquis, aquarum decursibus, molendinis,  piscationibus, cultis et incultis, diuisis et indiuisis, terminis concessionis, piscariis, campariciis aliisque uniuersis redhibitionibus, cum seruis et ancillis, aldianibus et aldianis utriusque sexus, cum omnibus, que dici aut uocari possunt, ad iam dictam plebem uel chortem pertinentibus uel respicientibus; nec non et portum de Bestamo eidem plebi pertinentem, quem gloriosissimus auunculus noster Otho Maior supradicte sedi per preceptum concessit: ita ut nullus marchio, comes, uicecomes, sculdatius eius, seu quelibet magna paruaque persona, homines iam dicti comitatus seu plebis uel chortis audeat distringere, aut infra ipsum comitatum aliquid presumat exigere, uel paratas facere, nec ullas redhibitiones acquirere; sed liceat memorato  presuli suisque successoribus, iam sepedictum comitatum cum supradicta plebe uel chorte tenere, et omnes homines ipsius comitatus siue ipsius plebis uel chortis per se uel suum legatum distringere, sicut per nos, uel nostrum missum distringendi essent, et omnia que de ipso comitatu ad publicam partem pertinent uel inde exigi possunt, et pretaxatam plebem de Trecate, atque chortem de Graualona cum omnibus suis appendiciis uel pertinentiis habeat, teneat firmiterque possideat tam ipse quam successores illius, qui, Deo fauente, dispositionem ipsius sedis et cathedram suscepturi sunt, omni nostra nostrorumque successorum regum et imperatorum, omni hominum contradictione uel  diminutione remota. Si quis igitur hoc nostre concessionis et confirmationis preceptum nefarie ausu temerario uiolare presumpserit, centum libras auri optimi componere cogatur, medietatem palatio nostro, et medietatem Nouariensi ecclesie eiusque rectori qui pro tempore inibi habetur. Et ut hoc uerius credatur diligentiusque ab omnibus obseruetur, manu propria subter confirmantes, sigilli nostri impressione iussimus insigniri.

Signum D. Henrici serenissimi et inuictissimi imperatoris Augusti.

Dat. anno incarnationis Dominice 1014, indict XII, anno uero regni D. Henrici imperatoris Aug. XIII. imperii primo.

Actum Trucuiane feliciter. Amen.



LXXuII. S. Henricus Ecclesie Sauonensis possessiones confirmat et auget. 
[Ughelli, Italia sacra, Iu, 732.]


In nomine sancte et indiuidue Trinitatis, HENRICUS, diuina fauente clementia, Romanorum imperator semper Augustus.

Ad hoc nos diuine pietatis prouisio ad imperiale decus prouexit, et tante potestatis culmine decorauit, ut erga diuinum cultum sollicite, et circa Ecclesie Christi munimen et custodiam atque auctoritatem simus semper peruigiles intenti. Idcirco omnium fidelium sancte Dei Ecclesie nostrorumque presentium scilicet et futurorum nouerit industria qualiter  Ardemanus, Sauonensis episcopus, imperialibus nostris obtutibus preceptum scilicet ac mundiburdium antecessorum nostrorum Othonum nobilissimorum imperatorum obtulit, quomodo ipsi prefate Ecclesie Sauone res, ac predia immunitates contulerunt. Unde nos eorum confirmationes preceptum scilicet ac mundiburdium considerantes, pro Dei amore nostreque anime remedio, confirmamus, et firmiter in perpetuum corroboramus per hoc nostrum imperiale preceptum, domum cum turri et curte et mansionibus, porta ripa ipsius castelli Sauonensis, insuper lacum rotundum Cardeto, Manduculo de Callo, Cairo, Casale grasso, Eremana, Aqua Marcia, et terra de Ponte quanta ad sanctum Eugenium pertinent, Monte Curro ualla in Aste,  tunicella una, plebem sancti Donati, plebem Melosine, plebem sancte Marie in Gugada, et plebem Manarate, Sale, Monte Bar, Cario, Corgenio, Leone, Scrunito, Lauaniola que dicitur Gausa sicca, Saliceto, Camariana, sancte Iule, uiniale, Cinglo, Cruce ferie, Boile, Cairo, Deco, Salsole, Plana, et Bruuio, atque easdem curtes, plebes, proprietates cum decimationibus, et capellis, uineis, famulis utriusque sexus, terris, pratis, campis, pascuis, siluis, et cum omnibus curtis propriis uel decimationibus, redditibus, Aldemanio, Sauonensi episcopo, et eius successoribus omnino confirmamus. Precipientes itaque iubemus ut nullus dux, marchio, comes, seu aliqua imperii nostri magna paruaque persona predictam sedem Sauonensem de prefatis  rebus disuestire aut molestare presumat. Si quis hoc fecerit, centum libras auri componat, medietatem camere nostre, et medietatem predicto Aldemano episcopo et successoribus. Quod ut uerius credatur, hanc paginam manu propria corroborantes sigillari precepimus.

Signum domini Henrici serenissimi et inuictissimi imperat. Augusti.

Henricus canc. uice Euerardi episcopi et archicapellani recognouit.

Datum anno incarnationis Dominice millesimo decimo quarto, indict. XII, anno uero domini Henrici imperatoris Augusti regnantis u.

Actum Papie feliciter. Amen.



LXXuIII. Henricus, intuitu Ardemani episcopi, Sauonensium possessiones confirmat. 
[Ughelli, Italia sacra, Iu, 734.]


In nomine sancte et indiuidue Trinitatis, HENRICUS, diuina fauente clementia, Romanorum imperator Augustus.

Omnibus nostris fidelibus tam presentibus quam futuris notum esse uolumus qualiter, interuentu Ardemani, episcopi Sauonensis, nostri dilecti fidelis, concedimus et confirmamus ex nostra preceptali auctoritate, corroboramus omnibus hominibus maioribus habitantibus in marchium Sauonensi in castello omnes res et proprietates a Iugo Maris quam extra,  et uillas libellarias, piscationes, uenationes que habere soliti sunt. Insuper etiam iubemus ut in his prescriptis confinibus castella non edificentur, neque aliqua superimposita a marchionibus, uel a suis comitibus, uel uicecomitibus predictis hominibus fiat, scilicet de fodro, de apprehensione hominum uel saltu domorum; qua propter commendamus et firmiter in perpetuum stabilimus ut nullus dux, marchio, episcopus, comes, uicecomes, gastaldio, uenator, seu quelibet nostri imperii magna paruaque persona predictos homines habitantes in castello Sauone de prescriptis rebus inquietare uel molestare presumat. Si quis igitur hoc nostrum imperiale preceptum uiolare seu frangere tentauerit, sciat se compositurum mille libras auri optimi, medietatem  camere nostre, medietatem nobilioribus hominibus prescriptis habitantibus in castello Sauonensi. Quod ut uerius credatur et diligentius ab omnibus obseruetur, manu propria corroborauimus, nostro sigillo imperiali iussimus insigniri.

Signum domini Henrici serenissimi et inuictissimi imp. Augusti.

Henricus cancell. uice Euerardi episcopi et nostri capellani recognouit.

Datum anno Dominice incarnationis 1014, ind. XII, anno u domini Henrici imp. Aug. regnantis XII, imperii eius primo.

Actum in palatio Papie feliciter.



LXXIX. S. Henrici priuilegium pro monasterio SS. Petri, Laurentii et Columbani, »quod uocatur Bromiades.« 
[Ughelli, Italia sacra, 983.]


In nomine sancte et indiuidue Trinitatis, HENRICUS, diuina fauente clementia, Romanorum imp. Augustus.

Si ad petitionem seruorum Dei ecclesiasticas necessitates nostro releuamus iuuamine atque imperiali tuemur munimine, id nobis et ad mortalem uitam temporaliter transigendam et ad eternam feliciter obtinendam pro futuro fideliter credimus. Igitur notum sit omnibus fidelibus nostris, presentibus scilicet et futuris, qualiter uir uenerabilis Constantius abbas monasterii sanctorum Petri, Laurentii et Columbani, quod uocatur Bromiades, adiit  serenitatem culminis nostri, deprecans ut res eiusdem monasterii cum hominibus sibi subiectis sub immunitate nostre defensionis consistere, et ab omni publica functione, et iudiciaria exactione immune liberumque reddidissemus, cuius petitione, ob amorem dicti, et reuerentiam B. Petri apostoli, Laurentii et Columbani, libenter assensum prebuimus, ac per hanc nostre auctoritatis paginam secundum precepta predecessorum nostrorum regum uidelicet et imperatorum, id est Caroli, Ludouici, Lotharii, Ugonis et trium Othonorum, decernimus ut omnes res prefati monasterii, cum cellulis, et hominibus sibi subiectis, sub nostre defentionis munimine modis omnibus consistant. Denique confirmamus et corroboramus iam dicto monasterio omnes  res, chortes, uillas, ecclesias, cellas, massaritias, et familias utriusque sexus, nec non primitias et decimationes cunctorum hominum terram ipsius abbatie laborantium, sicut per priuilegia Romanorum pontificum, seu per precepta regum et imperatorum ibidem concessa et confirmata sunt, una cum terra quam habet in comitatu Mutinensi in loco et fundo qui uocatur Plagassano, cum capella S. Columbani inibi constructa, seu et emolumenta habet, atque in salsina. Et in comitatu Parmensi loco qui uocatur Caselle, et in Beneseto, et in Farigari, et Galemano, atque in Solignano. In comitatu quoque uoloterensi, chorticellam unam que uocatur Frigesimum, cum omnibus suis pertinentiis siue in aliis quibuscunque comitatibus uel locis, simul cum casis, sediminibus,  campis, uineis, pratis, pascuis, siluis ac stallariis, aquis, aquarumque decursibus, molendinis, piscationibus, uenationibus, montibus, uallibus, alpibus, planitiebus, rupis, rupinis, seruis et ancillis, aldionibus, aldianis, mercatis, teloneis, cunctisque rebus ad prefatam abbatiam pertinentibus tam ea que nunc habere uidetur quamque ea que deinceps diuina pietas uoluerit addere uel amplificare, sicut predecessores nostri hoc idem monasterium semper tutauerunt, ita et nostra nos imperiali tuitione defensum atque munitum ab omnibus inimicis et inuasoribus alienatum esse precipimus. Statuentes ergo iubemus atque precipimus ut nullus iudex publicus, aut quilibet superioris ordinis reipublice procurator ad causas iudiciario more audiendas in  ecclesias, aut uillas, seu reliquas possessiones, quas moderno tempore in quibuslibet prouinciis aut territoriis imperii nostri iuste et legaliter tenet, ingredi presumat, nec feuda nec tributa, aut mansiones, aut teloneum, aut fideiussores tollere, aut homines tam ingenuos quam seruos super terram ipsius monasterii commanentes distringere, nec ullas publicas functiones aut redhibitiones uel illicitas occasiones inquirere audeat; sed, remota omnium hominum contradictione et inquietudine, liceat memorato abbati suisque successoribus res predicti monasterii, et hominibus ad se pertinentibus sub tuitionis nostre defensione quieto ordine possidere, aut pro incolumitate nostra, seu statu imperii  nostri una cum clero et monachis sibi commissis Domini immensam clementiam iugiter exorare. Et ut hec auctoritas nostra futuris temporibus inuiolabilem atque inconuulsam obtineat firmitatem, manu propria subter firmauimus, et annuli nostri impressione insigniri iussimus. Quam si quis uiolare presumpserit, sciat se compositurum auri optimi libras centum, medietatem predicto monasterio, cui uiolentiam intulit, et medietatem camere nostre, hac nostra inscriptione inconuulsa manente.

Signum + domini Henrici serenissimi et inuictissimi imp. Augusti.

Henricus cancellarius uice Luitardi episcopi et archicancellarii recognouit.

Datum Nonas Maii, anno Dominice incarnationis  1014, indict. XII, anno uero domini Henrici imp. Augusti regnantis XII, imperii autem eius I.

Actum Papie in palatio Ticinense feliciter, in Dei nomine. Amen.



LXXX. S. Henrici preceptum per quod Wormatiensem Ecclesiam aduersus iniquas comitum prouincialium impetitiones tuetur. 
[Schannat, Episcopatus Wormat., II, 40.]

In nomine sancte et indiuidue Trinitatis, HEINRICUS, diuina preordinante clementia, imperator Augustus.

Si petionibus sacerdotum Dei, quod ad nostram notitiam de necessitatibus Ecclesiarum sibi commissarum  pertulerint, ad effectum perducimus, hoc nobis incunctanter, et ad temporalis regni statum, et ad eterne beatitudinis incrementum proficere confidimus. Ideoque omnium Dei nostrique fidelium, presentium scilicet et futurorum, nouerit industria quomodo uenerabilis uir Burchardus, sancte Wormatiensis Ecclesie episcopus, communi lamentatione pontificum et abbatum eiusdem prouincie, celsitudinem nostram adiit sese reclamando ob frequentem iniuriam ac legem iniustam, a comitibus nostris, familie sue Ecclesie toti, presumptione impositam, ut quisquis ex eadem familia in furto, uel pugna, aut aliqua criminali causa culpabilis inuentus fuisset, seu magna uel parua res esset, 60 solidos comiti semper componere debuisset; inter hec,  etiam precepta immunitatis, que Christianissimus Francorum rex Dagobertus Deo sanctisque suis apostolis Petro et Paulo primitus condonauit, uisibus nostris relegenda presentauit, in quibus scriptum est quomodo ipse Dagobertus constituit ut nullus comes aliquam in causis audiendis super eamdem familiam potestatem haberet; insuper confirmationes successorum illius: uidelicet Pippini, Caroli, Ludouici, Arnolfi, Henrici, trium Ottonum, clarissimorum regum uel imperatorum, antecessorum nostrorum, nobis nostrisque fidelibus demonstrauit, in quibus reperimus quod ipsi constitutionem predicti regis Dagoberti suis preceptionibus a nouo confirmauerunt, et ne hec lex iniusta ulterius procederet,  precatus est clementiam nostram ut insultantem comitum presumptionem nostra dominatione cerceremus, remque sue ecclesie nostra auctoritate denuo confirmaremus.

Cuius petitionibus ob diuini cultus amorem, eiusque uoluntariam seruitutem, acquiescentes, hoc nostri culminis preceptum eidem ecclesie fieri decreuimus, per quod iubemus ut prefatus antistes Burchardus, eiusque successores, sicut a prenominatis regibus uel imperatoribus constitutum est et confirmatum, omnem rem sue ecclesie quiete possideant, et comites nostri nullam familie sue ecclesie iniuriam uel iniustitiam poshac inferre presumant. Preterea, ob eterne beatitudunis remunerationem, et beatorum Petri et Pauli uenerationem, istud imperiale  preceptum constituimus, hocque in sempiternum stabile firmumque precipimus: ut, si quis deinceps ex familia Wormatiensis ecclesie furtum uel pugnam aut ullam aliam criminalem causam in eadem familia perpetrauerit, ad manus episcopi suo aduocato componat; si autem extra familiam cum extraneo aliquo rixam habuerit, aduocatus suus comiti pro eo iustitiam faciat, et si alicui libero homini ullam iniustitiam fecerit, uel cum eo pugnauerit, uel si extra familiam raptum aliquem peregerit, aduocatus suus similiter pro eo iustitiam faciat; si autem infra septa cuiuslicet furtum aliquod commiserit, reddat quod abstulit, restituat, et insuper u solidos persoluat; si extra, iterum quod abstulit restituat, et insuper unam unciam tantummodo  componat, et nunquam maius uadimonium promereatur quam u solidos. Comites autem nullam penitus habeant potestatem super familiam predicte Ecclesie, nisi in legali placito, cum iudicio scabinorum et iuramento liberorum hominum, aliquis in ea fur esse conuincatur; et si palam in furto deprehendatur, in compede comitis interea reseruetur, donec scabinionum iudicio, in suo placito iuste diiudicetur: illos uero 60 solidos, quos usque nunc iniusta et irrationabili lege receperant, omnino interdicimus, nisi in publicis ciuitatibus. Et si quis huius confirmationis precepta uiolauerit, uel nostre constitutionis transgressor exstiterit, si liber est, III lib. auri ad nostram cameram persoluat, sin autem seruus, corium et capillos amittat. Sed ut hec auctoritas  firma stabilisque in perpetuum maneat, manu propria subtus annotauimus, nostrique sigilli impressione consignare precepimus.

Data u. Kal. Angusti, indict. XII, anno Dom. incarnationis 1014, anno uero domni Heinrici secundi regni XIII, imperii autem I.

Actum Mersfelt in Dei nomine feliciter.



LXXXI. Littere S. Henrici quibus abbatiam de Schwarzach tradit possidendam Werenhario episcopo Argentinensi et successoribus eius. 
[Gall. Christ., u, Instrum., 469.]

In nomine sancte et indiuidue Trinitatis, HENRICUS, diuina fauente clementia, rex.

 Cum ex rationabili ordine omnipotentis Dei corporis humani forma eo modo sit condita ut quelibet minora membra capiti sint subiecta, et ab eo ueluti sub quodam duce regantur, non incongruum putauimus ad hanc imitationem, quasdam minores ecclesias in regno nostro subdere maioribus, et id uoluntati regis regum nichil obstare arbitrati sumus, qui celestes atque terrenos principatus miro ordine nouit distinguere. Proinde nos etiam, qui ad tempus sub eterno Rege electi sumus regnare, in primis pro amore Dei, eiusque genitricis, nec non pro assiduis petitionibus dilecte coniugis nostre Cunegunde, atque fidis persuasionibus Hereberti Coloniensis archiepiscopi, et fratris sui Becelonis episcopi Wurceburgensis, et simul fratris nostri Brunonis Augustensis  consiliis, ceterorumque fidelium nostrorum rogatu et assensione, quin uero propter iuge seruitium Werenharii Argentinensis episcopi, quamdam abbatiam monachorum, que dicitur Suazaha, sancte Argentinensis ecclesie in honore Dei Genitricis fundate, in nostram nostrorumque successorum memoriam tradidimus perpetualiter possidendam, cum omnibus ad eamdem abbatiam legaliter pertinentibus, in quibuscunque prouinciis, mobilibus et immobilibus, areis, edificiis, seruis, ancillis, terris cultis et incultis, agris, campis, pascuis siue compascuis, uineis uel uinetis, siluis, forestis, uenationibus, aquis aquarumque decursibus, molendinis, piscationibus, uiis et inuiis, exitibus et reditibus, ceterisque utensilibus eo tenore quatenus  prefatus episcopus uerenharius suique successores liberam de eadem abbatia deinceps habeant potestatem absque omni personarum contradictione et molestatione possidendi, et in usus ecclesie quidquid inde sibi libeat omnibus modis faciendi. Et ut hec nostre traditionis auctoritas stabilis et inconuulsa permaneat, hanc precepti nostri paginam regio more. . . . . et post conscriptam manu propria roborantes, sigilli nostri impressione insigniri iussimus.

Signum domini Henrici regis inuictissimi.

Suncelinus cancellarius uice archicapellani Erchanboldi recognoui.

Data XuI Kal. Februarii, feria III, luna Iu, anno  ab incarnatione Dominica 1014, indict. XII, anno uero domini Henrici regis XII.

Actum Papie.



LXXXII S. Henrici sententia contra comites et marchiones Estenses, ipsius imperio obtemperare recusantes. 
[Lunig, Cod. diplom., I, 1523.]

In nomine sancte et indiuidue Trinitatis, HENRICUS, fauente diuina clementia, Romanorum imperator Augustus.

Notum esse uolumus uniuersis sancte Dei Ecclesie fidelibus Ubertum comitem, filium Hildeprandi, Otbertum marchionem et filium eius, et Albertum nepotem illius, postquam nos in regem et imperatorem  elegerunt, et post manus nobis datas et sacramenta nobis facta, cum Dei nostroque inimico Arduino regnum nostrum inuasisse; rapinas, predas, deuastationes ubique fecisse; et, quod sine luctu non est dicendum, territoria et pertinentias omnium ecclesiarum miserabiliter bonis omnibus exspoliasse. Magnus dolor, nimius luctus, inaudita intus et foris desolatio! Si ergo ita destructis ecclesiis subeuenitur, quod Deo placebit, nulli bonorum displicendum erit. Consilio ergo cum amicis Dei habito, scrutata et inuenta est lex Longobardorum, que ita iubet: »Si quis contra animam regis cogitauerit, aut consiliatus fuerit anime sue, incurrat periculum et res illius infiscentur.« Secundum igitur legem eorum, nostra propria sunt omnia bona ipsorum, quia manifestum  est ipsos contra nos non solum cogitasse aut consiliatos fuisse, sed etiam ausus nefarios et conatus impuros opere exercuisse, et publice bella contra nos preparasse.

Quia ergo legibus eorum nostra sunt bona ipsorum, ecclesie Sancti Cyri episcopi Ticinensis, quam ipsi in suis pertinentiis igne et rapinis uehementer deuastauerunt, de prediis eorum partem dare uolumus, ut sic uel in aliquo recompensatione facta tolerabilius illata ualeat sustinere dispendia, donec Deo donante commoda sibi succrescant maiora. Iuste igitur et legaliter damus sibi de rebus Uberti filii Hildeprandi castellum de Cerreto et uulparia, cum omnibus eorum adiacentiis ad iugera millia cum suo toto districtu; de rebus Uberti [lege Oberti] et  filiorum eius, et Alberti nepotis ipsorum marchionis, quidquid habuisse uisi sunt in Scadrampo prope castrum de Balbiano et in territorio sancti Martini in Strata et in Casale ad iugera quingenta: quatenus ecclesia beatissimi confessoris Domini Cyri, et pastor qui per tempora ibi fuerit, omnia que supra nominata sunt, cum suis pertinentiis, aquis scilicet aquarumue decursibus, ripis, molendinis, piscationibus, terris cultis et incultis, siluis, cursibus, uadis, uenationibus, stallareis, seruis et ancillis, capellis, montibus et uallibus, rupibus et pratis, mercatis et districtibus, et cum omnibus que nominari possunt, in eternum iure proprietario habeat atque disponat, nostra, nostrorumque successorum et omnium hominum contradictione et molestatione et diminoratione  remota. Concedimus insuper Sancto Cyro patrono nostro districtum de Secema ad milliaria octo in omni parte in circuitu, sicut ad nostram partem pertinere uidetur, pro pace et quiete ipsius Ecclesie, remedio et salute anime nostre, nostrorumque successorum regum et imperatorum. Si quis igitur contra hoc nostrum preceptum, in eternum Deo propitio ualiturum, ire tentauerit, et ecclesiam beati Cyri uel pastorem suum disuestire uel in aliquo molestare de predictis rebus presumpserit, componat mille libras auri purissimi, medietatem sancte Ticinensi Ecclesie, et camere nostre alteram medietatem. Quod ut uerius credatur, et ab omnibus inuiolabiliter conseruetur, hoc preceptum manu nostra  firmauimus et nostro sigillo insigniri precepimus.

Signum domini Henrici inuictissimi imperatoris Augusti.

Henricus cancellarius uice Eurardi episcopi et archicapellani recognouit.

Factum anno incarnationis Dominice 1013, indictione XII, anno uero domini Henrici imperatoris Augusti, regni XIII, imperii uero primo.

Actum Soleya.



LXXXIII. S. Henricus imperator donat abbatie S. Michelis predia quedam extra urbem Bambergensem sita. 
[Ludewig Script. rer. Germ., 1118.]

In nomine sancte et indiuidue Trinitatis, HENRICUS,  diuina fauente clementia, secundus, Romanorum imperator Augustus.

Nosse uolumus industriam Christifidelium, tam futurorum quam presentium, quod imperiali sancimus edicto ut in prediis que, diuine intuitu pietatis, ecclesie S. Michelis Bambergensis una cum dilecta coniuge nostra Cunegunda, pro nostrarum, eorumque quorum debitores sumus, remedio animarum, imperiali contulimus munificentia, tredecim uidelicet principalis curtes, Ratelsdorf, Ezelkirchen, Rodeheim, Belbenhusen, Werde, Wofurte, Dorffling, Ebelsfeld, Leitterbach, Elsendorff, et circa Wederedam, Scheistein, Husen et Budensheim, cum omnibus uillis attinentibus in prediis etiam ubicunque conquisitis uel conquirendis, dicte procuratores ecclesie  locandi, instituendi, destituendi, ac in melius commutandi, mansos, feuda, areas, prata, uineas, siluas, ceteraque mobilia et immobilia, ad placitum sui abbatis ac preceptoris, liberam habeant potestatem: quibus etiam placationes offensarum, satisfactionum uel emendas excessuum, uel inuiarum in omnibus causis ciuilibus, tam in tribus placitis Maii, Autumni et Februarii, quam in omnibus plane negotiis, ab uniuersis ecclesie colonis uolumus exhiberi. Ceterum si coloni in litibus causarum decidendis inter se dissentiunt, ad proximam curti marchiam eos pro sententiis ferendis statuimus habere recursum, si uero casus perplexus fuerit ac difficilis, ad caput claustri, id est abbatis presentiam recurrant. Sicque abbas, maioribus et melioribus sue familie  conuocatis, ipsorum consilio quod iustum est ordinet ac disponat. Debita officia aratrorum tribus uicibus in anno, ouorum in Pascha, caseorum in Pentecosten, pullorum in carnis priuio, et hebdomadalia seruitia dicte nostre ecclesie, ab omnibus, ut condecet, impendantur. Censum autem ultimum, per quem utique omissa uel neglecta supplentur seruitia, ius uidelicet capitale, a uiris descendentibus optimum equum, uel, si equo carent, optimum caput pecoris, et a feminis induuias et exuuias transmitti ad ecclesiam ordinamus, ut cum famulis ecclesie in diuinis seruitiis communionem plenariam consequantur. Huius instituti auctoritas ut omni euo stabilis inconuulsa permaneat, et inuiolabiliter ab omnibus obseruetur,  hanc chartam inde conscriptam, sicut inferius apparet, sigilli nostri impressione iussimus insigniri.

Data Nonis Februariis, indictione XII, anno Dominice incarnationis 1015, anno domini Henrici secundi regnantis decimo sexto, imperii autem quarto.

Actum Francofordie feliciter. Amen.



LXXXIu. S. Henricus abbatie S. uitoni possessiones confirmat. 
[D. Calmet, Histoire de Lorraine, Preuues, p. 398.]

In nomine sancte et indiuidue Trinitatis, HENRICUS, diuina disponente clementia, imperator Augustus.

Celebre est, etc. Quare nouerint omnes consecretales  palatii ceterique fideles nostri qualiter, per interuentum Heymonis fidelis nostri, sancte uirdunensis Ecclesie episcopi, expetiti sumus ut res ecclesie sue, antea per apostolicum priuilegium, et per diue memorie antecessoris nostri Ottonis preceptum, ecclesie et monasterio beati Petri collatas, ubi Berengarius beate recordationis episcopus regulam beati Benedicti abbatis sacra deuotione inceptam, pro posse monachali, ordine decorauit, suisque successoribus perdonandam reliquit, per preceptum confirmationis, uti imperatoribus et regibus decessoribus nostris moris fuerat; insuper, que ipsi monasterio condonauerat, offerremus, nostraque astipulatione corroboraremus. Quod deuote expostulatum est, et regali auctoritate concessum. Damus ergo  et in ius Ecclesie iam dicte conferimus abbatiam ipsam que S. uitoni dicitur, cum omnibus ad se pertinentibus, etc. Dono Gerardi comitis ad S. Iulianum mansum cum dimidio, et uineam, etc. Noster uero fidelis comes Godefridus quasdam res ad prefatum locum subnotatas dedit in uilla que Borbat nuncupatur, mansa XX cum ecclesia, etc. Hermannus quoque uenerabilis comes in comitatu Bracbantinense in predio quod Haslud uocatur, XXX eidem contulit mansa, etc. Comes etiam Lutardus in eodem monasterio monachus factus, dedit in pago uaprensi in comitatu Decasteri predium Balliodium, ecclesiam scilicet cum dote, et mansum indominicatum cum aliis XL, etc. Nos autem predicte Ecclesie pro remedio anime nostre, et dilectissime coniugis nostre  Cunegunde, et pro commemoratione omnium parentum, quorum memorie debitores existimus, dimidiam partem telonei, monete, et totius debiti quod inde ad nostrum ius respicit in loco qui dicitur Mosomum, in proprium damus. Hec per interuentum Herimanni comitis, cuius beneficium antea fuit, tradimus ac imperiali auctoritate corroboramus, etc.

Signum domini Henrici inuictissimi imperatoris Augusti.

Gontherius cancellarius uice Herimbaldi archicancellarii recognoui.

Data anno Dominice incarnationis 1015, anno uero domini Henrici II, regni XIu, imperii autem II.

Actum Nouiomago.



LXXXu. Confirmatio iurium ac priuilegiorum asceterii sacrarum uirginum Lucensium S. Saluatoris, facta Alperge abbatisse ab S. Henrico inter Augustos primo. 
[Muratori, Antiquit. Italic. tom. I, 1007.]


In nomine sancte et indiuidue Trinitatis, HEINRICUS, diuina fauente clementia, Romanorum imperator Augustus.

Quidquid locis diuino cultui mancipatis nostre liberalitatis munere conferimus, id nobis ad eterne retributionis remunerationem prodesse minime diffidimus. Cognoscat igitur omnium fidelium sancte Dei Ecclesie, seu nostrorum, presentium scilicet futurorumque, solertia qualiter nos, interuentu ac petitione Cunegunde imperatricis, nostreque dilecte  coniugis, per hanc nostri precepti paginam, prout iuste et legaliter possumus, confirmamus et corroboramus monasterium Sancti Saluatoris, quod est infra muros urbis Luce constructum, una cum abbatissa nomine Alperga, cum omnibus sanctemoniales ibi Deo famulantibus, quomodo sunt, aut pro tempore Deo inibi famulantibus, cum omnibus eorum rebus et proprietatibus, scilicet et terris, uineis, pratis, pascuis, siluis, pascentes pascuationibus, ac omnia substantia que idem locus meretur habere, confirmamus per nostre augustalis potentie [preceptum], per quod monasterium illud, res habitas et adhuc in iure ipsius monasterii iuste manentes, possint in futurum contineri. Statuimus ergo, ac per hoc nostre confirmationis preceptum, ut ab hinc et in futurum prefatum  monasterium, una cum rebus uel familiis inibi iuste pertinentibus, uel quecunque in antea per dationem religiosorum uirorum seu deuotarum feminarum collatum exstiterit, sub nostri precepti confirmationem permaneat, et nullus quislibet de predictis rebus, quas tunc tenere quiete ac legaliter uidebantur, aliquam inquietudinem ullo unquam in tempore facere presumat; sed per hanc nostram auctoritatem omnes res ipsius monasterii sint defensate sub nostri precepti confirmationem. uolumus etiam ut sub nostra immunitatem idem predictum monasterium nostris et futuris temporibus existat una cum omnibus rebus ac familiis ad eum iuste pertinentibus. Et si quando abbatissa obierit, de suis ipsis eligant,  quam bone conuersationis inuenerint meliorem abbatissam. Precipientes quoque iubemus et iubendo precipimus ut nullus iudex publicus, aut aliquis ex iudiciaria potestate infra ipsum monasterium, seu ecclesias aut uillas, aut agros, etc. Quod ut uerius credatur, etc.

Signum domni Heinrici serenissimi inuictissimi imperatoris Augusti.

Heinricus cancellarius uice Euerardi episcopi et archicancellarii recognouit.

Datum anno Dominice incarnationis 1015, indictione XII, anno domni Heinrici imperatoris Augusti regnantis XII, imperii eius primo.

Actum in comitatu Pisano, in uilla que nuncupatur Fasiano, feliciter. Amen.

 Pendebat bulla, que modo desideratur.



LXXXuI. S. Henrici preceptum, quo Ecclesie S. Alexandri Bergamensi restituit comitatum Alamanni, cuius Atto comes ecclesiam illam heredem instituerat. 
[Ughelli, Italia sacra, Iu, 439.]

In nomine sancte et indiuidue Trinitatis, HENRICUS, diuina fauente clementia, Romanorum imperator Augustus.

Si ecclesiarum Dei aliquid supplementum tribuimus, inde nobis meritum fore non dubitamus. Quocirca sancte Dei Ecclesie nostrorumque fidelium, presentium scilicet ac futurorum, uolumus uniuersitati pateat quatenus, amore Dei et beati Alexandri  martyris accensi, cuius adminiculo credimus bene ualere perpetuo, auctoritatis nostre preceptum imperiale, prout iuste et legaliter possumus, illi competenter concessimus et corroboramus, sicut olim credidimus per regalem inuestituram uidelicet curtem Lemen, cum omnibus castellis sibi pertinentibus, uidelicet Briuio et Lauello, sicut Atto comes et Ferlinda sua coniux episcopatui prefati Alexandri martyris per paginam testamenti tradidit, scilicet cum terris sibi pertinentibus, cum uineis, pratis, pascuis, siluis, molendinis, piscationibus, aquis aquarumque decursibus, nec non cum seruis, et ancillis, aldiis, et aldianis. Statuimus ergo per hoc nostre confirmationis preceptum, sicut statuit prefatus comes et eius coniux, ut abhinc et in futurum  episcopatum beati Alexandri martyris, qui Pergamum uocatur, habeat, teneat, firmiterque possideat absque omnium hominum contradictione remota. Quapropter precipimus ut nullus dux, marchio, comes, archiepiscopus, episcopus, uicecomes, gastaldio, decano, aut aliqua nostri imperii magna paruaque persona prenominatum episcopatum beati Alexandri martyris, seu episcopum qui nunc est, aut alios qui ibidem pro tempore fuerint, audeat molestare, aut inquietare presumat sine legali iudicio. Si quis uero huius nostri precepti quandoque, quod non credimus, uiolator exstiterit, sciat se compositurum auri optimi libras mille, medietatem camere nostre, et medietatem predicto episcopatui. Quod ut uerius credatur, et diligentius ab omnibus  obseruetur, manu propria roborantes, sigilli nostri impressione iussimus insigniri.

Signum. . D. Henrici serenissimi et inuictissimi imp. Augusti.

Dat. an. Dom. incarnat. 1015, an. D. Henrici imp. Aug. regnantis XII, imperii eius primo.

Actum in comitatu Pisano, in uilla que dicitur Fasiona feliciter. Amen.



LXXXuII. S. Henricus Bernardo comiti Parmensi curtis Neroniane possessionem asserit. 
[Ughelli, Italia sacra, II, 161.]

In nomine sancte et indiuidue Trinitatis, HENRICUS,  diuina fauente clementia, Romanorum imperator Augustus.

Quia diuine, etc. Quocirca fidelium nostrorum, presentium scilicet et futurorum, uniuersitati pateat quoniam, senioris nostri Othonis predecessoris imperatoris cognoscentes huius remunerationis fautricem gratiam, Bernardo Parmensi comiti fidelissimo nostro curtem Neironem, cum capellis, castris domnicatis, massaritiis, uillis, et terris, omnibusque ad candem pertinentiis; curtem Rocham etiam et castrum de ualle uisenerina cum omnibus ibi pertinentiis uel adiacentiis, et quod dici uel nominari possit, et sicut quondam Hugo Tuscie marchio per omnia tenuit, in integrum, per interuentum et  petitionem Conigunde imperatricis Auguste coniugis nostre donamus, concedimus atque largimur. Quoniam senior noster Otho imperator eam, quam prefati sumus, predicto Bernardo comiti pro digno eius seruitio donauit, concessit, suoque imperiali iure in proprietarium ius et dominium tribuit et largitus est, nos quoque pro futuris temporibus amodo et deinceps donatione et concessione tribuimus et confirmamus, atque perpetua stabilitate corroboramus in integrum, sicut superius legitur, cum seruis et ancillis, aldionibus, aldianis, montanis, planiciebus, montibus et collibus, rupibus, pascuis, siluis, aquis, piscationibus, cum usibus, aquarumque decursibus, molendinis, omnibusque eiusdem curtis utilitatibus: ea uidelicet ratione ut ab hac  hora in antea predictus Bernardus comes omnia supradicta eiusdem curtis habeat, teneat, firmiterque possideat ex nostra donatione, concessione, atque corrroboratione; habeatque liberam facultatem per huius nostri precepti paginam tam ipse Bernardus comes omnia superius deprehensa eiusdem curtis Neironis, quam sui heredes et proheredes, uel cui dederit uel habenda statuerit, tenendi, possidendi, donandi, aut commutandi, siue quod animus eius de ea decreuerit faciendum [sic], omnium hominum regni imperiique nostri contradictione uel molestatione remota. Precipientes itaque iubemus, ut nullus rex, marchio, episcopus, comes, uicecomes, seu quelibet nostri imperii et regni magna paruaque persona, predictum Bernardum comitem, eiusque  heredes ac proheredes de supradictis rebus eiusdem curtis molestare, inquietare, uel disuestire presumat. Si quis uero huius nostre donationis, etc.

Sign. D. Henrici gloriosissimi atque inui tiss. imp. Augusti.

Henricus episcopus et cancellarius uice Euerardi episcopi et archicancellarii recognouit.

Anno Dom. incarn. 1015, indict. XIu, anno D. Henrici imperatoris Augusti regni XIu, imperii uero eius II.

Actum Maresbuch feliciter. Amen.



LXXXuIII. S. Henricus ecclesie Paderbornensi curtem Honstede donat. Anno 1015.
[Cod. diplom. Hist. Westph., pag. 64.]


C. In nomine sancte et indiuidue Trinitatis, HEINRICUS, diuina fauente clementia, Romanorum imperator Augustus.

Necesse est ut cum res bona agitur, prius eius . . . in corde uincatur. Ne, si a radice misere intentionisprodeat, amaros nequicie fructus producat. Ea propter non surdi auditores euangelice Marthe, cuius more Meinwercus episcopus nobis frequenti ministerio satagit deseruire, ob interuentum Cunegunde imperatricis auguste, contectalis uidelicet nostre, nec non Euerhardi  sancte Babenbergensis sedis episcopi, sed Egilberti Frisingensis ecclesie pontificis, sacrosancte Patherbrunnensi ecclesie in honore S. Marie mundi domine sanctique Kyliani martyris atque Lyborii confessoris Domini consecrate, curtem Honstede dictam cum omnibus pertinentiis, terris uidelicet cultis et incultis, mancipiis utriusque sexus, molendinis, piscationibus, aquis aquarumue decursibus, quibus scilicet archiepiscopus Onwan eam possedit nobisque legaliter tradidit, in pago Rittiga, in comitatu Bernhardi comitis, perpetuo iure possidendam tradidimus. Et ut hec nostre imperialis traditionis auctoritas firma et inconuulsa permaneat, sigilli nostri impressione hanc paginam manu propria corroborando super bullari iussimus.

 Signum domini Heinrici  imperatoris inuictissimi.

Gunterius concellarius uice Erchanbaldi archicapellani notaui.

Data XuIII Kal. Febr., anno Dominice incarnationis mill. Xu, indictione XIII, anno autem domni Heinrici secundi regnantis XIII, imperii uero primo.

Actum Mulinhusen feliciter. Amen.



LXXXIX. Concambium Heinrici II imperatoris cum Bobbone abbate. 
[Dronke, Cod. diplom. Fuld., p. 346.]

In nomine sancte et indiuidue Trinitatis, HEINRICUS, diuina fauente clementia, Romanorum imperator  Augustus.

Omnium fidelium nostrorum, presentium scilicet ac futurorum, uniuersitati pateat qualiter nobis quoddam concambium cum Bobbone uultensi abbate, consensu ac collaudatione Bernhardi aduocati sui, nec non monachorum, militum seruorumque suorum facere placuit: accipientes ab eo in proprium duas cortes, Ratolfesdorf et Ezelenkyricha, cum cunctis earum pertinentiis, uillis, utriusque sexus mancipiis, agris, campis, pratis, pascuis, siluis, uenationibus, aquis aquarumque decursibus, molendinis, piscationibus, uiis uel inuiis, exitibus et reditibus, cultis et incultis, quesitis seu inquirendis, siue cum omnibus que quolibet modo dici aut nominari  possunt utilitatibus. Econtra predicto abbati sueque abbatie in honorem sancti Bonifatii constructe duas nostre proprietatis cortes, quarum una Waraha altera uero Bereskyez nuncupatur, cum cunctis earum pertinentiis, additis simul Iu ministerialibus meis, Alwino et Rodolfo dapiferis, Folcoldo et Erkengero marescalcis meis, ceterisque utriusque sexus mancipiis, agris, campis, pratis, pascuis, silui, uenationibus, aquis aquarumque decursibus, molendinis, piscationibus, uiis et inuiis, exitibus et reditibus, cultis uel incultis, quesitis seu inquirendis, siue cum omnibus que quolibet modo dici aut nominari possunt utilitatibus, per hanc nostram imperialem paginam in proprium concedimus atque largimur, et de nostro iure ac dominio in eius ius et dominium  omnino transfundimus: ea uidelicet ratione ut predictus abbas Bobbo suique successores ad prescripte ecclesie utilitatem de iam dictis cortibus earumque pertinentiis dehinc liberam habeant potestatem quicquid eis placuerit faciendi, omnium hominum contradictione remota. Et, ut hec nostri concambii siue donationis auctoritas stabilis et inconuulsa omni permaneat tempore, hoc imperiale preceptum inde conscriptum manu propria corroborantes sigilli nostri inpressione insigniri iussimus.

Signum domni Heinrici serenissimi  et inuictissimi imperatoris Augusti .

Guntherius cancellarius uice Erchanbaldi archicapellani recognoui.

Data u Idus Maias, anno Dominice incarnationis  millesimo Xu, indictione XII, anno uero domni Heinrici secundi regnantis XIII, imperii autem II.

Actum Chofunga feliciter. Amen.



XC. Imperator Henricus donat Ecclesie Bamberg. duo loca Schwarzenfeld et Weilendorf in pago Nordgou. 
[Ried, Cod. episcop. Ratisbon., I, 132.]

C. In nomine sancte et indiuidue Trinitatis, HEINRICUS, diuina fauente clementia, Romanorum imperator Augustus.

Si uenerabilia Ecclesiarum Dei loca alicuius doni commodo ditare siue meliorare studuerimus, nobis id regnique nostri statui proficere minime dubitamus.  Quapropter omnium Xpi nostrorumque fidelium nouerit uniuersitas qualiter nos, pro remedio anime nostre parentumque nostrorum, Babenbergensi Ecclesie, quam in episcopatus sedem sub honore beate Dei genitricis Marie sanctique Petri apostolorum principis ex nostra hereditate sublimando proueximus, interuentu et peticione Eberhardi eiusdem Ecclesie uenerandi presulis, quedam nostre proprietatis loca, nomine Swarzinuelt et Weilindorfin pago Nordgowa, et in comitatu Heinrici comitis cum omnibus pertinentiis eorum, terris cultis et incultis, mancipiis utriusque sexus, edificiis, areis, siluis, uenationibus, aquis aquarumue decursibus, molendinis, piscationibus, pascuis, pratis, exitibus et  reditibus, quesitis et inquirendis, ceterisque omnibus, que quolibet modo nominari possunt, utilitatibus Swarzinuelt pertinentibus per hanc nostram imperialem paginam concedimus atque largimur, et de nostro iure ac dominio in eius ius atque dominium transfundimus: ea uidelicet racione ut idem iam dictus Eberhardus episcopus suique successores liberam dehinc habeant potestatem, ad usum ecclesie Babinpere, quicquid eis libuerit faciendi, omnium hominum regni nostri contradictione remota. Et, ut hec nostre traditionis auctoritas per futuras successiones temporum stabilis et inconuulsa permaneat, hanc nostri precepti paginam manu propria corroborantes, sigilii nostri impressione iussimus insigniri.

 Signum domni Heinrici serenissimi atque inuictissimi Romanorum imperatoris Augusti. 

Guntherius cancell. ad uicem Erchanbaldi archicapellani recognoui.

Data Xu Kal. Maii, anno Dominice incarnationis 1015, indictione XIu, anno uero domni Heinrici secundi regnantis XIu, imperii autem ipsius II

Actum Merseburg feliciter.

Cum sigillo maiest.



XCI. S. Henricus Alberico episcopo Comensi curtem seu uillam Barzanorum, olim Berengarii et Ugonis. Sigifredi comitis filiorum, et Cesaree maiestati rebellium largitur. 
[Ughelli, Italia sacra, u, 282.]


In nomine Domini Dei, et Saluatoris nostri Iesu Christi, HENRICUS superna clementia Romanorum imperator Augustus.

Si petitionibus nostrorum fidelium nobisque debite famulantium aures nostre pietatis inclinauerimus, promptiores eos fore in nostro seruitio non dubitamus. Uniuersitatem igitur omnium nobis obsequentium, presentium scilicet et futurorum, nequaquam latere uolumus quod Albericus S. Cumane Ecclesie uenerabilis et noster dilectus episcopus nostre pietatis celsitudinem adiit suppliciter postulans, et pro sempiterni retributoris amore, et salute anime nostre, eiusque collato et conferendo seruitio, nostroque imperio sublimando, eidem S. matrici ecclesie ad honorem  Dei Genitricis et uirginis Marie dicate quandam curtem, cum omnibus suis pertinentiis, que dicitur uilla Branzanorum, que fuit hereditas et proprietas filiorum comitis Sigifredi, Berengarii, Ugonis, concedere et donare dignaremur; quorum, quoniam in nos nimis offendentes contra nostrum imperium male tractauerunt, et periuri atque rei in nostram maiestatem publice exstiterunt, iure ac legaliter non solum hec, sed et omnia que habuerunt, ad nostrum publicum deuenerunt, unde sua omnia merito perdunt, qui se ipsos gratis perdiderunt, dum, fidei debite obliuiscentes, in nostra fidelitate minime durauerunt, et nostro inimico iurantes adheserunt. Hanc ergo postulationem dignam et ratam prospicientes,  et ullo [sic] modo negare uolentes ipsius precibus libenter acquieuimus. Concedentes atque confirmantes eidem Cumano uenerabili et dilecto episcopo, omnibusque suis successoribus supradictam curtem Berzanorum nominatam, cum omnibus suis appendiciis, cum omnibus redditibus et exhibitionibus, et impensionibus, et functionibus, cum seruis et ancillis, aldiis et aldiabus tam in montibus quam que in planitie, terris cultis et incultis, uineis, campis, pascuis, siluis, mansis, massaritiis, aquis, aquarum decursibus, molendinis, casis, rebus omnibus mobilibus et immobilibus, et cum omnibus, que adhuc dici uel nominari possunt, ad eamdem curtem pertinentibus, atque omnino in integrum largimur, et a nostro iure, et dominio, in ius et dominium, et proprietatem  predicte sancte ecclesie transfundimus et delegamus: ut qui nunc presens episcopus, omnesque sui successores potestatem habeant, iam dictam curtem, cum omnibus que ad eam pertinent, tenere, possidere, commutare, sicut hactenus prelibatis periuris uisa sunt pertinere, et ipsi hereditates possederunt; et facient iidem episcopi de eadem curte, et omnibus que deinde solui possunt, quidquid sibi placuerit ad laudem et honorem Dei et S. Marie ex nostra plenissima auctoritate. Iubentes ergo sancimus ut nostris uel futuris temporibus nullus dux, marchio, comes, uicecomes, nullaque magna uel parua persona, cuiusque dignitatis aut ordinis, supra memoratum Albericum episcopum suosque successores de predicta curte, cum omni  sua pertinentia, disuestire, inquietare, molestare, uel in aliquo minorare presumat; sed liceat illis quiete et pacifice tenere, possidere firmiterque habere, remota omni contradictione. Si uero, quod minime creditur, contra huius nostri precepti statuta aliquis uiolator extiterit, sciat se certissime compositurum auri libras mille, unam partem camere nostre, alteram prenotato episcopo, suisque successoribus. Et ut hoc uerius credatur, firmiusque ac inconuulsum ab omnibus obseruetur, manu propria confirmantes nostri nominis inscripto caractere . . . . . nostri sigilli impressione.

Signum dom. Henrici + gloriosissimi imperatoris semper Augusti.

Heinricus Parmensis episcopus et cancellarius  uice Euerardi episcopi et archicancellarii recognouit.

Dat. Iu Non. Octobr., an. Dominice incarnationis 1015, ind. XIIII, regni uero D. Henrici imperatoris Augusti XIu, imperii autem eius II.

Actum Meresburg feliciter. Amen.



XCII. Si Henricus Ecclesie Paderbornensi predia quedam donat. 
[Cod. diplom. Hist. Westph., p. 7.]

C. In nomine sancte et indiuidue Trinitatis, HEINRICUS Dei gratia Romanorum imperator Augustus.

Si ecclesiarum Dei sublimationibus omni studio  inseruimus, eterne retributionis premia nobis affutura esse speramus. Quapropter omnium fidelium Christi, presentium scilicet ac futurorum, nouerit uniuersitas qualiter Meinuuerccus, sancte Paterbrunnensis ecclesie uenerabilis episcopus, omnia predia que hereditario iure possederat matri sue Adale contradidit. Dehinc ipsa cum manu mariti et aduocati sui Balderici comitis, consensu etiam heredum, eadem predia potestatiue nobis donauit. At nos perpetue beatitudinis spe, ac pia prefati episcopi dilectique nepotis nostri, qui se omniaque sua diuino seruicio mancipare gaudet, prece et deuotione commoniti, predia eadem legitime nobis tradita, inter que principales cortes sunt iste, Immideshusun, Walmonthem, Hauurlon, Hukilhem,  Mandelbiki, Golthbiki, Doddonhusun, Hokinnesleuo, Wakeresleuo, cum appertinentibus uillis, mancipiis utriusque sexus, siluis, uiis et inuiis, exitibus et reditibus, molendinis, piscationibus, pascuis, uenationibus, quesitis et inquirendis, omnibusque utensilibus que quolibet modo dici uel nominari possunt, sancte Paterbrunnensi ecclesie in honorem sancte Dei genitricis Marie sanctique Kiliani martiris ac beati Liborii confessoris constructe, per hanc imperialem paginam largimur, omnium hominum contradictione remota. Insuper etiam, imperiali auctoritate precipimus ut nulla maior minorue persona aliqua iudiciaria potestate in eisdem prediis se intromittat, nisi aduocatus quem eiusdem ecclesie episcopus sibi eligat. Si quis autem, quod absit!  hoc nostre donacionis preceptum infringere ausus fuerit, centum libras auri persoluat, L eidem ecclesie, et L nostre camere. Et ut hec nostre largicionis auctoritas firma et inconuulsa permaneat, hoc preceptum inde conscriptum manu propria corroborantes sigillo nostro iussimus insigniri.

Signum Heinrici Romanorum inuictissimi  imperatoris.

Guntherius cancellarius uice Ercambaldi archicapellani recognouit.

Data Iu Idus Ian., indictione XIII, anno Dominice incarnationis 1016, anno uero domni Heinrici secundi regnantis XIu, imperii autem II.

Actum Drodmannia feliciter. Amen.



XCIII. S. Henricus Ecclesie Paderbornensi curtem Moronga largitur. 
[Cod. diplom. Hist. Westph., p. 72.]


C. In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

Ecclesias Christi ampliare seruorumque eius necessitatibus pie ac clementer subuenire imperialis promotionis ordo deposcit. Proinde fidelium Christi nouerit industria qualiter, diuino instinctu ammoniti, et interuentu dilectissime coniugis nostre Cunigunde imperatricis Auguste, in id ipsum fraterna caritate collaborantibus Heriberto Coloniensi  archiepiscopo, Theoderico Mimegardeuordensi, Adelbaldo Traiectensi, Theoderico Metensi, Wiggero uerdensi, Thietmaro Ossenbrugensi, Erico Hauelbergensi, sancte Patherburnensi ecclesie in honorem sancte Dei genitricis Marie sanctique Kiliani martyris et sancti Liborii confessoris constructe, cui etiam Meinuuerchus uenerabilis episcopus presidet, quandam nostram curtem Moronga dictam, in pago Morongano in comitatu Bennonis comitis sitam, quam nobis Unowanus Bremonensis archiepiscopus cum manu aduocati sui Udonis tradidit, omnium hominum contradictione remota, pro remedio anime senioris nostri tercii Ottonis diue scilicet memorie imperatoris Augusti, et incolumitate uite nostre presentis ac spe future, per hanc imperialem  paginam concedimus atque largimur, cum omnibus appendiciis, areis, uillis, pascuis, aquis aquarumue decursibus, piscationibus, molendinis, siluis, uenationibus, cunctisque qualicunque modo nominari possint utensilibus, ea uidelicet ratione ut predictus Meinuuerchus episcopus eandem curtem, quamdiu uiuat, in usus proprios potestatiue possideat, post finem uero uite sue ad uestitum canonicorum in eadem Deo sancteque genitrici eius Marie nec non beatis Kiliano ac Liborio seruientium annuatim meliorandum pertineat. Si quis uero hanc nostram donationem infringere presumpserit, centum libras auri persoluat, L eidem ecclesie, L uero nostre camere. Et ut hec nostre liberalitatis auctoritas stabilis et inconuulsa permaneat, hanc cartam  inde conscriptam manu propria roborantes, sigillo nostro iussimus insigniri.

Signum domni Heinrici imperatoris inuictissimi.




Guntherius cancellarius uice Erchanbaldi archicapellani recognoui.

Data Iu Id. Ianuar., indictione XIII, anno Dominice incarnationis 1016, anno uero domni Heinrici secundi regnantis XIu, imperii autem II.

Actum Drodmannia feliciter. Amen.



XCIu. Item curtem Berneshusen. 
[Ibid.]

 In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

Tribunal anime dilatamus, si ecclesias Christi cum sibi subiectis ampliamus. Qua de re fidelium Dei uniuersitati pateat quod hac intentione. interuentu dilectissime contectalis nostre Cunigunde imperatricis Auguste, nec non et Heriberti archiepiscopi Coloniensis, Adalbaldi Traiectensis, Theoderici Mimigardeuurdensis, Theodorici Metensis, Wiggeri uerdensis, Thietmari Osenburgensis, Erici Hauelbergensis, sancte Paderburnensi ecclesie, in honore sancte Dei genitricis Marie sanctique Kyliani martyris et sancti Liborii consecrate, cui etiam Meinuuercus uenerandus episcopus presidet, quandam  curtem nostre proprietatis Berneshusen dictam, in pago Lisga in comitatu Udonis sitam, quam ab Unwano Bremonense archiepiscopo donante, et per aduocatum suum Udonem legitima traditione accepimus, pro remedio animarum diue memorie Ottonis imperatoris tercii, senioris scilicet nostri, et incolomitate uite nostre utriusque presentis uidelicet ac future, coniugisque nostre dilectissime, nec minus pro stabilitate regni, proprietario iure concedimus, cum omnibus appertinenciis, rebus territoriis, uillis, mancipiis utriusque sexus, siluis, uenationibus, aquis aquarumue decursibus, molendinis, piscationibus, uiis et inuiis, exitibus et reditibus, pratis et pascuis, et cum omnibus acquisitis uel inquirendis; ea ratione ut prenominatus episcopus eiusque  successores liberam potestatem in eiusdem ecclesie utilitatem uertendi habeant. Si quis autem in posterum, quod absit! prefatam ecclesiam inquietare contendat de eisdem prediis, perpetuo anathemate condempnetur. Insuper C libras auri optimi componat, dimidietatem regie camere, et reliquam partem eidem ecclesie quam inquietare presumpsit. Et ut hec nostre traditionis auctoritas stabilis et inconuulsa permaneat, hanc cartam inde conscriptam manu propria roborantes, sigillo nostro iussimus insigniri.

Signum domni Heinrici imperatoris Augusti .

Guntherius cancellarius uice Erkenbaldi archicapellani recognouit.

Data XuI Kal. Febr. Indictione XIII, anno Domin.  incarn. 1016, anno uero domni Heinrici secundi regnantis XIu, imperii autem secundo. Actum Drodmannie.



XCu. Item possessiones Haholdi comitis defuncti. 
[Ibid., p. 73.]

In nomine sancte et indiuidue Trinitatis, HEINRICUS Dei gracia Romanorum imperator Augustus.

Diuine pietatis clemencia, que nos ad culmen imperialis maiestatis perduxit, ad hoc uoluit regnare, ut ecclesiarum ordini firmando atque corroborando subueniamus, hiis autem maxime locis, que ab antecessoribus nostris regibus uel imperatoribus fundata, sed iam peccatis exigentibus pene uidebantur  annullata. Quapropter omnium fidelium nostrorum presentium scilicet ac futurorum industrie notum esse uolumus qualiter nos, diuini amoris instinctu, pro remedio anime nostre seu parentum nostrorum, nec non et tercii Ottonis bone memorie imperatoris, dilecteque coniugis nostre Cunigunde imperatricis Auguste interuentu, atque Meginuuerc sancte Padrebronnensis ecclesie uenerabilis episcopi rogatu, sibi sancteque sue ecclesie a Karolo magno imperatore olim fundate, nostris uero temporibus incendium passe, in honore enim sancte Dei genitricis semperque uirginis Marie et sancti Kiliani martiris Liboriique confessoris dedicate, comitatum quem Hahold comes dum uixit tenuit, situm scilicet  in locis Hauerga, Limga, Thiatmalli, Aga, Patherga, Treueresga, Langaneka, Erpesfeld, Silbike, Matfelt, Nihterga, Sinatfelt, Balleuan prope Spriada, Bambiki, Gession, Seuuardeshuson, cum omni legalitate in proprium concedimus atque largimur per hanc nostram imperialem paginam, eo uidelicet racionis tenore ut prefatus episcopus Meginuuerc suique successores prescripte ecclesie presidentes dehinc liberam habeant potestatem de eodem comitatu eiusque utilitatibus quicquid eis placuerit faciendi ad eorum tamen utilitatem ecclesie, omnium uidelicet inquietudine remota. Et ut hec nostre tradicionis seu confirmacionis auctoritas stabilis et inconcussa omni habeatur tempore, hoc preceptum inde conscriptum manu propria firmare curauimus,  et sigillo nostro insignire iussimus.

Signum domni Heinrici imperatoris Augusti .

Guntherius cancellarius uice Erkinbaldi archicapellani recognoui.

Data XuIX Kal. Febr., indict. XIII, anno Dominice incarnationis 1016, anno uero domni Heinrici secundi regnantis XIII, imperii II.



XCuI. Item predia nonnulla. (Anno eodem.
[Ibid., p. 74.]

In nomine sancte et indiuidue Trinitatis, HEINRICUS Dei gracia Romanorum imperator Augustus.

Omnium Christifidelium industria nouerit qualiter  nos, diuini amoris respectu, et dilectissime coniugis nostre, qui duo sumus in carne una, Cunigunde uidelicet imperatricis auguste rogatu et instinctu, sancte Paterbrunnensi ecclesie in honore sancte Dei genitricis Marie et sancti Kiliani martiris sanctique Liborii ter beati confessoris dedicate, tale predium proprietauimus, quale nobis, omnium hominum contradictione remota, tradidit Helmicus, uidelicet, in comitatu Herimanni comitis: in Dulmine mansum unum, in Nienhem mansum I, in Situnne mansum I, Halostron mansum I, in Berthalostron mansum I, in Lehembeke mansum I, in Horlon mansum I; in comitatu Ottonis comitis: in Eluepo mansum I, in Ricoldinchuson mansum I; cum L mancipiis utriusque sexus, areis, uillis, pascuis,  aquis aquarumue decursibus, piscationibus, molendinis, siluis, uenationibus et omnibus appendiciis, cunctisque, qualicumque modo nominari possint, utensilibus; ea scilicet ratione ut uterque nostrum tam uestitura quam uictu stipendialem amodo ab episcopo sedis subscripte, nunc uero a domno Meginwerco presule et post a successoribus ipsius, communi canonicorum consensu, cum perpetua orationum participatione, plenarie inibi sicut unus fratrum accipiat et potestatiue possideat. Et ut hec traditio nostre liberalitatis stabilis et inconcussa permaneat, hanc cartam inde conscriptam manu propria roborantes, sigillo nostro subter bullari iussimus.

 Signum domni Heinrici Romanorum inuictissimi imperatoris Augusti .

Guntherius cancellarius uice Archanbaldi archicapellani recognouit.

Data Iu Id. Iunii, indictione XII, anno Dominice incarnationis 1017, anno uero domni Heinrici secundi regnantis XuI, imperii Iu. Actum Patherbrunnon.



XCuII. S. Henricus II imp. Popponi de immunitate Ecclesie treuirensis cauet. .
[Hontheim, Hist. Treuir. diplom., I, 351.]

In nomine sancte et indiuidue Trinitatis  . HENRICUS diuina fauente clementia rex.

 Si locis Deo dicatis quoddam beneficii iuxta petitiones Dei seruorum et nostre liberalitatis munere conferimus, id nobis profuturum liquido credimus, et ad mortalem uitam temporaliter transigendam, et ad eternam feliciter obtinendam. Proinde uolumus intimari nostris fidelibus, tam futuris quam presentibus, quod uir uenerabilis Poppo sancte Treuirensis Ecclesie archiepiscopus nos sepe monuit, nostramque sublimitatem petiit, ut multitatem rerum et familie sancti Petri, quam nostri predecessores, reges uidelicet et imperatores, Treuerice sedi pro diuine contemplationis intuitu delegauerunt, suique auctoritate precepti confirmauerunt, hanc dignaremur reuocare, nostrisque stabiliendo sceptris confirmare. Cuius petitioni libenter consentientes, et hoc nostre  auctoritatis preceptum erga ipsius Ecclesiam pro Dei timore eiusque amore fieri decernentes, firmiter precipimus et statuimus ut in facultates uel res ad ecclesiam sancti Petri Treuerice urbis pertinentes, scilicet in monasteria, basilicas, castella, uicos, agros, uineas, siluas, homines, uel reliquas possessiones, seu omnia que deinceps in iure ipsius loci diuina augeri uoluerit clementia, nullus comes uel aliquis ex iudiciali potestate ad causas audiendas uel freda aut tributa seu aliquos coniectos exigendos, aut mansiones uel paratas faciendas, aut homines ecclesie distringendos, aut iniustas exactiones requirendas, uel theloneum exigendum, nostris temporibus et futuris ingredi audeat, nec ea que predicta sunt penitus exigere presumat; sed omnia sub  iure sancti Petri Treuerice sedis eiusque pontificis, et cui ipse commiserit, permaneant; et monetas et thelonea, que memoratus pontifex in uestitura sue Ecclesie inuenerat, aut postmodum a nostris predecessoribus acquisierat, legaliter in perpetuum teneat. Ad hoc ut iuxta nostri antecessorum precepta, et pro nostra nostrique parentum eleemosyna omnino interdicimus, ne in uilla Theodonis theloneum  exigatur a bonis fratrum Treueriren. principi apostolorum seruientium, uel a suis hominibus, aut ibi, aut in uilla Madert manentibus, eo scilicet tenore ut gratuita nostra inuigilent oratione. Hoc, et quidquid de prefate rebus ecclesie laudauimus, nostri auctoritate sceptri firmauimus; quod [ut] presenti et futuro tempore uiris credatur, nostrisque successoribus diligentius custodiatur, id manu propria confirmauimus, nostrique impressione sigilli signari iussimus.

Signum domini Henrici III regis inuictissimi.



XCuIII. Preceptum S. Henrici II imperatoris, Werenherio episcopo Argentino concessum. .
[Gall. Christ. u, 469 Instrum.]


In nomine sancte et indiuidue Trinitatis, HENRICUS Dei gratia, Romanorum Augustus.

Notum sit omnibus Christi fidelibus quod interuentu dilecte coniugis nostre Cunigunde, uidelicet imperatricis Auguste, sed et Brunonis Augustensis episcopi, fratris scilicet nostri, nec non Popponis Laurasamensis uenerabilis abbatis, sacre sedis Argentine Wereherio uenerabili episcopo, tum pro Dei genitricis Marie speciali amore, tunc etiam propter eius tam spiritualiter quam carnaliter iuge seruitium, liberalissime nobis sepius impensum, forestem in determinando proprietauimus: de littore Rheni contra Wizwilare ad uadum Hugonis; et de uado Hugonis ad Seerouillare; et de Seerouillare ad Dabechneinsten;  et de Dabechneinsten ultra Pruscam usque ad Roraham riuum; de Rohaha ultra Sormam fluuium; deinde usque ad Matram fluuium, ad illum locum qui dicitur Phaffenhouend; deinceps per Matram deorsum usque ubi Matra intrat Rhenum; et deinde sursum per totum limitem Rheni cum insulis omnibus adiacentibus usque Wicenwilare. Ius igitur foreste ei suisque successoribus nostrum, regum quoque et imperatorum more antecessorum per bannum nostrum imperialem firmauimus. Ita uero ut nullus ibi ceruum uel ceruam, ursum uel ursam, aprum uel . . . . capros uel capras sine licentia ipsius quoquomodo capiat. Et ut hec nostre donationis auctoritas stabilis et inconuulsa omni tempore permaneat, hanc paginam inde conscriptam manu propria  signantes sigilli nostri impressione insigniri iussimus.


Signum domni Henrici inuictissimi.

Guntherius cancellarius uice Erchanbaldi archicapellani notauit.

Data uII Idus Maii, anno Dominice incarnationis 1017, indict. Xu, anno uero domni Henrici secundi regnantis XuI, imperii Iu. Actum Franchoneford feliciter.



XCuIII bis. S. Henricus ecclesie Paderbonensi abbatiam Helmwardeshusen concedit. 
[Cod. diplom. Hist. Westph., p. 74.]


In nomine sancte et indiuidue Trinitatis, HEINRICUS Dei gratia Romanorum imperator Augustus.

Canonum statuta non ore hominum sed spiritu Dei condita precipiunt ut episcopi frequenter claustra monachorum uisitent, et si qua extra regulam illic inuenerint, abscidant et corrigant. Hec uigilanter interius contemplantes, et in huius uite itinere onera nostra episcopis imponendo leuigantes, caritatis causa, sine qua diues pauper est, cum interuentu amantissime coniugis nostre Cunigunde  uidelicet imperatricis Auguste, cum archiepiscoporum Erchanbaldi Moguntinensis, Popponis Treuerensis, Geronis Magedeburgensis, Unwani Bremensis, et episcoporum Arnoldi Haluerstadensis, Epponis Babenbergensis, Theoderici Mettensis, Heinrici Wirceburgensis, Theoderici Mimigardeuurdensis, Heinrici Parmensis, Theoderici Mindensis, Thiemonis Mersburgensis, Erici Hauelbergensis, laicorum quoque, Bernhardi ducis, Sigifridi atque Ezziconis comitum, abbatiam nomine Helmwardeshusen, cum omnibus suis appendiciis mobilibus et immobilibus, sedi Paderbornensi in honore sancte Marie sanctorumque Kyliani atque Liborii constructe, cui insignis acquisitionis presul Meynwerchus in presentiarum preest, in proprium dedimus, nostroque  iure et dominio in ius et dominium ipsius amodo potestatiue et iuxta regulam sancti Benedicti episcopaliter disponendam atque possidendam tradidimus. Et ut hec nostre traditionis pagina firma et inconuulsa permaneat, manu propria corroborantes atque confirmantes, sigilli nostri impressione subter eam sigillari iussimus.

Signum domni Heinrici inuictissimi Romanorum imperatoris Augusti .

Guntherius cancellarius uice Erchanbaldi archicapellani notauit.

Data u Idus Iulii, indictione XII, anno Dominice incarnationis 1017, anno uero domni Heinrici secundi regnantis XuI, imperii Iu. Actum Lietzo.

Hi sunt testes: Thietmer, Ekkica, Ludier, Ekkica,  Redig, Walhem, Widukin, Benna, Kiza, Amulag, uolcbal, Thietmer, Immed, Gerbraht, Wiking, Thiedric, Ibo, Aeica, Heriward, Burchard, Dodica, Tiaza, uretheric, Lefherd, Eschulf, Oua, Widula, Fronca, Heriman, Thiaza, Boua.

Episcopus Thieodericus.

Dux Bernhardus.

De abbatia Helmuwrdesh.



XCIX. Diploma S. Henrici pro abbatia S. Petri de Piro. 
[Ughelli, Italia Sacra, X, 207.]

In nomine sancte et indiuidue Trinitatis,  HENRICUS, diuina fauente clementia, Romanorum imperator Augustus.

Si Ecclesiarum Dei uel monachorum loca alicuius confirmationis seu defensionis dono meliorare studuerimus, id nobis profuturum esse minime dubitamus. Quapropter omnium Christi fidelium, presentium scilicet et futurorum notum esse uolumus qualiter nos, diuini amoris instinctu, quoddam monasterium uel abbatiam a predecessoribus nostris . . . . . in loco qui dicitur Pirus sitam, in comitatu Taruisino, in honore S. Petri apostolorum principis dedicatam, cum omnibus suis pertinentiis qui olim sibi pertinuerunt ex donatione predecessorum nostrorum, et que in presentiarum prefate abbatie habet, offerimus etiam et donamus  prefate . . . . . abbatie, pro remedio peccaminum nostrorum, . . . . . . et rogatu etiam dilecti fidelis nostri Ioannis. . . . . . Aquilegiensis patriarche . . . . . . uillam sancti Pauli cum suis pertinentiis et capellam sancti Marini cum suis appendentiis, uidelicet cum mansis, domibus, terris, uineis, pratis, pascuis, siluis, uenationibus, piscationibus, molendinis, uiis et ui . . . . . exitibus et redditibus quesitis seu inquirendis, uel cum omnibus, que quolibet modo dici aut nominari possunt, utilitatibus, per hoc nostrum preceptum confirmamus et corroboramus. Insuper et predictam abbatiam cum eiusdem monasterii abbate, Adalberto nomine, suisque successoribus sub nostre tuitionis . . . defensionis mundiburgio  recipimus cum cunctis prenominatis utensilibus et bonis; ea uidelicet ratione ut nullus dux, comes, uicecomes, uel aliqua regni nostri magna paruaque persona, ecclesiastica uel secularis potestas iam dictum monasterium atque abbatem de suprascriptis bonis disuestire, inquietare, molestare, uel deinceps absque legali uel imperiali iudicio audeat. Si quis autem, quod absit! huius nostre confirmationis et corroborationis precepti seu defensionis mundiburgio uiolator exstiterit, sciat se compositurum auri optimi libras centum, medietatem camere nostre, et medietatem prefato monasterio eiusque abbatibus. Et ut huius nostre confirmationis seu defensionis auctoritas stabilis [et] inconuulsa omni permaneat tempore hanc paginam inde conscriptam manu propria  corroborantes sigillo nostro subtus insigniri iussimus.

Signum D. Henrici inuictissimi et serenissimi imperatoris Aug.

Ego Ioannes nunc Aquilegiensis ecclesie patriarcha, laudo et confirmo.

Ego Peregrinus sacri palatii cancellarius, laudo et confirmo.

Ego . . . . brandus episcopus et inuictissimi imperatoris archicancellarius, laudo et confirmo.

Anno Dominice incarnationis 1017, ind. prima, anno dom. Henrici secundi, regis 14, imperii anno Iu . . . . . . . . . . . . . . . . . . . . feliciter. Amen.



XCIX bis. Fundatio collegiate ecclesie Prumiensis firmata auctoritate Henrici II imp. 
[Hontheim, Hist. Treuir. diplom., I, 253.]


In nomine sancte et indiuidue Trinitatis, HENRICUS Dei gratia imperator Romanorum.

Omnibus episcopis, abbatibus, comitibus ceterisque fidelibus nostris, tam presentibus quam futuris, notum esse uolumus quia uiroldus Prumiensis abbas,  noster fidelis, nostra licentia et consensu quoddam monasterium a fundamentis construens, et in honore sancti Saluatoris Domini nostri Iesu Christi, sancteque Dei genitricis semper uirginis Marie, nec non uictoriosissime crucis, et sancti Stephani protomartyris,  inclytique martyris S. Nazarii dicari faciens, imperiali nostra tuitione defendendum commendauit; insuper etiam narrauit nobis predictus uenerabilis abbas qualiter Deo annuente, nostraque gratia consentiente, prefatum monasterium canonicis uoluisset locare, eisque, ex  proprietatibus quas ipse iure precario acquisiuit, absque omni monachorum sibi subditorum detrimento, prebendam adhibere, quorum nomina hec sunt: Wittenbach, Stadtfeld, Ludtscheim. Cuius petitioni ceterorumque nostrorum fidelium sibi comprecantium, hoc est, archiepiscopi Treuirensis Popponis, Hereberti Coloniensis, Areckenbodi Moguntinensis, Eberhardi Bambergensis, Brunonis Augustensis,  Hehelini Wurtenbergensis, Burchardi Wormatiensis; comitumque Gerlaci, Gebhardi, Bebenhardi, Brunungi; nec non abbatum Poponis Fuldensis, Winnerichi Treuirensis, Luthardi Munchenbergensis, Richardi Amarbachensis, assensum prebentes, predicta loca sub nostre tuitionis immunitatem suscepimus, mercatum publicum cum omni iure eiusdem, annuale similiter et hebdomadale, ad stipendium fratrum ibidem legitime instituimus; et per hanc imperialem chartam imperamus  et precipimus ut nullus de predictis rebus alienandum fratribus iam dictis aliquid sibi usurpet, quatenus illos, quiete et pacifice que Deus dedit uel daturus erit possidentes, pro nostra incolumitate regnique nostri stabilitate Dei misericordiam exorare delectet. Et ut hec iussionis nostre donationisque auctoritas uerius credatur et diligentius ab omnibus obseruetur, hanc chartam inde iussimus scribi, manusque proprie subscriptione confirmari, et sigillo nostro insigniri.

Signum domini Henrici Romanorum imp.

Guntherus  cancellarius N et uicearchicancellarius  , Ludu archicancellarius.

Data XuI Kalend. Nouemb., indict. Xu, anno Dominice  incarnationis 1017, anno uero domini Henrici II regnante [sic] Xu, imperii autem III.

Actum Franconefort feliciter. Amen.



C. S. Henricus II imp. Poppom et ecclesie Treuirensi confert curtem Confluentiam cum omnibus pertinentiis. 
[Hontheim, Hist. Treuir. diplom., I, 354.]

In nomine sancte et indiuidue Trinitatis, HENRICUS diuina fauente clementia Romanorum imperator Augustus.

Si uenerabilia ecclesiarum Dei loca alicuius doni commodo sublimare studuerimus, nobis id regnique nostri statui profuturum esse, minime dubitamus.  Quapropter nouerit omnium Christi fidelium nostrorumque uniuersitas qualiter nos, pro remedio anime nostre, nec non dilectissime coniugis nostre, Cunigunde uidelicet imperatricis Auguste, Treuirensi Ecclesie, cui uenerabilis archiepiscopus Poppo preesse uidetur, quamdam nostri iuris curtem nomine Confluentiam et  abbatiam sitam in pago Trichire  , in comitatu uero Bertholdi comitis, cum theloneo et moneta, et cum omnibus eorum pertinentiis  , areis, edificiis, mancipiis utriusque  sexus, agris, pascuis, uineis, pratis, siluis, uenationibus, aquis aquarumue decursibus, molendinis, uiis et inuiis, exitibus et reditibus, mobilibus et immobilibus, seu cum omni utilitate que ullatenus aut scribi aut notari possit, tradimus atque firmiter donamus. Et ut hec nostre auctoritatis pagina stabilis et inconuulsa omni permaneat euo, eam manu propria roborantes, sigilli impressione iussimus insigniri.

Signum domini Henrici Romanorum inuictissimi imperatoris Augusti.

Guntherius cancellarius uice Erchenbaldi archicapellani recognoui.

Anno incarnationis Domini nostri Iesu Christi 1018, indict. I, anno regni domini Henrici Romanorum  inuictissimi imperatoris Augusti XuII, imperii autem u. Actum Boderebrunnen feliciter. Amen.



CI. S. Henricus ecclesie Paderbornensi predium quoddam donat. 
[Cod. diplom. Hist. Westph, p. 75.]

C. In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

Nouerit omnium Dei fidelium nostrorumque tam presentiam quam subsequentium industria qualiter nos, interuentu dilecte coniugis nostre, Cunigunde uidelicet imperatricis auguste, fideliumque nostrorum, Popponis Treuerensis archiepiscopi, Erkanbaldi  Mogontini archiepiscopi, Eberhardi Babenbergensis episcopi, Adelbaldi Traiectensis episcopi, item Popponis abbatis uultensis, Godefridi ducis, Bernhardi ducis, Becelini comitis, ecclesie Paterbrunnensi, cui uenerandus episcopus Meinwercus  nostre uidelicet seruitutis paratissimus presidet, sub honore agie Dei genitricis Marie sanctique martiris Kiliani nec non et beatissimi confessorum sancti Liborii episcopi constructe atque dedicate, tale predium quale Willa per manum nobis dedit et consensum coniugis et aduocati sui Ottonis, in loco Siburgohusun nominato, in comitatu Udonis comitis, in pago Hemmerueldun, cum omnibus pertinentiis suis, possessionibus, mancipiis utriusque sexus, agris, edificiis, terris cultis et incultis, aquis aquarumque decursibus, pratis, pascuis siue compascuis, molendinis, piscationibus, siluis, uiis et inuiis, cunctisque quesitis uel inquirendis, in proprium iure perenni tradidimus. Et ut hec tradicio precepti nostri firma et inconuulsa permaneat, hanc paginam  inde conscriptam manu propria roborantes sigilli nostri subterbullari iussimus impressione.

Signum domni Heinrici Romanorum  inuictissimi imperatoris Augusti.

Guntherius cancellarius uice Ercambaldi archicappellani recognouit.

Data I Id. Apr., indictione I, anno Dominice incarnationis 1018, anno uero domni Heinrici secundi regnantis XuI, imperii autem u. Actum Nouiomago.



CII. S. Henricus, imperator, Aquisgranense canonicorum S. Adelberti collegium fundat ac dotat  . 
[Mireus, Opp. diplom., I, 149.]

Quoniam indubitanter scimus in conspectu Dei  placere sanctorum loca instituere et sublimare, spe diuine remunerationis, pro remedio anime nostre, coniugisque nostre dilecte, Cunegundis uidelicet imperatricis Auguste, nec non parentum nostrorum, tunc etiam pro confirmando sub diuina protectione  regni nostri statu, ecclesiam in honore S. Adelberti martyris et episcopi, in monte contermino sedi nostre Aquensi a nobis fundatam, omni libertate donamus, eidemque ecclesie omnem possessionem que est infra murum, que dicitur Bruell, cum areis, edificiis, agris, siluis, pratis, pascuis, aquis aquarumque decursibus, exitibus, reditibus, uiis et inuiis, seu cum omni utilitate que ullatenus uel nominari uel scribi posset, tradimus. . . . .

Anno Incarnationis Domini millesimo decimo octauo, indictione prima, regni nostri decimo septimo, imperii autem quinto.

Actum Aquisgrani feliciter. Amen.



CIII. S. Henricus imperator possessiones abbatie Sancti Gisleni in Hannonia confirmat, Gerardo I, Cameracensi episcopo, et Roginero Iu, Hannonie comite, postulantibus. 
[Mireus ubi supra, 508.]


In nomine sancte et indiuidue Trinitatis, HENRICUS  diuina fauente clementia Romanorum imperator Augustus.

Ubicunque locorum ecclesias a Christi fidelibus constitutas si uel aliquid addendo uel addito iuuamus confirmando, nobis id regnique nostri stabilitati prodesse non dubitamus.

Quapropter nouerit omnium fidelium nostrorum uniuersitas qualiter nos, pro remedio anime nostre, seniorisque et nepotis nostri, tertii uidelicet Ottonis  imperatoris Augusti, qui ipsum uenerabilem locum, ad Dei seruitium ibi confirmandum, in tuitionem sue imperatorie auctoritatis suscepit: interuentu etiam Reinharii comitis, ac petitione Gerardi Cameracensis Ecclesie uenerandi presulis, pauperi monasterio, in honore S. Petri apostolorum principis constructo, ubi pretiosus confessor Christi Gislenus corporaliter iacere uidetur, predia a Christi fidelibus concessa, uel adhuc concedenda, precinctum etiam loci ipsius in gyro, a flumine uidelicet Wamy usque ad uiam ubi magna crux statuta est, et inde ad alterum fluuiolum qui Aneton appellatur, et ut ipsum precinctum in circuitu loci totum cum districto et comitatu teneat, quo usque ad flumen magnum Hagnam perueniat.

 In uilla Hornud, que infra precinctum eumdem esse dignoscitur, quam largit one Dagoberti regis beatus Gislenus perpetuo possidet, omni quarta feria mercatum esse, per hanc nostram imperialem paginam confirmamus, nec non etiam uille Alemannis  duas partes, que sita est in territorio Suessionico. . . . . Hanc Alemannis ex donatione Clephontis eiusdem loci abbatis, qui fuit propinquus Caroli regis, ab antiquo possidet hereditario iure idem sanctus. In Durno ecclesiam unam, in Lismonte ecclesiam unam. . . . .

Hec ergo omnia, more antecessorum nostrorum, in nostram tuitionem accipimus. Precipiendo itaque precipimus ut nullus dux, marchio, comes, siue aliqua maior minorue iudiciaria persona ipsum monasterium inquietare, aut aliquibus de rebus sibi pertinentibus auferre presumat. Et ut nostra ingenuitatis auctoritas stabilis et inconuulsa omni post hinc permaneat tempore, hoc preceptum inde conscriptum manu propria confirmauimus, et sigilli  nostri impressione precipimus insigniri.

Signum domini Henrici Romanorum inuictissimi imperatoris Augusti.

Guntherius cancellarius, uice Ercanboldi archicapellani, recognoui.

Data indictione prima, anno Dominice incarnationis millesimo decimo octauo, anno uero domini Henrici secundi regnantis XuI, imperii autem u.

Actum Nouiomago feliciter. Amen, amen, amen.



CIu. Imp. Henricus donat locum Berga, qui olim ad ueterem capellam spectabat, Ecclesie Babenbergensi. 
[Ried, Cod. episc. Ratisbon., I, 133.]

In nomine sancte et indiuidue Trinitatis, HEINRICUS  gratia Dei Romanorum imperator Augustus.

Gloria presens fugitiua et inanis est, dum possidetur, nisi aliquid in ea de celesti eternitate cogitetur. Sed Dei miseratio humano generi utile prouidit remedium, quando partem celestis patrie terrene substantie fecit esse pretium. Huius ergo nos clementie memores quendam hereditatis nostre locum Babenberc dictum auctoritate apostolica firmatum, nec non dilecte contectalis nostre Chunigunde, et uenerabilis Heinrici Wirciburgensis episcopi, ac omnium fidelium nostrorum, episcoporum, abbatum, totiusque regni nostri principum concordi deuotione collaudatum, in culmen et sedem episcopatus proueximus, ad honorem uidelicet omnipotentis Dei, et beate Marie semper uirginis, sanctorumque  apostolorum Petri et Pauli, nec non sanctorum martyrum Kiliani atque Georgii, et omnium sanctorum pia ueneratione fundauimus, ut inibi tam pro antecessoris nostri, tertii uidelicet Ottonis imperatoris, quam pro omnium fidelium uiuorum atque  defunctorum memoria iugiter hostia mactaretur salutaris. Preinde nouerit omnium Dei nostrique fidelium tam presens etas quam successura posteritas qualiter nos, pro Dei amore nostreque salutis acquisitione, prefate sedi, tot uenerabilium uirorum attestatione fundate, quendam nostri iuris locum Berga dictum, in pago Tuonocgowe dicto, et in comitatu Adalberti comitis situm, qui a quibusdam abbatia nuncupatur, hac imperiali et preceptali pagina, siue abbatia siue alio quolibet modo predium sit, cum omnibus rebus ibidem pertinentibus, mobilibus uel immobilibus, cultis uel incultis, et cunctis, que ullo modo scribi aut nominari possunt, utilitatibus, prout firmius possumus, concedimus, donamus et proprietamus, omnium contradictione remota.  Precipimus igitur ut nobis in Deo dilectus Eberhardus, eiusdem sedis primus episcopus, eiusque successores liberam dehinc habeant potestatem de predicta seu abbatia seu, predio tenendi, possidendi, commutandi, seu, quicquid sibi libet, modis omnibus in usum Episcopatus faciendi. Ut autem hec nostre ingenuitatis traditio stabilis et inconuulsa permaneat nunc et in futurum, hanc paginam inde conscriptam manu propria roborantes, sigilli nostri impressione insigniri iussimus.

Signum domni Heinrici inuictissimi imperatoris Augusti. 

Guntherius cancellarius uice Erchanbaldi archicapellani recognoui.

Data uI Idus Maii, anno Dominice incarnationis  1019, indict. II, anno uero domni Henrici secundi regn. XuII, imperii autem u.

Actum Altsteti feliciter.


Cum sigillo intus impresso.



Cu. S. Henrici diploma, quo monasterio Tegernseensi duos regales mansos, in Liupana seu Leuben sitos, condonat. 
[Pez, Codex diplom.-hist.-epist., ex bibl., Tegerns.]

In nomine sancte et indiuidue Trinitatis, HENRICUS Dei gratia Romanorum imperator Augustus.

Si dignis nostrorum fidelium petitionibus assensum prebere decreuerimus, his scilicet qui, pro statu regni omniumque Ecclesiarum Dei et pro  nostre anime remedio atque nostrorum parentum nostram adeuntes clementiam, deprecantur quatenus ecclesias monasteriorum Dei sublimare, exaltare atque ditare studeamus, non solum nos ab ipso retributionem accepturos speramus, sed etiam statum regni sublimari putamus.

Proinde cunctorum sancte Dei Ecclesie nostrorumque fidelium recognoscat auctoritas, qualiter per interuentum ac petitionem Chunegunde, nostre dilectissime coniugis et imperatricis, atque Gotehardi nostri dilecti abbatis, monasterio S. Quirini, quod situm est in loco qui nominatur Tegernsee, duos regales mansos, sitos in loco qui dicitur Liupana, inter duos lapides Watstein et Hollinstein, donamus et proprio iure concedimus, cum edificiis, cultis et  incultis, pratis, pascuis, siluis, uiis et inuiis, exitibus et reditibus, aquis aquarumue cursibus, piscationibus, quesitis et inquirendis: quatenus eiusdem predicti monasterii abbas ad utilitatem ibidem Deo seruientium liberam habeat potestatem commutandi atque ordinandi, omni contradictione remota.

Si quis igitur hanc nostri precepti paginam uiolare uel spernere presumpserit, sciat se redditurum rationem Omnipotenti Deo in die iudicii, et nostri gratiam in presenti seculo nunquam consecuturum. Et ut hec uerius credantur, diligentiusque ab omnibus obseruentur, manu propria corroborantes, sigilli nostri impressione iussimus insigniri.

Signum domini Henrici Romanorum imperatoris Augusti inuictissimi et serenissimi.

 Guntherius cancellarius ad uicem Erchenbaldi archiepiscopi et archicapellani recognoui.

Datum anno Dominice incarnationis 1019, indict. II, u Idus Ianuarii, anno uero domini Henrici regnantis XuII, imperii uero eius u.

Actum Chuofunge feliciter. Amen.



CuI. Priuilegium imperatoris Heinrici pro duobus mansis sitis iuxta Liupana. (Anno 1019.
[Ludewig, Script. rer. Germ., 336]

In nomine sancte et indiuidue Trinitatis, HEINRICUS Dei gratia Romanorum imperator Augustus.

Si dignis nostrorum fidelium petitionibus assensum  prebere decreuerimus, his scilicet qui, pro statu regni omniumque Ecclesiarum Dei et pro nostre anime remedio atque nostrorum parentum nostram adeuntes clementiam, deprecantur quatenus ecclesias monasteriorum Dei sublimare, exaltare atque ditare studeamus; non solum nos ab ipso retributionem accepturos speramus, sed etiam statum regni sublimari putamus. Proinde cunctorum sancte Dei Ecclesie nostrorumque fidelium recognoscat industria, qualiter, per interuentum ac petitionem Chunigunde nostre dilectissime coniugis et imperatricis, atque Godehardi nostri dilecti abbatis, monasterio sancti Quirini, quod situm est in loco qui nominatur Tegrinse, duos regales mansos, sitos in loco qui dicitur Liupana, inter duos lapides Watstein  et Holinstein, donamus et proprio iure concedimus, cum edificiis, cultis et incultis, pratis, pascuis, siluis, uiis et inuiis, exitibus et reditibus, aquis aquarumue decursibus, piscationibus, quesitis et inquirendis: quatenus eiusdem predicti monasterii abbas ad utilitatem ibidem Deo seruientium liberam habeat potestatem commutandi atque ordinandi, omni contradictione remota. Siquis igitur hanc nostri precepti paginam uiolare uel spernere presumpserit, sciat se redditurum rationem omnipotenti Deo in die iudicii et nostri gratiam in presenti seculo nunquam consecuturum. Et ut hec uerius credantur, diligentiusque ab omnibus obseruentur, manu propria corroborantes, sigilli nostri impressione iussimus insigniri.

 Guntherius cancellarius, ad uicem Erchanbaldi archiepiscopi et archicapellani recognoui.

Datum anno Dominice incarnationis 1019, indict. II, u Id. Ian., anno uero Domini Heinrici regnantis XuII, imperii uero eius u.

Actum Chuofunge feliciter. Amen



CuII. S. Henrici priuilegium pro Ecclesia Mimigardefordensi. 
[Cod. diplom. Hist. Westph., p. 77.]

In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

 Ubi ecclesiarum uenerabilia loca a nostris predecessoribus nobiliter adaucta, ut in suo uigore persistant, nostra auctoritate sancimus, ab omnipotente Deo, quem in suis sanctis honoramus, eterne retributionis premium recipere fideliter et ueraciter speramus. Quocirca sancte Dei ecclesie omniumque fidelium nostrorum presentium uidelicet et futurorum uniuersitati uolumus pateat qualiter Thiedericus, sancte Mimigardeuordensis ecclesie uenerabilis episcopus, nostre celsitudinis adiit clementiam, petens ut sue ecclesie per nostri precepti paginam concederemus et confirmaremus unam abbatiam Liesbern nominatam, quam antea prefata Mimigardeuordensis ecclesia habere uidebatur etsi sine scripto, sitam in pago Dreni ac in comitatu Herimanni  comitis. Cuius peticionibus ut iustum est annuentes, interuentu etiam ac petitione Cunigunde imperatricis Auguste nostreque contectalis dilectissime, aliorumque fidelium nostrorum qui inibi presentes fuerunt, Euerhardi Bauenbergensis et Meinwerki Podilbrunnensis, Adalboldi Traiectensis episcoporum, ducisque Godefridi; per hanc nostri precepti paginam, prelibate sedi episcopali sibique suisque successoribus in perpetuum confirmamus et corroboramus, ut in prescripto loco Liesbern dicto nostra imperiali auctoritate dehinc liberam habeant facultatem seruitium Dei ordinandi penes diuinum amorem atque timorem. Preter hec etiam de aduocatis in predicto loco episcopis liceat agere et ordinare secundum eorum uoluntatem aduocationem in  ipsorum militia, iuxta quod illis melius uisum fuerit ad utilitatem ecclesie pretitulate. Et ut hec nostre preceptionis auctoritas omni tempore stabilis et inconuulsa permaneat, hanc paginam manu propria confirmantes, sigilli nostri impressione iussimus insigniri.

Signum domni Heinrici serenissimi  et inuictissimi imperatoris Augusti.

Guntarius cancellarius uice Archenbaldi archiepiscopi et archicapellani recognouit.

Datum anno Dominice incarnationis 1019, indictione II, anno domni Heinrici regnantis XuIII, imperii uero eius uI, XuII Kal. Aprilis.

Actum Goslarie feliciter.



CuIII. S. Henricus Ecclesie Paderbornensi abbatiam Sceldice donat. 
[Idid., p. 78.]


C. In nomine sancte et indiuidue Trinitatis, HEINRICUS Dei gratia Romanorum imperator Augustus.

Quoniam predecessores nostros reges uel imperatores operatos esse in summo capite quod est Christus non ignoramus, quos scimus in eius membris per fidem operatos haberi augmentando ecclesias Deo uel sanctis sacratas, et pro ea ipsa re eterne recompensationis premia adeptos fore, non secus si sanctam Dei Ecclesiam ad honorem sanctorum  suorum crescere et multiplicare donis uel augmentis studuerimus, perpetue remunerationis exsultationem nos nancisci speramus. Quapropter uniuersali Ecclesie presenti uidelicet et future manifestum esse optando desideramus qualiter Meginwerchus Paterbrunnensis episcopus, nostre imperiali excellentie dilectissimus, sublimitatem nostram conuenit, postulans ecclesie sue unam abbatiam Sceldice uocatam dari, cuius continuis petitionibus non immerito fauentes, interuentu Chunigunde imperatricis nostre uidelicet dilectissime coniugis, episcoporum quoque Geronis, Unuani, Arnoldi, Dietrici, Hiltiwardi et Erici, optimatumque nostri regni, Pernhardi ducis, Sigifridi comitis, Herimanni et Eggihardi consilii uentilatione, supradictam  abbatiam sitam in pago Wessaga et in comitatu Friderici comitis sibi nec non sue ecclesie Paterbrunnensi suisque successoribus omni concedimus iure deinceps possidendam. Ut uero hec precepti pagina stabilis et inconuulsa futuris uel presentibus temporibus permanere ualeat, proprie manus cautione firmamus, et nostri sigilli impressione ratum ducentes signari iussimus.

Signum domni Heinrici serenissimi  et inuictissimi imperatoris.

Guntherius cancellarius uice Erchanbaldi archicapellani recognouit.

Datum anno Dominice incarnationis 1018, indictione II, anno domni Heinrici regnantis XuII, imperii  uero eius uI, XIII. Kal. Apr.

Actum ad Gosilare feliciter. Amen.



CIX. Item »quamdam nostre proprietatis forestim.« 
[Cod. diplom. Hist. Westph., p. 78.]

C. In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

Ubicunque sancta Dei loca bonis nobis a Deo donatis extollimus, non solum uite nostre longanimitatem, uerum etiam regni nos prosperitatem augere speramus. Quapropter nouerit omnium Christi nostrorumque fidelium uniuersitas qualiter nos, pro remedio anime nostre antecessorumque nostrorum,  nec non pro salute dilecte coniugis nostre, Cunigunde imperatricis uidelicet auguste, atque per interuentum Geronis Magedeburgensis archiepiscopi, Dotichonisque comitis, quandam nostre proprietatis forestim in comitatu eiusdem Dotichonis sitam; que, terminum iuxta fluuiolum Fulda nominatum sumens, prope Reginhereshuson et Utenhuson atque Biberbach et Rotbrehteshuson, in quoddam flumen Wisera uocatum usque protenditur; inde sursum directa, quandam uillam nomine Gimundin attingit; abinde, circulum prosecuta, iterum in Fuldam, et sic sursum usque iam predictam uillam scilicet Reginhereshuson pergiratur, sancte Paderbrunnensi ecclesie, cui uenerabilis et nobis dilectus presul Meinwercus preesse uidetur, ad altare et reliquias  sancte Dei genitricis Marie, sanctique martyris et episcopi Kiliani et sancti Liborii confessoris, cum omni utilitate que ab eadem prouenire ullatenus possit, firmiter et perpetuo habendam tradimus atque concedimus. Et ut hec nostra auctoritas stabilis et inconuulsa permaneat, eam manu propria roborantes, sigilli nostri impressione iussimus insigniri.

Signum domni Heinrici Romanorum  inuictissimi imperatoris Augusti.

Guntherius cancellarius uice Erchembaldi archiepiscopi ac archicappellani recognouit.

Anno Dominice incarnationis 1018, indictione II, anno uero domni Heinrici Romanorum imperatoris Augusti secundi regnantis XuIII, imperii autem uI.

 Actum XuIII. Kal. Ianuarii Mulinhuson feliciter. Amen.



CX. S. Henricus imperator monasterio Farfensi S. Marie res nouiter ab ipsis monachis acquisitas, quarum nomina recensentur, suo diplomate confirmat. 
[Muratori, Rer. Ital. Script. II, II, 513.]

HENRICUS diuina clementia imperator Romanorum Angustus.

Notum sit omnibus fidelibus sancte Dei Ecclesie, et omnium nostrorum, fidelium presentium seu futurorum, nouerit uniuersitas qualiter Hugo, monasterii quod dicitur Pharpha, uenerande genitricis ac uirginis Dei Marie, uenerabilis abbas, nostram  adiens clementiam, deprecatus est quatenus ipsius effusis precibus nostre pietatis accomodaremus aures, scilicet ut res nouiter, Deo fauente, acquisitas, seu a prauorum hominum ditione excussas, nostra imperiali ac preceptali pagina confirmaremus. Nos uero quia cunctis iusta poscentibus prebere debemus assensum, nostre tuitionis precepto nominatas et subscriptas sancto confirmamus monasterio. Res itaque, quas Ginizo filius Hildeprandi comitis contulit eidem monasterio, sicut in chartula donationis illius continetur, que sunt in comitatu Firmano sit , simulque addidimus pro redemptione anime nostre ex nostra largitate eidem sancto loco districtum monasterii Spazzani cum omnibus pertinentiis,  et cum campo Arsicio, quod predium Ginizo hactenus tenuit, ut, quemadmodum ille dominam nostram sanctam Mariam constituit heredem de proprio, ita et nos facimus de nostro ministeriolo publico, ne forte, si alicui seculari concederemus illud, ea occasione predictas inuaderent res. Et in predicto comitatu noue Case castellum, quod sibi contulit Atto filius Aderadi, cum suis pertinentiis, ueluti in charta concessionis illius leguntur; et in alio loco ipsius comitatus castellum de Anganello, uel alia loca que ibi condonauit Alkerius comes, quatenus in sua charta referunt, uel alie res que moderno tempore in ipso comitatu acquisite sunt. In comitatu Sabinensi, in loco Ortelle, et res quas contulit ibi Ioannes presbyter cum suis consortibus.  Et quas Octauianus cum Rogata coniuge sua in iam dicto comitatu sepedicto monasterio obtulit, ut in sua concessione habetur. Et quas Leo filius Rezonis condonauit in Moiano. Insuper et imperiali preceptione iubemus sub omni contestatione ut omnia scripta que Gratianus, inuasor rerum ecclesie sancte Marie de Minione, quod pertinet ad prefatum monasterium, fecit, confringantur et annullentur, et ad ipsum monasterium redeant sine obligatione.

In comitatu quoque Balbensi ecclesias sancti Peregrini et sancte Marie, cum pertinentiis earum, in quibus comes Oderisius nouiter monachos locauit, que antiquitus ipsius monasterii fuerunt, et modo reacquisite sunt, quas fideles Christi inibi contulerunt;  seu quas predictus quomodolibet recuperauit. Item in comitatu Sabinensi castellum de Tribuco, et alterum de Bucciniano cum suis pertinentiis, quemadmodum domnus Benedictus summus Romanus pontifex nosterque spiritualis pater nostro rogatu eidem monasterio restituit. Simili modo illa loca que predictus papa per pontificale preceptum pro anime sue remedio contulit, que sunt in Assa de supradicto Bucciniano cum suis omnibus pertinentiis, de ecclesia quoque sancte Marie sita in fundo Masse de uestiario, cum prediis illis que in ipso continentur precepto. Nec non ecclesiam sancti Sebastiani in Collina de Flagiano, cum terris et uineis, sicut ipse presul uniuersalis aliique sancte Dei genitrici per chartulas concesserunt. Pari modo  monasterium sancti Laurentii in finibus Campanis, ubi dicitur Mac . . . , quod idem uenerabilis pater sub dicto loco obtulit. Et in comitatu Sabinensi terra  Ortella Ioannis presbyteri cum ecclesiis, oliuetis atque uinetis. In comitatu Reatino terra , quam Transaricus sancte Marie largitus est. In suburbanis Tiburtine ciuitatis monasterium sancti Adriani cum omnibus suis pertinentiis. In comitatu Firmano res Ottonis filii Anderadi cum ecclesia Domini Saluatoris, et res quas Adelmodus filius Hildemodis, et quecunque ab aliquibus eidem sancte Marie in Pharpha data sunt. In ciuitate Ortana monasterium sancti Theodori cum ecclesiis et omnibus pertinentiis suis, monasterium sancte Marie de Minione  cum omnibus suis pertinentiis, quod beate memorie senior noster Otto ibi restituit. In Assisio due ecclesie , que super terram ipsius monasterii posite sunt. In Summati ecclesia  sancti Siluestri, et curtes de flumine et de monasteriolo et Porscia. In comitatu Balbensi monasterium sancti Peregrini cum omnibus suis pertinentiis. Hec igitur omnia, et quecunque nostri predecessores reges uel imperatores eidem ecclesie beate Marie de Pharpha contulerunt, nos per hanc paginam confirmamus, etc.

Piligrinus cancellarius in uicem Eberhardi Bambergensis episcopi et archicapellani recognoui.

Data anno Dominice incarnationis 1019, anno domni Henrici regnantis XuII, imperii uero 6, indict. II, loco Menesburgh, u Idus Aprilis.



CXI. S. Henricus Godehardo abbati Altahensi predia quedam confert. 
[Ludewig, Script. rer. Germ., p. 337-38.]


In nomine sancte et indiuidue Trinitatis, HENRICUS, diuina clementia fauente, Romanorum imperator Augustus.

Si quid Ecclesias Dei uel in eisdem seruientes de nostris ditare studuerimus, procul dubio immarcessibilem premium in futuro capessere credimus. Qua de re cunctis fidelibus nostris presentibus scilicet et futuris notum esse uolumus qualiter nos, eterne uite desiderio inflammati, tam pro remedio  anime nostre quam parentum nostrorum, nec non et interuentu dilecte contectalis nostre Chunigunde, et pro dilecti Altahensis abbatis Godehardi gratissimo obsequio, eidem Ecclesie cui ipse preesse uidetur, in usum monachorum inibi Deo famulantium, in marcha et comitatu Adalberti marchionis, decem regales mansos inter hos terminos sitos, ab occidentali uidelicet plaga super uillam que Abstorf nuncupatur, de medio Danubis alueo usque in riuulum qui uocatur Smidaha, longitudine ad orientalem plagam, longitudine uero contra Wagrein uergente in locis probabilibus usuique semper aptis. Insuper etiam paruulam insulam in Danubio, contra eamdem uillam iacentem, per hanc nostri precepti paginam concedimus atque largimur, cum  omnibus appendiciis ad eosdem pertinentibus, areis, edificiis, terris cultis et incultis, pratis, pascuis et compascuis, uiis et inuiis, aquis, aquarumue decursibus, molendinis, piscationibus, uenationibus siluis exstirpatis uel adhuc exstirpandis, seu cum omnibus que dici uel nominari possunt utensilibus, et de nostro imperiali iure in eius ius ac dominium omnino transfundimus, ea quippe ratione ut predictus abbas suique successores exinde liberam habeant potestatem tenendi, commutandi, uel quicquid eis in usum predictorum fratrum agere libuerit. Et ut hec nostre donationis auctoritas omnium hominum contradictione remota, stabilis et firma constet, hanc chartam ex nostra iussione conscriptam  ac signatam manu propria subtus firmauimus.

Data uII Idus Aprilis, indict. II, anno Dominice incarnationis 1019, anno uero domini Henrici secundi regnantis XuII, imperii anno uI.

Actum Merseburg feliciter. Amen.



CXII. Concessio Heinrici II imperatoris de moneta et mercatu. 
[Dronke, Cod. diplom. Fuld., p. 346.]

In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

uenerabilia diuine religionis cenobia munificentie  nostre donis exaltare, ac seruorum dei utilitates misericorditer adtendere nobis eterne remunerationis spe necessarium esse ducimus. Proinde omnibus Christi nostrique fidelibus notum esse uolumus qualiter nos, per interuentum dilecte coniugis nostre Chunigunde imperatricis Auguste, in loco qui Fulda dicitur, ubi monasterium sub regula monachica in honore sancte Dei genitricis Marie ac beati Bonefacii martiris in pago Pochonia constructum est, cui etiam uenerabilem ac religiosum uirum Richardum prefecimus, legitimam monetam ac publicum mercatum concedimus ac statuimus, omnibusque quibus placet uendendi et emendi facultatem et potestatem tribuimus, omnium hominum contradictione et inquietudine remota. Theloneum  etiam ac districtum omniaque de eodem mercatu et moneta nos ex regali et imperiali iure respicientia prenominate Fuldensi ecclesie per hanc imperialem paginam in proprium donamus et largimur; ea scilicet ratione ut predictus Richardus abbas suique successores liberam exinde habeant potestatem quidquid eis placuerit faciendi ad utilitatem tantummodo fratrum et Ecclesie ibidem sub regula sancti Benedicti Deo seruientium. Et ut hec nostre concessionis ac donationis auctoritas stabilis et inconuulsa omni permaneat euo, hoc preceptum inde couscriptum sigilli nostri impressione iussimus insigniri.

Signum domni Heinrici inuictissimi Romanorum imperatoris et Augusti.

 Guntherius cancellarius ad uicem Erkenbaldi archicapellani recognoui.

Data Kal. Iul., anno Dominice incarnationis 1014, anno uero domni Heinrici Romanorum imper. Aug. regnantis XuIII, imperii uero uI.

Actum Colonie feliciter. Amen.



CXIII. S. Heinricus Ecclesie Paderbornensi curtem Hammonstedi donat. 
[Cod. diplom. Hist. Westph., p. 79.]

C. In nomine sancte et indiuidue Trinitatis, HEINRICUS, diuina fauente clementia, Romanorum imperator Augustus.

Saluberrimis sacri eloquii institutionibus erudimur,  exemplisque religiosorum excellentissimis admonemur ut, temporalia et terrena pro Dei amore donantes commoda, eterna et sine fine manentia studeamus adipisci bona. Quapropter nouerint omnes Christi fideles presentes scilicet atque futuri qualiter nos, per interuentum spiritalis patris nostri domni uidelicet pape Benedicti, dilectissimeque coniugis nostre Chunigunde, nec non uenerabilis Mogontinensis ecclesie archiepiscopi Erchanbaldi, dilectissimique nostri Babenbergensis episcopi Eberhardi, Frisingensis quoque episcopi Egilberti, maximeque ob iuge et indefessum seruicium uenerandi Meginwerchi episcopi, ut ille nullius emuli obprobriis subiaceat, quin plus omnibus nobis seruiens, premia honoresque plures a nobis accipiat,  exemplisque nostri emolumenti, alios ad nostrum fidele prouocet seruicium, ad Paderburnensem ecclesiam in honore sancte Dei genitricis Marie sanctique Kiliani martyris, nec non sancti Liborii confessoris constructe, cui predictus uenerabilis Mechinwerchus episcopus preesse dinoscitur, quandam nostri iuris curtem Hammonstedi dictam, in pago Rittega et in comitatu Utonis comitis sitam, una cum omnibus eius pertinentiis siue adherentiis, in quocunque pago uel comitatu sita sint, uidelicet cum uicis, uillis, ecclesiis, seruis et ancillis, areis, edificiis, terris cultis et incultis, uiis, inuiis, exitibus et reditibus, quesitis et inquirendis, siluis, forestibus, uenationibus, aquis, piscationibus, molis, molendinis, rebus mobilibus et immobilibus, ac  ceteris omnibus que rite scribi uel quoquolibet modo dici possunt utilitatibus, hac nostre auctoritatis imperiali pagina donamus ac omnium contradictione remota proprietamus, precipientes ut in Deo dilectus nobis sepe dictus M. episcopus liberam dehinc habeat potestatem, suique successores, eandem curtem Hammonstedi cum omnibus appendiciis suis tenendi, possidendi, seu quicquid sibi inde libeat in usum episcopatus faciendi. Et ut hec traditio nostra ab omnibus incorrupta permaneat, hanc chartam inde conscriptam manu propria confirmantes, sigilli nostri impressione insigniri iussimus.

Signum domni Heinrici Romanorum  imperatoris Augusti.

 Guntherius cancellarius ad uicem Erchanbaldi archicapellani recognoui.

Data IX. Kal. Maii, in festiuitate sancti Georgii martyris, indictione III, anno Dominice incarnationis 1020, anno uero domni Heinrici secundi regnantis XIX, imperii autem uII. Actum Babenberc.



CXIu. Item »quamdam nostre proprietatis forestim.« 
[Ibid., p. 80.]

C. In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

Si sanctarum Dei ecclesiarum loca bonis nobis a  Deo donatis ditando extollimus, non solum uite nostre longanimitatem, uerum etiam regni nos prosperitatem augere speramus. Quapropter nouerit omnium sancte Dei ecclesie fidelium nostrorumque uniuersitas presentium scilicet ac futurorum qualiter nos, pro anime nostre remedio nostrorumque antecessorum, nec non et pro salute dilecte coniugis nostre Cunigunde imperatricis uidelicet auguste, atque per interuentum Geronis Magedeburgensis archiepiscopi Dutichonisque comitis, quandam nostre proprietatis forestim in comitatu eiusdem Dutichonis sitam, que inicium sumit de Rothalmingahusun, rectoque tramite protenditur in uuisaram fluuium, sicque ascensum ducit in fluuium Fulda dictum, inde uero continuatim seruat sui ascensus  tenorem iuxta eundem fluuium Fulde usque in riuum qui dicitur Grumelbichi, nec non ad oppidum quod Holthusun uocatur uiam tendit, simul graditur in Othilanham et in Rechinherishusun atque ad Rothiereshusun, mox pergit ad Rikillahusun atque ad Beuerbiki, sicque protenditur in uiam que tendit ad uulfredeskirchun, itemque in alteram uiam que extenditur ad Gunnesburin et ad uuicmonneshusun, sicque girando circuit quandam uiam que peruenit usque ad predictum oppidum Rothalmingahusun, sancte Paderbrunnensi ecclesie, cui uenerabilis nobisque dilectus presul Meinwerchus preesse uidetur, ad altare et reliquias sancte Dei genitricis Marie sanctique martyris et episcopi Kiliani ac sancti Liborii confessoris, cum omni utilitate que ab  eadem ullatenus prouenire possit, firmiter et perpetuo habendam tradimus atque concedimus, ac de nostro iure et dominio in eiusdem sancte Paderbrunnensis ecclesie ius et dominium transfundimus et delegamus; eo uidelicet ordine ut nullus episcopum iam dicte ecclesie eiusque successores de predicta foresti disuestire uel inquietare presumat. Et ut hec nostre auctoritatis pagina stabilis et inconuulsa permaneat, eam manu propria roborantes, sigilli nostri impressione insigniri iussimus.

Signum domni Heinrici serenissimi et inuictissimi Romanorum imperatoris Augusti .

Guntarius cancellarius uice Ercumbaldi archiepiscopi et archicancellarii recognouit.

Anno Dominice incarnationis 1020, indictione III,  anno uero domni Heinrici imperatoris Augusti secundi regnantis XuIIII, imperii autem uII.

Actum XI. Kal. Iunii Chuofunga feliciter. Amen.



CXu. Preceptum Henrici imperatoris pro abbatia Pratalie. 
[Annal. Camaldul, I.]

In nomine sancte et indiuidue Trinitatis, HENRICUS, diuina fauente clementia, Romanorum imperator Augustus.

Si locis Domino sanctisque eius dicatis bona nostra damus, et ab antecessoribus nostris data confirmamus, in eternum anime nostre profuturum  non dubitamus. Quapropter notum esse uolumus omnibus fidelibus nostris, presentibus scilicet atque futuris, qualiter, interuentu Theuzonis monachi nostri fidelis, pro remedio anime nostre largimur atque concedimus, prout iuste atque legaliter possumus, monasterio Sancte Marie et Sancti Benedicti, quod ut [est] situm Alpibus, qui dicuntur Pratalia, iuxta riuum nomine Bidentem, ad radicem montis, nomine Acuti, qui diuidit Thusciam et Romaniam, quosdam mansos de iure nostri regni, mansum uidelicet unum, qui uulgo dicitur Nibli de Soci, et aliam quem tenet filius presbyteri Alprandi de Soci, et Leo de Soci, et piscariam et Barricule de Soci, quem Hugo marchio per libellum dederat predicto monasterio; alterum uero mansum, qui dicitur  Theuzonis Brussati, quem idem marchio similiter dedit; mansum quoque de sexta, unde marchio libellum fecit Winizoni Castaldo; item mansum de uentrina, quem Leoni marchio per libellum dederat cum tribus mansis de Caprena, mansum etiam de Linaro, unum libellum habuit Bonizo; mansum quoque de Teiano, quem Winizo habet, per libellum, cum parte illius uinee de regni nostri iure ac dominio donamus atque transfundimus in ius atque dominium predicti monasterii de Pratalia sancte Marie et sancti Benedicti, ac Bidentem, in perpetuum, cum omnibus eorum pertinentiis, que dici uel nominari possunt, cum terris, campis, casis, uineis, pratis, pascuis, siluis, aquis aquarumque decursibus, et omnibus rebus mobilibus et immobilibus; tali  tenore ut predictus Teuzo rector ipsius monasterii suique successores abbates inde potestatem habeant ad utilitatem ipsius monasterii faciendi quidquid lex precipiat. Precipientes itaque iubemus ut nullus dux, marchio, comes, uicecomes, episcopus, castaldus, uel aliqua nostri regni magna uel parua persona, predicti monasterii rectorem uel suos successores abbates, de omnibus que supra scripta sunt, diuertire seu inquietare sine legali iudicio presumat. Si quis igitur huius nostri precepti uiolator exstiterit, sciat se compositurnm auri optimi libras centum, medietatem camere nostre, et medietatem prefato monasterio. Quod ut uerius credatur, et diligentius ab omnibus in eternum obseruetur, hanc nostre donationis paginam manu propria confirmantes sigilli  nostri impressione iussimus insigniri.

Signum domni Henrici Romanorum inuictissimi imperatoris Augusti.

Piligrinus cancellarius uice Egerardi episcopi et archicancellarii recognouit

Data tertio Kal. Nouembris, indictione tertia, anno Dominice incarnationis 1021, anno autem domni Henrici secundi regnantis XuIII, imperii eius uII.

Actum Amersten.



CXuI. Preceptum domni Henrici imperatoris Augusti, quo predium Butenhart Hilderado abbati Prumensis monasterii concedit. 
[Marten., Ampliss. Collect. I, 380, ex chartario Prumiensi.]


In nomine sancte et indiuidue Trinitatis, HENRICUS, diuina fauente clementia, imperator Augustus.

Si nostre liberalitatis munere locis Deo dicatis quiddam beneficii conferimus, et necessitates ecclesiasticas nostro iuuamine releuamus, id nobis et ad mortalem uitam temporaliter transigendam et ad eternam uitam feliciter obtinendam profuturum liquido credimus. Unde pateat notitie omnium Christi fidelium, presentium scilicet atque futurorum, qualiter  nos, pro remedio anime nostre ac dilecte coniugis nostre Cunegunde, et per interuentum Hilderadi  abbatis nostri dilecti, predium nomine Butenhart, in pago Hulpie, in comitatu Hezelinl comitis situm, quod post obitum Epponis uiri, et legis iure et lege, ad nostras regales et imperiales manus deuenit, cum utriusque sexus mancipiis et omnibus utensilibus, terris, cultis et incultis, agris, pratis, campis, pascuis, siluis, aquis aquarumue decursibus, piscationibus, molendinis, uiis et inuiis, exitibus et reditibus, et omnibus appertinentiis, quesitis et inquirendis, que dici poterunt aut nominari, ad monasterium S. Saluatoris mundi, situm in loco qui dicitur Prumea, in usus fratrum Deo inibi sub regula S. Benedicti seruientium, concessimus  et in proprietatem donauimus, ut per omnia succedentium temporum curricula eidem monasterio absque omnium mortalium contradictione firmum atque stabile in eternum permaneat. Et ut hec nostre concessionis traditio omni tempore stabilis et inconuulsa permaneat, hanc imperialis precepti paginam inde conscribi, et, manu propria confirmantes, propria sigilli nostri impressione iussimus insigniri.

Signum domni Henrici Romanorum inuictissimi imperatoris Augusti.

Witharius cancellarius uice Erchanbaldi archiepiscopi recognoui.

Data u Kalendas Octobris, indictione III, anno Dominice incarnationis 1020, anno autem domni Henrici  secundi regnantis XuIII, imperii uero eius uII.

Actum Hamerstein feliciter. Amen.



CXuII. Immunitas Heinrici II imperatoris. 
[Dronke, Cod. diplom. Fuld., p. 347.]

In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

Constat nos, diuina dispensante gratia, ceteris supereminere mortalibus: unde oportet ut, cuius  precellimus munere, eius studeamus modis omnibus parere uoluntati. Quapropter comperiat industria atque utilitas omnium fidelium nostrorum, presentium scilicet et futurorum, quia uir uenerabilis Richardus abba ex monasterio quod dicitur Fulda, quod est situm in pago Grapfeld, constructum in honore sancti Bonifacii martiris Christi, ubi idem gloriosus martyr corpore quiescit, adiens excellentiam culminis nostri, obtulit nobis quandam antecessorum nostrorum, Pipini uidelicet, Ludewici et Chuonradi, Heinrici, necnon et Ottonis imperatoris Augusti auctoritatem, in qua continebatur qualiter idem principes clarissimi prefatum monasterium cum monachis ibidem Deo famulantibus, et cum rebus uel hominibus ad se iuste pertinentibus, sub  sua constituissent defensione et munitatis tuicione. Obsecrauit namque prescriptus abba ut similiter ipsum monasterium cum monachis ibidem Deo famulantibus et cum rebus et hominibus sibi legaliter pertinentibus sub nostra constitueremus defensione, et paterne auctoritati nostram iungeremus auctoritatem. Cuius petitionem quia iustam imo rationabilem esse iudicauimus, libenter accommodauimus et beneficio quod postulauit assensum prebuimus. Et ideo hanc auctoritatem, propter diuinum amorem et uenerationem ipsius sancti loci tranquillitatemque fratrum ibidem consistentium, circa ipsum monasterium fieri decreuimus. Per quam in futurum sanccimus atque iubemus ut nullus iudex publicus uel quilibet ex iudiciaria potestate in ecclesias, uillas,  loca, uel agros, possessiones, quas moderno tempore iuste et rationabiliter infra regnum diuinitus nobis concessum prefatum possidet monasterium, uel que deinceps in ius ipsius loci uoluerit diuina pietas augeri, ad causas iudiciario more audiendas uel freda undecumque exigenda aut mansiones uel paratas faciendas aut fideiussores tollendos aut homines ipsius monasterii tam ingenuos quam et seruos super terram ipsius commanentes distringendos, nec ullas redibitiones aut inlicitas occasiones requirendas, nostris futurisque temporibus ingredi audeat, uel ea que supra memorata sunt exigere presumat. Sed liceat prefato abbati suisque successoribus res predicti monasterii cum omnibus sibi subiectis sub immunitatis nostre defensione possidere et nostro  fideliter parere imperio. Et quicquid de predictis rebus ius fisci exigere poterat, pro eterna remuneratione prefato monasterio et monachis concessimus. Et si quando diuina uocatione iam fatus abba uel successores eius de hac luce migrauerint, quamdiu ipsi monachi inter se tales inuenire possint qui ipsam congregationem secundum regulam pii patris Benedicti regere ualeant, per hanc nostram auctoritatem consensum et licentiam habeant eligendi abbates. Hec uero auctoritas ut pleniorem in Dei nomine optineat firmitatem, manu propria subtus eam firmauimus, sigilloque nostro insigniri iussimus.

Signum domni Heinrici Romanorum inuictissimi   imperatoris Augusti.  Guntherius uice Erkanbaldi archicappellani recognouit.

Data u Non. Mai., indictione III, anno Dominice incarnationis 1020, anno uero domni Heinrici secundi regnantis XIX, imperii autem uII.

Actum Fulda.



CXuIII. S. Henricus ecclesie Paderbornensi predia quedam confert. 
[Cod. diplom. Hist. Westph., p. 80.]

XP. In nomine sancte et indiuidue Trinitatis, HEINRICUS diuina gratia Romanorum imperator Augustus.

 Diuine pietatis clementia, que nos ad culmen imperatorie maiestatis perduxit, ad hoc uoluit imperare, ut ecclesiarum ordini firmando atque corroborando subueniamus. Hiis autem maxime locis que, ab antecessoribus nostris regibus et imperatoribus fundata, sed iam peccatis exigentibus pene uidebantur annullata. Quapropter omnium fidelium nostrorum presentium scilicet ac futurorum industrie notum esse uolumus qualiter nos, diuini amoris instinctu, pro remedio anime nostre seu parentum nostrorum, nec non et tertii Ottonis bone memorie imperatoris, dilecteque coniugis nostre Chunigunde Auguste interuentu, atque Meginwerc sancte Padrebrunnensis ecclesie uenerabilis episcopi rogatu, sibi sancteque sue ecclesie a Karolo  magno imperatore olim fundate, nostris uero temporibus incendium passe, in honore enim sancte Dei genitricis Marie semper uirginis et sancti Kyliani martyris Liboriique confessoris dedicate, comitatum quem Dodico comes dum uixit tenuit, situm scilicet in locis Hessiga, Netga, Nihterga, cum omni legalitate in proprium concedimus atque largimur per hanc nostram imperialem paginam; eo uidelicet tenore rationis ut prefatus episcopus M. suique successores prescripte ecclesie presidentes dehinc liberam habeant potestatem de eodem comitatu eiusque utilitatibus quicquid eis placuerit faciendi, ad eorum tamen utilitatem ecclesie, omnium uidelicet inquietudine remota. Et ut hec nostre traditionis seu confirmationis auctoritas  stabilis et inconuulsa omni habeatur tempore, hoc preceptum inde conscriptum manu propria firmauimus et nostro sigillo repercusso insigniri iussimus.

Signum domni Heinrici uictoriosissimi  imperatoris Augusti.

Guntherius cancellarius ad uicem Herkembaldi Mogontini archiepiscopi et archicapellani recognouit.

Data XIu. Kal. Marcii, indictione Iu, anno Dominice incarnationis 1021, anno uero domni Heinrici secundi regnantis XuIIII, imperii autem uIII.

Actum Podrebrun feliciter. Amen.



CXIX. S. Henricus confirmat monasterio Sancti Emmerami omnia bona eneratim, ablata epo aliisque alienandi facultate. 
[Ried, Codex diplom. Ratisb., I, 135.]


In nomine sancte et indiuidue Trinitatis, HEINRICUS diuina fauente clementia Rom. imp. Aug.

Imperialem nostri nominis excellentiam hoc scimus exigere, imo ad statum regni et ad salutem anime nostre multum proficere, quosque diuini seruitii amatores, ut sine querela in Dei persistant laude, liberalitatis nostre sustentaculo confortare, maxime autem eos quorum laboris deuotio diuino pre ceteris inuigilat obsequio. Proinde nouerit omnium  Christi nostrique fidelium uniuersitas qualiter nos, diuine remunerationis spe incitati, interuentu etiam dilecte coniugis nostre Cunigunde imperatricis Auguste et uenerandi Richolfi abbatis commoniti, cuidam Ecclesie Dei infra ciuitatem Ratesponensem in honorem pretiosi Dei martyris Heimmerami constructe, ubi uenerabile corpus eius miraculis declarantibus requiescere comprobatur, omnia, que ab antecessoribus nostris, regibus uel imperatoribus, omnibusque Christi fidelibus uel infra ipsam Ratesponensem ciuitatem, uel in suburbio eius, uel ubicunque locorum hactenus tradita sunt et collata, per hanc imperialem paginam in perpetuum confirmamus, et absque omnium hominum contradictione in proprium largimur; ea uidelicet ratione ut nec  episcopus eiusdem loci, nullaque iudiciaria uel ecclesiastica persona aliquam habeat potestatem prenominata bona prefate ecclesie auferre, uel usibus fratrum ibidem sub monachica institutione Deo seruientium abalienare, sed predictus Richolfus eiusdem loci abbas suique successores liberam exinde habeant potestatem quicquid eis placuerit faciendi, ad utilitatem tantummodo fratrum ibidem sub regula sancti Benedicti Deo sanctoque Heimmeramo famulantium. Et ut hec nostre confirmationis et largitionis auctoritas stabilis et inconuulsa omni permaneat euo, hoc preceptum inde conscriptum propria manu corroborantes, sigilli nostri impressione iussimus insigniri.

Signum domni Henrici inuictissimi Romanorum  imperatoris Augusti. 

Guntherius cancellarius ad uicem Erkenbaldi archicapellani recognoui.

Data u Nonas Iulii, indictione III, anno Dominice incarnationis 1021, anno uero Domni Henrici secundi regnantis XX, imperantis uIII.

Actum Colonie feliciter. Amen.

Sigillum maiestat. integrum exstat.



CXX. S. Henricus confirmat monasterio Sancti Emmerami traditionem curtis Ruite  factam a comite Warmundo. 
[Ried ubi supra, p. 136.]

In nomine sancte et indiuidue Trinitatis, HENRICUS  diuina fauente clementia Rom. imp. Augustus.

Imperialem nostri nominis excellentiam hoc scimus exigere, imo ad statum regni et ad salutem anime nostre multum proficere, quosque diuini seruitii amatores, ut sine querela in Dei persistant laude, liberalitatis nostre sustentaculo confortare, maxime autem eos quorum laboris deuotio diuino pre ceteris inuigilat obsequio. Proinde nouerit omnium Christi nostrique fidelium uniuersitas qualiter nos, diuine remunerationis spe incitati, interuentu etiam dilecte coniugis nostre Chunigunde imperatricis Auguste et uenerandi Richolfi abbatis commoniti, cuidam Ecclesie Dei infra ciuitatem Ratisponen. in honorem pretiosi Dei martyris Heimmerami constructe, ubi uenerabile corpus eius miraculis declarantibus  requiescere comprobatur, quamdam nostri iuris curtem Riute dictam, in pago Chymengowe, in comitatu Pabonis comitis sitam, quam quidam nobilis homo Warmundus comes eidem cenobio contulit, cum omnibus appendiciis, uillis scilicet, areis, agris, pratis, pascuis, aquis aquarumue desursibus, uadis, molendinis, piscationibus, exitibus et reditibus, uiis et inuiis, quesitis et inquirendis, siluis, uenationibus, familiis etiam utriusque sexus, ceterisque, que quolibet modo dici aut scribi possunt, utilitatibus ad eamdem curtem iure et legaliter pertinentibus, per hanc imperialem paginam in proprium largimur, et eiusdem Warmundi comitis traditionem perpetuo iure predicte ecclesie confirmamus; ea uidelicet ratione ut nec episcopus eiusdem loci,  nullaque ecclesiastica uel iudiciaria persona aliquam habeat potestatem, prenominatam curtem prenominate Ecclesie auferre uel usibus fratrum ibidem sub monachica institutione Deo seruientium abalienare, sed predictus Richolfus eiusdem loci abbas suique successores liberam exinde habeant potestatem quicquid eis placuerit faciendi, ad utilitatem tantummodo fratrum ibidem sub regula sancti Benedicti Deo sanctoque Heimmeramo famulantium, omnium hominum contradictione remota. Et ut hec nostre largitionis et confirmationis auctoritas stabilis et inconuulsa omni permaneat euo, hoc preceptum inde conscriptum manu propria corroborantes, sigilli nostri impressione iussimus insigniri.

Signum domni Henrici inuictissimi Rom. imp. Augusti.  

Guntherius cancellarius ad uicem Erkenbaldi archicapellani recognoui.

Data u Nonas Iulii, indict. III, anno Dominice incarnat. 1021, anno uero domni Henrici II regnantis XX, imperantis uIII, Actum Colonie feliciter, Amen.

Sigillum nonnichil lesum exstat.



CXXI. S. Henricus confirmat monasterio sancti Emmerami curtem Eiterhouen. 
[Ried, ubi supra, p. 137.]

In nomine sancte et indiuidue Trinitatis, HENRICUS, etc., ut num. prec.---quamdam nostri iuris  curtem, Eitterhouen dictam, in pago Tunegowe, in comitatu Adalberti marchionis sitam, quam auus noster pie recordationis dux Henricus eidem cenobio antea contulit, cum omnibus appendiciis, uillis scilicet, areis, agris, pratis, pascuis, aquis, aquarumue decursibus, molendinis, piscationibus, exitibus et reditibus, quesitis et inquirendis, siluis, uenationibus, familiis etiam utriusque sexus, ceterisque, que quolibet modo dici aut scribi possunt, utilitatibus ad eamdem curtem iure et legaliter pertinentibus, per hanc imperialem paginam in proprium largimur, concedimus et perpetualiter confirmamus; ea uidelicet ratione ut nec Episcopus eiusdem loci, nullaque Ecclesia uel iudiciaria persona aliquam habeat potestatem, prenominatam curtem Ecclesie prefate auferre, uel usibus fratrum ibidem sub monachica  institutione Deo seruientium abalienare, sed predictus Richolfus eiusdem loci abbas suique successores liberam exinde habeant potestatem quidquid eis placuerit faciendi, ad utilitatem tantummodo fratrum ibidem sub regula sancti Benedicti Deo sanctoque Heimmeramo famulantium, omnium hominum contradictione remota. Et ut hec nostre largitionis, concessionis et confirmationis auctoritas stabilis et inconuulsa omni permaneat euo, hoc preceptum inde conscriptum propria manu corroborantes, sigilli nostri impressione iussimus insigniri.

Signum domni Henrici inuictissimi Romanorun: imp. Augusti. 

 Guntherius cancellarius ad uicem Erkenbaldi Archicapellani recognoui.

Data u Nonas Iulii, indict. III, anno Dominice incarnationis 1021, anno uero domni Henrici II regnantis XX, imperantis autem uIII. Actum Colonie feliciter. Amen.

Sigillum maiest. integrum exstat.



CXXII. S. Henricus donat monasterio superiori duas terras  intra et extra menia ciuitatis Ratisbonensis uersus meridiem. 
[Ried, ubi supra, p. 138.]

In nomine sancte et indiuidue Trinitatis, HENRICUS, Romanorum imperator Augustus.

 Si Christiane religionis et angelice conuersationis amatores nostre liberalitatis beneficio, quo securius Deo seruire possint, consolari studuerimus, et eternorum premiorum una cum illis nos participes fieri spe certa confidimus, proinde omnibus Christi nostrique fidelibus innotescat qualiter nos, per interuentum Henrici ducis Bawarie cuidam ecclesie in honorem sancte Dei genitricis semperque uirginis Marie infra Ratisponensem ciuitatem constructe, que uulgo Obrenmunsture dicitur, ubi uenerabilis abbatissa Wichpurg uirginibus sub regula monachica Deo seruientibus preesse uidetur, quamdam infra predictum monasterium terram, confinalem atrio eius, et infra publicam plateam iacentem, que de porta  sancti Hemmerami ducit ad ecclesiam, que uulgariter Ahachiricha dicitur, intra ciuitatem, in longitudine habentem perticas XX, et in latitudine X, aliam uero, foras murum proxime adiacentem, in longitudine similiter habentem perticas XX, et in latitudine uIII, in comitatu Ruodperti comitis, per hanc imperialem paginam cum omni legalitate in proprium largimur atque concedimus; ea scilicet ratione ut predicta abbatissa et omnes que sibi in loco eodem ordine et dignitate succedunt, liberam exinde habeant potestatem quidquid eis libuerit faciendi ad utilitatem prenominati monasterii ac sororum ibidem monastice conuersantium. Et, ut hec nostre auctoritatis charta stabilis et inconuulsa omni permaneat euo, hoc preceptum inde conscriptum propria  manu confirmantes, sigilli nostri impressione iussimus insigniri.

Signum domni Henrici inuictissimi Romanorum imp. Aug. 

Guntherius cancellarius ad uicem Aribonis archicapellani recognoui.

Data II Idus Nouembris, anno Dominice incarnationis 1021, anno uero Domni Henrici imperatoris regnantis XXII, imperii autem uIII.

Actum Auguste feliciter. Amen.

Sigillum maiestat. media parte est deperditum.



CXXIII. S. Henrici diploma concessum Amato II archiepiscopo Salernitano, per quod ei confirmat omnia iura. 
[Muratori, Antiq. Ital., I, 193.]


In nomine sancte et indiuidue Trinitatis, HENRICUS, diuina fauente clementia, Romanorum imperator Augustus.

Si iustis Deoque diuinis locis non solum preesse sed etiam prodesse studuerimus, presentis uite suffragium et eterne remedium inuenire non titubamus; et si in pristinum gradum erigere conamur, nostri imperii culmen sublimare procul dubio credimus. Quapropter omnium fidelium sacre Dei Ecclesie, nostrorumque, presentium ac futurorum, comprehendat uniuersitas qualiter, interuentu ac petitione Theoderici nostri dilecti cancellarii, per hanc nostri precepti presentem paginam, prout iuste et legaliter possumus, sancte  sedis ecclesie in beati apostoli Matthei site honore, ubi quotidie summe Trinitati debite canuntur laudes, atque inuiolabiliter et perpetualiter Amato ipsius prefate Ecclesie archiepiscopo, nostroque fideli, de nouo concedimus et confirmamus omnes res et proprietates ab antiquis principibus ipsius ciuitatis predicte huic concessas ecclesie, seu ea que Gisulfus Princeps cum uxore sua Gemma ibi obtulit pro suarum remedio animarum, tam ea que intra eamdem ciuitatem habere uidentur quam extra, cum terris illis que ultra fluuium Tuscianum prefate ecclesie pertinere uidentur usque ad fluuium qui dicitur Siler, seu in comitatu Capuaci et Dulicaria, et in ceteris locis iam dicte eclesie pertinentibus,  que dici uel nominari possunt. Insuper etiam concedimus castrum Libani cum omnibus adiacentibus sibi, quemadmodum illud antiquitus ipsa ecclesia tenuit et dominata est per precepta et quascunque scriptiones, castrum uidelicet Libani, quod a Grimoaldo et Alfano germanis iniuste inuasum est. Concedimus denique et confirmamus eidem ecclesie omnes mortuorum res que in ipso episcopio uel in rebus suis sunt aut erunt ad futurum, omnesque res mobiles siue immobiles que ab antiquitus Deum timentibus hominibus oblate ibi sunt, ac omnes concessiones eiusdem sancte ecclesie concessas a principibus et ducibus seu regibus. Censiles namque omnes eiusdem Ecclesie, ut pars prefati episcopii dominetur, iubemus, nullo contradicente,  sicut antiquitus fecerat. Nostra namque imperiali auctoritate ei concedimus confirmationes, ut pars eiusdem episcopi habeat potestatem ad ecclesie eiusdem ius ordinare infra eamdem ciuitatem quinque macellatores, ubi uoluerit, ad carnes uendendas. Statuentes siquidem illi concedimus et confirmamus omnes illas res que ab eiusdem episcopi iure sine ratione et iustitia, post obitum sancte recordationis Petri, eiusdem ecclesie uenerabilis episcopi ablate sunt per Ioannem episcopum, qui inordinate eamdem tenuit sedem. Ut si qua ante scriptio per manus eiusdem Ioannis facta, ostensa fuerit, diiudicamus eam pro munere irritam et inanem, eo quod contra canonicam auctoritatem suam deseruit sedem, et ad aliam accessit: quod omnino  fieri non potuit secundum auctoritatis canonum instituta. Statuimus ut pars prefati episcopi distringat omnes forenses presbyteros sibi pertinentes ac clericos, omnesque eorumdem familias, scilicet illos qui in diecesi eiusdem episcopii habitant: uolumus ut iudicet et distringat sine ulla partis publice contrarietate, et in suo seruitio habeat, ut canones iubent. Omnes quippe supradictas res illi confirmamus una cum terris, uineis, campis, pratis, siluis, pascuis, montibus, uallibus, planitiebus, aquis aquarumque decursibus, ripis, molendinis, piscationibus, forestis, uenationibus, seruis, ancillis, aldiis, aldiabus, ancariis, censibus, pensionibus, capellis, castellis, uillis, ac omnibus que dici aut nominari possunt, prefate ecclesie iuste et legaliter  pertinentibus, in integrum. Precipientes igitur omnino iubemus ut nullus dominus, princeps, straticho, marchio, episcopus, comes, uicecomes, nullaque nostri regni magna uel parua persona prefate ecclesie res, uel episcopum inquietare, molestare, aut in aliquo sine legali iudicio disuestire presumat. Sed liceat eidem Amato archiepiscopo prefati episcopii res tenere, possidere, atque per hoc nostrum preceptum predictas res ad utilitatem sue ecclesie acquirere, omnium hominum contradictione remota. Si quis autem, quod absit! huius nostre auctoritatis presumtuosus uiolator extiterit, sciat se compositurum auri purissimi libras mille, medietatem camere nostre, et medietatem eiusdem  episcopii regentibus. Quod ut uerius credatur, diligenterque ab omnibus obseruetur, manu propria roborantes hanc paginam nostro sigillo insigniri iussimus.

Signum domni Henrici serenissimi imperatoris Augusti.

Theodoricus cancellarius uice Eberardi episcopi et archicancellarii. . . . . . .

Data pridie Kalendas Iunii, anno incarnationis Domini M. . . . . . . indictione u, anno uero Domni Henrici II regnantis. . . . . . . . . imperii uero 9.

Actum Troie feliciter. Amen.



CXXIu. S. Henricus D. Romualdo, eremitarum Camaldulensium conditori, abbatiam S. Benedicti in Alpibus ad Bifurcum sitam confirmat. 
[Ughelli, Italia sacra, II, 493.]


In nomine Patris, et Filii, et Spiritus sancti, HENRICUS Romanorum imperator Augustus.

Dignum uidetur nostre imperiali clementie religiosorum uirorum congruis petitionibus iuste ac rationabiliter acquiescere. Quapropter nouerit omnium Ecclesie sancte Dei nostrorumque fidelium, presentium uidelicet et futurorum, industria qualiter nos, pro remedio anime nostre seu parentum nostrorum, nostraque salute ac dilectissime coniugis nostre Cunegundis imperatricis Auguste, atque pro interuentu religiosi uiri D. Romualdi monachi et eremite, quamdam abbatiam ad honorem  S. Benedicti super res nostri iuris constructam in Alpe que dicitur Bifurco, tantum regibus uel imperatoribus solitam inuestiri, constituimus, eamque permanere in prouisu et disciplina eiusdem uenerabilis uiri D. Romualdi suorumque successorum in ipsa eremo persistentium, uitam et religionem eiusdem seruantium; modo ipsa tamen prouisio et disciplina contra regulam B. Benedicti non fiat. Confirmantes ecclesie S. Benedicti eiusdem monasterii illas terras quas nunc tenet, quarum nomina sunt hec: ecclesiam cum tribus molendinis et tres mansos in Domicuicrolo; in Galiano mansos duos et ecclesiam unam; in Partisidia ecclesiam unam, et mansos duos, et molendinum unum; in Casale mansos duos; in Mistriano mansum unum; in Drimano  mansum unum; in Dipidano mansum unum; in monte Martino mansum unum; in Africo mansos duos; in montanis S. Gaudentii mansos quinque; et omnia quecunque iuste et legaliter nunc habet, aut in antea habiturus est, aut acquisiturus est, aut acquisiuit, ut ea habeat ac teneat cum omnibus suis pertinentiis in integrum; proprietario iure possideat, eo modo ut nec isti qui nunc superest abbati, nec suis successoribus, liceat terras Ecclesie uendere, aut alienare, aut precarium facere absque nostra licentia, sed tantum ad usum monachorum ibidem seruientium iuxta regulam S. Benedicti permaneant. Insuper confirmamus omnem hereditatem honorum ipsius monasterii et monachorum, ut tali modo habeat  quo nunc ipse habet. Constituimus igitur ut supradictum monasterium nulli marchioni, nulli comiti, nulli archiepiscopo, nulli episcopo, nullique singulari persone subiaceat, nisi sit in imperiali et regali potestate. uolumus itaque et disponimus ut liceat D. Romualdo suisque successoribus, et abbati ipsius monasterii suisque successoribus, aduocare quemcunque episcopum ad ecclesias consecrandas et ad omnem consecrationem faciendam. uolumus etiam ut per circuitum monasterii et eremi ecclesia possideat ab oriente a riuo de lacu, ab occidente a iugo Alpium, a septentrione a Ceresio, a meridie, collina de Gimellis. Inuiolabiliter igitur iubemus ut non dux, non marchio, non comes, non qualiscunque magna uel parua persona hoc nostrum imperiale preceptum uiolare pertentet. Si uero, quod absit!  aliquis illud infringere tentauerit, sciat se compositurum ducentas libras auri cotti: medietatem nobis, et medietatem dicto monasterio. Et ut hoc uerius credatur, et inconuulsum seruetur, manu propria subscribentes, nostro sigillo inferius insigniri precepimus.

Sign. D. Henrici imperatoris inuictissimi Augusti.

Theodoricus cancellarius recognoui.

Datum anno Dom. Incarn. 1022, Indict. X., anno uero D. Henrici II, regnantis 21, imperantis uero 8.

Actum pridie Kal. Ianuarii Rauenne feciliter. Amen.



CXXu. S. Henrici priuilegium pro monasterio S. Sophie. Beneuentano. 
[Ughelli, Italia sacra, uIII, 76.]


In nomine Sancte indiuidueque Trinitatis, HENRICUS diuina fauente clementia Romanorum imperator semper Augustus.

Si tanto sanctorum Dei ecclesiis omnium adnixu institimus, ad nostri imperii profectum uenire non diffidimus. Quocirca omnium fidelium sancte Dei Ecclesie nostrorumque solers agnoscet uniuersitas presentium et futurorum, Henricum uenerabilem, Parmensis Ecclesie episcopum, culminis nostri sublimitatem adiisse, obnixe postulando quatenus, pro Dei amore facinorumque nostrorum solutione, cenobio in honore S. Sophie ecclesie dedicato, in ciuitate que dicitur Beneuentum constructo, in quo  Gregorius uenerabilis abbas preesse uidetur, confirmare ac omnino corroborare dignaremur omnia que ab antecessoribus nostris ac hominibus ceteris Dominum colentibus eidem cenobio concessa sunt atque idem monasterium tenuit, ex quo fundatum est, tam per precepta predecessorum nostrorum, sed etiam per precariam, et absolutiones, et oblationes, et per inuestituram, seu etiam per quecunque instrumenta chartarum, siue uniuscuiusque scriptionis titulum. Nos quoque grata mente petitionem considerantes animo inclinato precibus ipsius per hoc nostrum preceptum, prout iuste aut legaliter possumus, confirmamus aut roboramus omnes res et proprietates ipsius monasterii, scilicet in  loco qui nominatur Pentano cum suis pertinentiis, et cum capella in honore sancti Benedicti; alia uero in honore sancti uitalis cum omnibus suis pertinentiis; altera uero in honore sancti Michelis archangeli, que dicitur ad Holibola cum omnibus suis pertinentiis, et in Pallaria capella una, que est in honore sancte Marie; sed et ecclesiam sancti Bartholomei in collina; et curtem de Nuriano in Petra furmina cum casis, ac siluis; et curtem de Lapiso hereditatem; et ecclesiam S. Felicis de Burto; in Cortiano capellam in honore sancti Petri; in Cerreto capellam in honore S. Martiani cum pertinentiis suis; capellam in honore sancti Siluestri de Corneto in comitatu Capuano in loco Iuliano cum capella in honore sancte Marie in Biuine in Beletro flumine; in ciuitate capellam in honore sancti  Martini; infra ciuitatem Asculensem ecclesias, et foris omnem hereditatem; in finibus Cauni ecclesiam sancti Iuliani; in comitatu Franensi cortem de Pazano cum oliuetis suis; in comitatu Sipontino piscariam; in comitatu Lesinensi piscariam; curtem Delaniensem; curtem de Calaza: S. Roseo cum Sessa, et territoriis suis; in finibus Capue ad sanctum Paulum et sanctum Stephanum cum territoriis suis; in campo Marrini, in finibus Tremonensibus ad S. Adiutorem erga flumen uulturnum cum territoriis suis.

Sed etiam, sicut supra legitur, confirmamus eidem monasterio ecclesiam sancti Magni in castello Magno cum pertinentiis suis; ecclesiam sancti Angeli in  altissimo super flumen Bisernum in finibus campi Morani cum eadem ecclesia: nec non ecclesiam S. Ioannis cum omnibus rebus suis in casa Pollucis, hereditatem, que est in longitudine duo milliaria, latitudine milliare unum; et ecclesiam sancti Petri in finibus de Laureto cum omnibus pertinentiis suis; sanctum Angelum in Palumbara, cum omnibus pertinentiis suis; sanctum Michelem de Sessola, cum omnibus pertinentiis suis; sanctam Crucem intus in ciuitate Neapolitana, cum omnibus suis pertinentiis; in campo Sinarcumi terram milliaria tria in longitudine, et unum in latitudine; ecclesiam S. Trinitatis iuxta fluuium Bisernum, cum omnibus suis pertinentiis; et ecclesiam sancti Marciani in castello Mosano, cum omnibus suis pertinentiis; et ecclesiam S. Ioannis  in monte Tabenna, cum omnibus suis pertinentiis; nec non ecclesiam sancti Bartholomei, que est iuxta ecclesiam sancti Ioannis, cum omnibus suis pertinentiis; et cellam sancti Angeli, iuxta urbem Trianensem, cum omnibus pertinentiis suis; et cellam S. Gregorii in comitatu Frigenti, cum omnibus pertinentiis; et ecclesiam S. Bitti in comitatu uulturario; et ecclesiam S. Stephani protomartyris intus in ciuitate Cuceri, cum omnibus pertinentiis suis; et ecclesiam S. Donati in Leone cubantem, cum omnibus suis pertinentiis; et ecclesiam S. Crucis in Nola cum omnibus suis pertinentiis, uidelicet cum omnibus in integrum terris, edificiis sub se habentibus, uineis, pratis, campis, aquis, aquarumque decursibus,  molendinis, piscationibus, casis, dominicatis, castellis, uillis, et capellis, seruis et ancillis, montibus, et planitiebus, hasulis, frascariis, cultis et incultis, rebus mobilibus et immobilibus, aldionis et aldiebus, commeatis eorumque supellectilibus, cum omnibus adiacentiis ad hanc etiam nominatam ecclesiam S. Sophie uere et legitime pertinentibus uel aspicientibus, integre, tam intra Italicum regnum quam etiam in Apulie partibus. Precipientes itaque iubemus ut nullus marchio, dux, princeps, archiepiscopus, episcopus, comes, seu ullus homo magnus siue paruus de omnibus que pertinent ad prefatum monasterium et pertinere uidentur, tam res quam familie, se intromittere, calumniare aut molestare presumat iam dictum Gregorium abbatem  aut suos successores. Si quis uero hoc preceptum in aliquo uiolauerit, sciat se compositurum auri libras centum . . . . . . ex auro purissimo, medietatem camere nostre, et medietatem predicto abbati aut nostris suisque successoribus. Quod ut certum esse uideatur, et ab omnibus obseruetur, hanc paginam manu propria corroborantes sigillari precepimus.

Theodoricus cancellarius uice Ethardi pape Bregiensis Ecclesie episcopi et archicapellani notaui. Datum uI. Id. Mart., anno 1022, Ind. Xu, anno regni Domini Henrici 12, imperii uero 9.

Actum Beneuenti feliciter.



CXXuI. Scrittura di Arrigo santo indiritta a papa Benedetto a fauore della badia di Monte-Casino. 
[Tosti, Storia della badia di Monte Casino, I, 253.]


In nomine sancte et indiuidue Trinitatis, HENRICUS diuina fauente clementia imperator Augustus, BENEDICTO urbis Rome sanctissimo pape, eiusque successoribus canonice in apostolicam sedem substituendis in perpetuum.

Ad Romani imperii curam attinet per totum orbem Romanorum constitutis ecclesiis imperiali potestate defensionis auxilia ministrare, ut eius iuuamine ab hominum infidelium seu prauorum tueatur impetu. Proinde Casinensi Ecclesie prouidentes, Benedicte sedis apostolice pontifex, que specialius ad Romanum spectat imperium, et predecessorum nostrorum camera ab ipso sue constructionis exordio exstitit,  queque ab omnium mortalium dominatu immunis permansit et libera; eamdem Ecclesiam ditauerant imperiali munificentia; paternitati tue commendamus ne qua ui cuiuscumque potestatis quidlibet iniustum patiatur, saluo eo quod specialiter et singulariter pre ceteris aliis Ecclesiis ad Romanum imperium spectare uidetur. Nam cum omnis Ecclesia ab omni conditionali seu seruili nexu sit libera, specialius autem post sedis Romane dignitatem libera Casinensis Ecclesia, que per patrem Benedictum legis monastice principatum tenet, et quoniam omnes nostri predecessores imperatores, uidelicet Pipinus, Carolus, Ludouicus, Lotharius, Otto ac reliqui imperatores suam specialem cameram  habuerunt, libertatis debet potiri insigne. Igitur prefatum cenobium paternitati tue commendamus, ut illius cooperatores exsistatis, et ab omnibus infestationibus defendatis, non ut exterminetis, saluo eo quod ad nostrum imperium spectat. Concedimus etiam tibi tuisque successoribus consecrationem abbatis Casinensis, et de eiusdem loci redditibus, in eundo et redeundo Beneuentum, ut unum prandium apostolice sedis pontifici preparent constituimus, nullamque aliam potestatem uel dominium de Casinensi cenobio Romanum pontificem habere uolumus, sed sicut semper singulariter et specialiter sub imperatoris iura a sue constructionis mansit exordio, ita illam perenniter manere uolumus. Obeunte autem Casinensi abbate, iuxta tenorem regule et  sanctorum canonum preceptum, abbas uite merito et doctrina scientie ex omnibus eligatur, et catholice, non simoniace ordinetur, moxque nobis innotescat, ipsique per pragmatice sanctionis edictum assensum prebeant, sicque demum Romano pontifici absque omni uenalitate consecrandus exhibeatur. Quod si aliter actum fuerit, prohibeant prauorum ualere consensum, et in eiusdem loci regimine imperator, qui pro tempore fuerit, cum fratribus eiusdem cenobii dignum preficiat abbatem qualem meliorem et dignorem Romanoque imperio fidelem inuenerit, absque cuiuslibet inquietudine ac contradictione. Si autem quispiam huic nostre constitutioni uiolare presumpserit, sciat se compositurum auri purissimi libras mille, medietatem camere  nostre, et medietatem predicto monasterio, et hec concessio firma permaneat semper. Quod ut uerius credatur, manu nostra roborare, et annuli nostri impressione subter illam insignire decreuimus.

Signum domni Henrici serenissimi Romanorum imperatoris Augusti.

Ego Chonradus dux domni imperatoris consobrinus subscripsi.---Theodoricus cancellarius uice Edonis Papendegrensis episcopi et archicancellarii recognouit. Anno ab incarnatione Domini 1022, indictione quinta, anno uero domni Henrici excellentissimi ac inuictisimi Romanorum imperatoris augusti, regni 22, imperantis autem nono.

Actum in monte Casino feliciter. Amen.



CXXuII. S. Henricus II imp. Ecclesie Bambergensi donat predium Hormunze in archidiecesi Treuirensi, quod a Poppone archiepiscopo acceperat. 
[Hontheims, Hist. Treuir. diplom. I, 357.]


In nomine sancte et indiuidue Trinitatis, HENRICUS Dei fauente clementia Rom. imperator Augustus.

Quoniam, temporalium amissione bonorum, sine fine manentium debemus sperare remunerationem, notum sit omnibus fidelibus nostris qualiter et nos, pro remedio anime nostre nostrorumque antecessorum, nec non pro salute dilectissime coniugis nostre C. scilicet imperatricis Auguste, tale predium quale Poppo Treuirensis archiepiscopus nobis  dedit,  in Hormunze situm, in pago . . . . . . in comitatu . . . . . . comitis, cum areis, edificiis, agris, uinetis, pratis, pascuis, siluis, aquis aquarumque decursibus, piscationibus, uiis et inuiis, exitibus et reditibus, mancipiis utriusque sexus, quesitis et inquirendis, cumque omnibus utensilibus, que uel scribi uel nominari possunt, ad altare S. Petri apostolorum principis, in usum episcopi episcopalem sedem Babenbergensis Ecclesie possidentis, perpetualiter habendum donamus, et de nostro iure in eius ius omnino transfundimus. Unde eadem imperiali potestate, qua ceteri ante nos reges uel imperatores hucusque sunt usi, precipimus ne quis hanc traditionem nostram audeat uiolare. Et ut hec nostra auctoritas stabilis et inconuulsa maneat, hanc  paginam inde conscribi, manu propria roborantes, signo nostro imperiali iussimus insigniri.

Data III. idus Nouembris indict. u. Anno Dominice incarnationis 1024 . Anno domni H. secundi regnantis XXI, imperii uero uIII.

Actum Auguste feliciter. Amen.



CXXuIII. S. Henricus II imp. monasterio Epternacensi confirmat ius monete 
[Hontheim, Hist. Treuir. diplom. I, 858.]

In nomine sancte et indiuidue Trinitatis, HENRICUS diuina fauente clementia Romanorum imperator Augustus.

Nouerit omnium Christi nostrorumque fidelium  uniuersitas qualiter nos, pro remedio anime nostre parentumque nostrorum, nec non per interuentum  Henrici Boariorum ducis inclyti, monasterio Epternach dicto, monetam a seniore nepote et antecessore nostro, tertio uidelicet Ottone imperatore Augusto, concessam, in qua nummi probabiles, sicut in aliis locis regie potestati subditis, percutiantur, ad usum Ecclesie et monachorum Deo sanctoque Willibrordo confessori die nocteque seruientium, per hanc nostram imperialem paginam concedimus, renouamus atque confirmamus; et ut eadem moneta deinceps sub perpetuo iure Ecclesie supradicte, et  abbatis adhuc in carne uiuentis successorumque illius, sine beneficiario usu consistat; nullaque persona magna siue parua, clericalis aut laicalis, super eam dehinc aliquam potestatem habeat, nisi eiusdem Ecclesie abbas suique successores, et monachi ibi Deo et sancto Willibrordo seruituri, ad Ecclesie ornamentum, et prebende sue augmentum; ea uidelicet ratione ut eos pro nostra salute et remedio animarum parentum nostrorum omniumque fidelium defunctorum Deum amplius delectet exorare.

Et ut hec nostre confirmationis preceptum inde conscriptum  sigilli nostri impressione signari iussimus, manuque propria, ut infra uidetur, corroborauimus.

Signum domini Heinrici Romanorum inuictissimi  imperatoris augusti.

Guntherius cancellarius uice Aribonis archicapellani recognouit.

Data XIu Kalend. Iulii, indict. uI, anno Dominice incarnationis 1023. Anno domini Heinrici secundi regnantis XXII, imperii uero X.

Actum Nuiss. feliciter. Amen.



CXXIX. S. Henricus II. imp. 6650 mansos ab abbate S. Maximini in beneficium accipit, quos Ezzoni comiti palatino, et Heinrico duci, nec non Otthoni comiti beneficiauit. 
[Ubi supra.]

In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

 Quamuis ab ecclesiasticis institutionibus et a paternis preiudiciis nulli sit licitum deuiare, nostri tamen iuris est pre ceteris id solum et speciale, ut, unde fideles nostri infra regnum nostrum grauantur, aut unde Ecclesie Dei detrimentum magis quam commodum patiuntur, in melius debeamus commutare. Idcirco fidelium nostrorum, tam presentium quam futurorum, solertie notum fieri cupimus qualiter nos ex abbatia S. Ioannis euangeliste et S. Maximini, que in suburbio Treuirorum sita est, ubi Haricho abbas preesse uidetur, quasdam  curtes et territoria, uillas et possessiones, scilicet  sex millia sexcentos  quinquaginta sex mansos, ut uerius computari potuit, a prefato abbate in beneficium accepimus, et his fidelibus nostris, Ezzoni uidelicet Palatino comiti  , et Heinrico duci  , nec non Otthoni comiti  , ea conditione beneficiamus, ut, quia prefatus abbas iam senio confectus commode nobis domi militieque seruire non poterat, ipse, et heredes, qui hec beneficia habent, pro eodem abbate suisque successoribus curiam regalem petant et in expeditionem eant, abbas uero suique successores a curia regia et ab omni expeditione omnino sint liberi, nisi in Mogontinensem, siue Metensem, aut Coloniensem ciuitatem ad generale concilium siue colloquium, aliqua necessitate cogente, fuerint inuitati. Et ne anime nostre detrimentum inde patiamur, si ea que a fidelibus  Christi eidem sacratissimo loco tradita sunt aut collata, nos iniuste auferre uideamur, seruitium  quod nobis et quibusdam predecessoribus nostris in secundo semper anno de eadem abbatia traditum est, pro timore Dei et ueneratione S. Ioannis ac S. Maximini, et ob interuentum Aribonis Moguntiacensis ac Piligrini Coloniensis, et Popponis Treuirensis uenerabilium archiepiscoporum, aliorumque fidelium nostrorum, Deo sanctoque Ioanni, et beato Maximino cunctisque per eos inibi abbatibus in perpetuum indulgendo ignouimus et ignoscendo indulsimus. Et ne quis successorum nostrorum regum uel imperatorum idem seruitium in periculum anime nostre ac sue inde ulterius exigat, nisi eadem bona, que nos non tam in nostrum  quam in eorum seruitium, inde distraximus, ex integro reddat aut restituat, nostra imperiali auctoritate constituendo precipimus, et precipiendo confirmamus. Iubemus etiam atque interdicimus prefato abbati suisque successoribus in perpetuum, ne de reliquis curtibus, ecclesiis ac possessionibus, que ad peculiarem prebendam fratrum Deo ibi famulantium a nostris predecessoribus regibus et imperatoribus, Dagoberto uidelicet, Pippino, Carolo, Ludouico, Arnolfo; item Karolo, Zientiboldo, nec non a tribus Ottonibus, in nostra usque tempora, et per nos etiam delegata sunt et concessa alicui de maioribus, siue liberis hominibus, aut alterius Ecclesie uel aliene familie quibuslibet seruitoribus, quidquam beneficiare, uel ab eorum  iure quoquo modo alienare presumant: hoc est in his locis, Suabheim, Hesinesheim, Brizinheim, Euersheim,  Weldinstein, Albucha, Gosoluesheim, Bingin, Holzhusa, Apula, Alsontia, Sceringesfelt, Hakinesheim, Bukinheim, Siemera, Mannendal, Karheim, Folemaresbach, Prouersteruoth, Gracha, Decima, uallis cum suis pertinentibus, Rateresdorff, Bikendorff, Meisbrath, Ebeno, Arnolfesbere, Lieznich, Okisheim, Riuenacha, Loauia, Windingis, Lukesingis; et in pago Sallingowe, Dincriche, Iuolkurt, Bisangis; et in ciuitate Metensi et circum circa, domos, uineas, agros et areolas; et in his locis, Diedenhown, Wilare, Besiaco, Luzelenkiricha, Tauena, Druhdilingis, et Murmiringa; Meroldiuilla, Wimareskiricha, Straza, Crufta, Seranna, Markidith, Krische, Billich, Curmiringun, Brunnacha, Haniwileri; insuper etiam in pago Drachere   locus qui uocatur Gunthereshusun, nec non in pago Einriche locus alius, uocabulo Prichina, cum omnibus ad se iuste et legaliter pertinentibus uel aspicientibus rebus. Has duas curtes ad sagimen  , et ad femoralia, mantelas etiam, et mensalia fratrum, nec non ad infirmorum curam et debilium, et ad susceptionem hospitum, nec non ad recreationem pauperum et peregrinorum, sicut antecessores nostri constituerunt, ita et nos specialiter constituimus atque confirmamus; et ut ex his locis et ecclesiis nullus abbas, nulla alia persona, magna siue parua, alicui libero, et alieno homini, ut antea diximus, aliquid beneficiare, uel a prebenda fratrum quoquo modo abalienare presumat, firmissime precepimus; sed liceat inde abbati suisque successoribus  luminaria ecclesie restaurare, edificia recuperare, et, que necessaria tantummodo fratribus sunt, procurare. De ecclesiis uero et de omnibus per totam abbatiam salicis decimationibus, nulli omnino beneficium aliquod concedi permittimus, sed in usus hospitum, pauperum, et peregrinorum perpetualiter constituimus atque sancimus. Constituimus preterea hoc, et hac nostra imperiali auctoritate firmamus, ut, si quis fortasse illorum, aut filii filiorum suorum, quibus bona et possessiones S. Maximini beneficiauimus, sine herede fuerit defunctus, beneficium, uel quidquid ab eodem loco habere uisus est, sub ius et dominium prefatorum sanctorum et abbatis ac fratrum ipsius monasterii redeat et transeat, et ad amplicandam congregationem,  nec non ad regale seruitium, quantum abbas inde sine detrimento aliarum rerum ecclesie bene perficere  possit, absque omni contradictione permaneat. Insuper etiam concedimus atque precepimus ut idem abbas suique successores potestatem habeant aduocatias omnes monasterii sui, cui uelint, dandi, iusto iudicio tollendi. Et ut aduocati  nullum post se ponere audeant, qui uocetur proaduocatus, nullumque placitum preter tria iure debita in abbatia tenere presumant, nec cuiquam illorum liceat aliqua uiolentia hominem grauare, aut ui  paraueredos eorum, aut pecora tollere, uel quidquam super officiales aut ministros siue mansionarios seu omnia iura abbatis constituere. Et ut hoc auctoritatis nostre preceptum inde conscriptum firmum et stabile semper permaneat, non solum hoc manu propria firmauimus, et sigilli nostri impressione insigniri  iussimus, uerum etiam, ut firmiori auctoritate polleret, beatissimi Patris nostri domni uidelicet Benedicti, sedis apostolice presulis priuilegium inde conscriptum, et apostolica auctoritate roboratum, prefato cenobio obtinere meruimus: ut, si, quod absit! aliquis successorum nostrorum regum uel imperatorum, diabolica auiditate corruptus, quidquam de his que prefati sepe monasterii fratribus ad quietem illorum constituimus, imminuere tentauerit, abbas qui tunc ibi preesse uidebitur, ac fratres, libere apostolicam sedem, cui idem locus sacratissimus sub antiquis temporibus Constantini imperatoris et Helene matris illius addictus esse dignoscitur, fiducialiter appellent, et ad eam quasi filii ad matrem confugiant, ut ab ea, sicuti dignum est, fulciti,  aut ea que inde abstulimus bona sua recipiant, aut quod nos pro tantis bonis et possessionibus S. Ioannis et S. Maximini inde ablatis ad quietudinem illorum ordinauimus atque firmauimus, apostolica auctoritate roborati, obtinere preualeant.

Signum domni Heinrici Romanorum inuictissimi imperatoris Augusti.

Guntherius cancellarius uice Aribonis archicapellani recognoui.

Data Iu. Id. Decemb., indictione uI, anno Dominice incarnationis 1023  , anno uero domni secundi Heinrici regnantis XXIII, imperii autem X.

Actum in Triburia, regia uilla, palatio publico, in Dei nomine. Amen. Amen.



CXXX. S. Henrici II imperatoris diploma pro abbatia Mosomagensi. 
[Hist. ecclésiastique et ciuile du diocèse de Laon, pag. 602.]


In nomine sancte et indiuidue Trinitatis, HENRICUS,  diuina fauente clementia, Romanorum imperator Augustus.

Regalis excellentie et imperialis sublimitatis beneuolentiam decet ut ecclesias per orbem terrarum longe lateque Dei honore constructas donis ingentibus amplificet, et maxime S. Benedicti norma insignitas per omnia adiuuet, ac uigore regalis potentie a peruasoribus impiis secundum suum posse defendat; et ideo scire uolo tam presentes quam futuros Ecclesie fideles quod quidam uenerabilis Mosomagensis ecclesie abbas, nuncupatus Boso, adiit presentiam nostre serenitatis, humiliter rogans et petens quatenus predia que in regno, Dei clementia, nostre potestatis sita habentur, et a fidelibus Dei loco sancte Marie Mosomagensis ecclesie prefato fideli deuotione  tradita noscuntur, auctoritate nostri precepti prohiberemus ne ab infidelibus Dei, quod absit! distraherentur, uel iniuste opprimerentur. Nos uero predecessorum nostrorum uidelicet Romanorum imperatorum Augustorum morem sequentes, eius petitionibus assensum prebuimus, et per preceptum nostre auctoritatis quamuis paruissime ad prefatum sancte Marie ecclesie locum Dei a fidelibus in nomine Domini data confirmamus, et ut perpetualiter quiete et absque ulla repetitione ecclesia sancte Marie teneret corroborauimus: uidelicet tres ecclesias in honore sancti Dionysii, sancti Martini et sancte Genouefe in eiusdem monasterii uilla sitas, cum terris et omnibus appendiciis suis, et medietatem mercati eiusdem loci, et districtum et bannum  eorum hominum et feminarum qui in eadem uilla ad ipsius loci monasterium pertinent de capite, et quatuor uillas quarum hec sunt nomina: Breueliacum cum ecclesia, Seciam cum ecclesia, Odunt cum ecclesia, Remiliacum cum siluis et omnibus appendiciis suis; in uilla Allicurt mansum cum omnibus appendiciis suis. In uilla Duziaco ecclesiam cum duabus capellis et duobus mansis. In Titania unum mansum; in uilla Hercumbre ecclesiam cum tribus capellis; in monte S. Remigii ecclesiam, in Hermannisue ecclesiam cum capella una; in uillare ecclesiam unam; in uilla Sedens tres partes ecclesie cum terris; in Butoni curte ecclesiam cum capella; in Rudini monte dimidiam ecclesiam; in Amblini monte ecclesiam unam; in Giuunna quatuor mansos  et tertiam partem ecclesie; in Purione superiori ecclesiam unam; in Eurini monte mansum unum; in uilla Hannonia alodium cum molendino, siluis et omnibus appendiciis suis, quem dedit Helgodus; in Bertoldi curte alodium cum molendino, siluis et omnibus appendiciis suis, quem dedit Amalricus pro anima fratris Olonis; et in loco qui dicitur uilla, alodium, quem dedit iam dictus Amalricus pro matre  sua; et in uilla Falisia alodium cum molendino, siluis et omnibus appendiciis suis, quem dedit Wiricus clericus; et in uilla que dicitur Nonas, alodium cum molendino, siluis et appendiciis suis, quem dedit Iozbertus clericus; et in Eomloncare alodium cum molendinis, uineis et omnibus appendiciis suis, quem dedit Emma, uxor Dudonis; et in uilla Hairicurte alodium cum dimidia ecclesia et omnibus appendiciis suis, quem dedit Hanno filius iam dicti Dudonis; in eadem uilla alodium, quem dedit Dada cum quadam parte ecclesie, in uilla que dicitur Bar, cum omnibus appendiciis suis. Et in uilla Sommoya alodium, quem dedit Lieltherus pro filio suo Heriberto, cum omnibus appendiciis suis. Et in Gunhericurte alodium cum molendinis et siluis et omnibus appendiciis  suis, quem dedit Fulcradus et Hamedeus; et in iam dicta uilla Secia unum mansum, quem dedit Hilbertus; et in uilla Flaueio ecclesiam unam cum alodio, quem dedit Hamedeus et neptis eius Molimdis cum omnibus appendiciis suis; et in uilla que dicitur Urgan unum fiscalem mansum, quem dedit dux Fredericus pro anima Ottonis, cum omnibus appendiciis suis; et in uilla nuncupata Ouuelais unum mansum; et in uilla Enemente unum mansum; super fluuium Moselle in uilla Rozerolax mansos decem; in uilla que dicitur Castellum mansos duos. Insuper confirmauimus predicto monasterio predia que Godefridus comes et coniux sua Mathildis pro anima sui fratris constituit, et pro anime sue suorumque parentum remedio concessit et tradidit, scilicet in uilla Madringas, quinque mansos cum manso  indominicato et dimidiam ecclesiam; in Rotela mansos septem et tertiam partem molendini, cum terris cultis et incultis; et in Bretenaco mansos sexdecim et quamdam partem ecclesie, cum omnibus predictarum ecclesiarum, mansorum, prediorum, pertinenciis suis, pascuis, campis, uineis, pratis, mancipiis, siluis, piscationibus, molendinis, terris cultis et incultis, et cum omnibus que dici uel nominari possunt, que iam dicto monasterio nunc pertinent, aut in futurum, a quibuscunque, Deo fauente [data pertinebunt]; suique in eodem monasterio successores omnia prescripta habeant, teneant ut secure Deo seruire ualeant, remota inquietatione omnium hominum. Si quis tamen, quod absit! huius nostre confirmationis  uiolator exstiterit, sciat se compositurum mille libras auri, medietatem palatio, et medietatem predicti monasterii fratribus. Quod ut uerius credatur, manu propria confirmauimus, nostroque sigillo sigillari iussimus.

Signum Henrici Romanorum inuictissimi imperatoris Augusti.

Guntherius cancellarius uice Aribonis archicapellani recognouit.

Data indictione uI, anno Dominice incarnationis millesimo uicesimo tertio. Anno uero domini Henrici II regnantis uicesimo secundo, imperantis autem undecimo.

Actum Euodii feliciter. Amen. Fiat.



CXXXI. S. Henricus Ecclesie Pergamensis, petente Ambrosio episcopo, priuilegia confirmat. 
[Ughelli, Italia sacra, Iu, 441.]


In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

Omnium sancte Dei Ecclesie nostrorumque fidelium, presentium uidelicet ac futurorum, sagacitas nouerit Ambrosium, sancte Pergamensis Ecclesie uenerabilem episcopum, nostre obtulisse clementie precepta atque auctoritates piissimorum Augustorum uel regum seu predecessorum nostrorum omnium, quotquot a tempore diue memorie Magni Caroli  regnauerunt usque ad presens tempus nostrum, qui omnes immunitatis sue ac liberalitatis munimine prefatam Ecclesiam exaltarunt et corroborarunt; petiitque, ut eorumdem auctoritatibus nostram superadderemus auctoritatem. Cuius deuotionis precibus libentissime assensum prebentes, hos apices inscribi iussimus, per quos decernimus ut quidquid antiqui imperatores, et reges imperatrices quoque et regine Romanorum, Longobardorum, seu Francorum, nec non et reliqui Deum timentes, memorate sancte Pergamensis ecclesie suis preceptis et testamentis contulerunt, et postmodum precellentissimi reges atque Augusti sua auctoritate confirmauerunt, stabile atque inconuulsum nostris futurisque temporibus in ipsius iure et potestate perpetualiter  maneat. Et nullus comes, uel publice partis iudex et gastaldio, uel alia quelibet persona in monasteriis, xenodochiis, uel ecclesiis baptismalibus, aut cardinalibus, seu oraculis, uel cunctis possessionibus quas, ut prediximus, a tempore Magni Caroli usque in presens undecunque infra regnum Italicum sepedicta Pergamensis ecclesia habere dignoscitur, uel quas deinceps inibi diuina pietas augmentare uoluerit, nemo superioris aut inferioris reipublice procurator ad causas iudiciario more audiendas conuentum facere, uel freda exigere, aut mansionaticum uel paratas requirere, parafredos aut fideiussores uiolenter tollere, clericos eiusdem ecclesie in personis uel domibus suis ledere, uel homines tam ingenuos, libellarios, quamque seruos in possessionibus uel  mansionibus ipsius ecclesie commanentes, potestatiue distringere, nec ullas publicas redhibitiones, uel illicitas occasiones, siue angarias superimponere audeat, uel inferre presumat, quatenus pro nostra incolumitate statuque regni nostri altissimum Dominum iugiter quiete ualeant exorare. Insuper precipimus atque statuimus ut, undecunque a tempore prefati Magni Caroli legalem inuestituram habere dignoscitur iam dicta ecclesia, nullam deminorationem quislibet facere presumat, nisi prius ante nostri presentiam iudiciario more diffiniatur. Iubemus preterea atque sancimus ut uniuersas commutationes, quas cum parte palatii nostri, seu cum reliquis episcopiis, abbatiis, comitatibus, xenodochiis  publicis, Pergamensis Ecclesia a tempore prelibati magni imperatoris Caroli usque in presens legaliter factas habeat, inconuulsa  retineat, perpetualiterque possideat absque ulla in posterum contradictione, seu publica repetitione saluo inuiolatoque iure ipsius ecclesie. Quicunque autem huius nostri precepti preuaricator inuentus fuerit, ac comprobatus, immunitatis penam eidem ecclesie in triginta libris auri futuram concedimus persoluere simibet cogatur. Et ut hec nostre confirmationis seu concessionis atque immunitatis futuris temporibus illibatum obtineat robur, manu propria firmantes, sigillo nostro sigillari iussimus.



CXXXII. Preceptum S. Henrici imperatoris Degenhario abbati Morbacensi concessum.---Monasterii priuilegia et ius eligendi abbatis confirmat. 
[Marten., Thesaur. Anecd. I, 143, ex chartario Morbacensi.]


In nomine sancte et indiuidue Trinitatis, Henricus, diuina fauente clementia, Romanorum imperator Augustus.

Si loca diuinis cultibus mancipata propter amorem Dei ditamus, et in eisdem locis sibi famulantibus beneficia opportuna largimur, premium nobis apud Deum eterne remunerationis rependi confidimus. Proinde omnium fidelium nostrorum, tam presentium quam et futurorum, nouerit industria quia uir uenerabilis Degenhardus abbas ex monasterio  Morbach, quod est constructum in honore sancte Dei genetricis semperque uirginis Marie, sanctique Petri principis apostolorum, et sancti Leodegarii martyris et episcopi, detulit obtutibus nostris auctoritates immunitatum domni Ottonis secundi Romanorum imperatoris, in quibus continebatur insertum qualiter ipsum monasterium cum rebus et hominibus sibi iuste subiectis, ob amorem Dei, tranquillitatem fratrum ibidem consistentium, sub plenissima defensione eorum et immunitatis tuitione haberetur; et pro rei totius firmitate carissima nostra contectalis Cunigunda, Argentine ciuitatis uerenhario episcopo comite, nos postulauit ut huiuscemodi nostre auctoritatis immunitatem erga ipsum monasterium, ob reuerentiam  ipsius sancti loci, hac nostra renouaremus atque confirmaremus auctoritate. Nos uero petitioni, pro Dei amore et nostre mercedis augmento, libenter annuimus, et hoc preceptum inde conscribi iussimus, per quod eis omnia loca que, uel tempore Eberhardi et Luidefridi, usibus eorum concessa sunt, et modo in eorum uestitura tenentur, ad suum peculiare; et que iniuste abstracta noscuntur, nostra imperiali auctoritate omnia eis concedimus ac roboramus; eisque inter se eligendi abbatem qui eisdem rebus fratrum preesse possit, quandocunque necesse sit, liberum concedimus arbitrium. Insuper etiam imperiali sceptro sancimus ut nullus comes, aut iudex, seu quelibet prepotens persona, mansiones in illis  locis habere, aut paratas exquirere presumat, sed eis liceat quieto ordine degere, et regulariter Domino militari; teloneum uidelicet, iuxta antiquas antecessorum nostrorum concessiones, ab eis uel eorum hominibus per omnes regni nostri fines, neque in urbe, neque in uia, neque ad pontes, seu alique stricture nullomodo accipiantur uel querantur. Et, ut hoc nostre confirmationis preceptum firmum stabileque permaneat, manu nostra illud subterfirmauimus, sigillique nostri impressione ingniri precepimus.

Signum domni Henrici Romanorum inuictissimi imperatoris Augusti.

Guntherius cancellarius, uice Aribonis archicapellani, recognouit.

 Data uII Kal. Octobris, indict. uI, anno Dominice incarnationis 1023, anno uero domni Henrici secundi, regnantis 22, imperii autem 11.

Actum Basilee feliciter. Amen.



CXXXIII. S. Henrici imp. preceptum, per quod graui dissidio inter Wormatiensem Ecclesiam et Lauritheimense cenobium suborto finem imponit. 
[Schannat, Episcopatus Wormat., II, 43.]

In nomine sancte et indiuidue Trinitatis, HENRICUS, diuina fauente clementia imperator Augustus.

Notum sit et qualiter assidua proclamatio nostras aures inquietabat, ob inueteratas et frequentes contentiones et ob immarcidas inimicitias que semper  erant inter Wormatiensem episcopum et Laureshamensem abbatem, et inter familias utrarumque Ecclesiarum; que iam in tantum inualuerunt, ut etiam innumerabilia inter se fierent homicidia, et in hoc maximum detrimentum utraque pateretur Ecclesia. Quapropter cum consilio meorum fidelium id ordinare disposui; in primis precepi, et ad hoc peragendum meos nuntios misi, ut omnis iniustitia, que iam per multa tempora ex utraque parte incorrecta permanserat, ab aduocatis illorum utrinque pleniter corrigeretur; et de hinc prouideant ne talia apud illos sic inueterescant; et, si aliqua noua contentio, quob absit! inter illos remaneret, istud constitui decretum: si quis ex familia sancti Petri Wormatiensis aliquem ex familia sancti Nazary, uel  e contrario aliquis ex familia sancti Nazary quemquam seruorum sancti Petri insequatur, et ausu temerario et armata manu aliquem ad occidendum, uel ad depredandum eius curtem, siue eius domum infregerit, et eum impugnauerit, et si ille effugerit uel quoquo modo ab eius impugnatore se liberauerit; illi, qui huius audacie et inuasionis dux et princeps fuerit, tollantur coriarium et capilli, et insuper in utraque maxilla ferro ad hoc facto etiam candenti cratetur et comburatur; reliqui eius sequaces cute et capillis priuentur. Si autem ibi occiderit, omnes qui huiusmodi homicidii uel inuasionis participes sunt, cute et capillis perditis, supradicta combustione signentur, ac weregeldum occisi domino suo  auctor homicidii persoluat, et cum proximis eiusdem interfecti componat, etc.

Guntherus cancellarius, uice Aribonis archicapellani recognoui.

Data Iu Decemb. Iud. uI, anno Dominice Incarn. 1023.

Actum Triburi, regia uilla, feliciter. Amen.



CXXXIu. S. Henricus Ecclesie Paderbonensi predium Steini donat. 
[Cod. diplom., Hist. Westph., p. 87.]

C. In nomine sancte et indiuidue Trinitatis, HENRICUS diuina fauente clementia Romanorum imperator Augustus.

 Si uenerabilia ecclesiarum Dei loca ditare ac sublimare studuerimus, nobis id animeque nostre remedio parentumque nostrorum nec non regni nostri statui profuturum esse minime dubitamus. Quapropter nouerit omnium Christi fidelium nostrorumque uniuersitas qualiter nos, inspicientes interuentum dilectissime coniugis nostre Cunigunde imperatricis Auguste, assidue monentis atque incessabiliter nobis in memoriam reducentis quod Meinwercus Paderbrunnensis ecclesie uenerabilis episcopus plus ceteris fidelibus nostris in seruitute nostra iugi deuotione sudauit, eidem Paderbrunnensi ecclesie, in honorem sancte Dei genitricis Marie sanctique Kiliani martiris nec non preciosi confessoris Liborii dedicate, cui idem nobis dilectus antistes  preesse uidetur, quoddam predium nostrum Steini dictum, situm in pago Westfalon, in comitatu uero Bernhardi comitis, cum omnibus eiusdem predii pertinentiis, terris uidelicet cultis et incultis, curtificiis, areis, edificiis, mancipiis utriusque sexus, pratis, pascuis, siluis, uenationibus, aquis aquarumque decursibus, piscationibus, molendinis, uiis et inuiis, exitibus et reditibus, quesitis uel inquirendis, ceterisque omnibus, que quomodocunque dici siue scribi aut nominari possunt, utilitatibus ad ipsum predium pertinentibus, per hanc nostram imperialem paginam concedimus atque largimur, et de nostro iure ac dominio in eius ius et dominium omnino transfundimus; ea uidelicet ratione ut predictus M. episcopus sibique posthinc succedentes  liberam habeant de eodem predio eiusque pertinentiis potestatem quidquid eis placuerit ad usum ecclesie faciendi, omnium hominum regni nostri contradictione remota. Et ut hec nostre ingenuitatis auctoritas stabilis et inconuulsa omni posthinc permaneat tempore, hoc imperiale preceptum inde conscriptum manu propria confirmantes, sigilli nostri impressione iussimus insigniri.

Signum domni Henrici Romanorum inuictissimi  imperatoris Augusti.

Guntherius cancellarius uice Aribonis archicapellani recognouit.

Data XIX Kal. Febr., indictione uI, anno Dominice incarnationis 1023, anno uero domni Heinrici  secundi regnantis XXI, imperii autem IX. Actum Poderbrunnon feliciter. Amen.



CXXXu. S. Henrici priuilegium pro eadem Ecclesia. 
[Ibid., p. 83.]

C. In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

Quoniam diuine dignationis clementia ad regendum totius rei publice statum nos prouexit sue immense pietatis magnificentia, ante omnia ad hoc laborare debemus ut, qui corona terreni imperii gloriamur, illa inestimabilis gaudii gloria non priuemur. Quod certissime posse fieri creditur, si loca ecclesiasticis  obsequiis a christianis uiris deputata, nostra auctoritate confirmentur et corroborentur, ut, omni exteriori inquietudine remota, diuinis laudibus in eis mancipati in pace et quiete domino seruire delectentur, et, qui curis et negotiis secularibus grauamur, eorum qui in lege eius die ac nocte meditantur precibus a peccatorum nostrorum nexibus liberemur. Quapropter omnium fidelium Christi nostrorumque nouerit uniuersitas qualiter dilectus nobis uenerabilisque Meginwercus Potherbrunnensis Ecclesie antistes, celsitudinem nostram adiit, suppliciter exorans ut monasterium, in occidentali parte Potherbrunnensis suburbii ab eo in honore sancte Dei genitricis et perpetue uirginis Marie omniumque sanctorum fundatum, nostra imperiali auctoritate  confirmaretur, quatenus fratres ipsius monasterii, in diuino seruitio iugiter permansuri, ab omni seculari uiolentia et molestia remoti et muniti, tanto expeditius uiam mandatorum Dei currerent, quanto eis terrene incommoditatis impedimenta nulla obstarent. Cuius laudabilis studii intentione congaudentes, et per interuentum dilectissime coniugis nostre Cunigunde uidelicet imperatricis Auguste, aliorumque fidelium nostrorum iustis petitionibus gratuito assentientes, imperiali auctoritate decreuimus ut omnia a nobis uel ab ipso uenerabili episcopo de sua hereditate, uel aliunde per commutationem aut precariam, uel ab illis Dei cultoribus eidem monasterio collata, uidelicet in territoriis, uillis, areis, curtis, edificiis, mancipiis utriusque sexus, terris cultis et  incultis, pratis, pascuis, campis, aquis aquarumque decursibus, molis, molendinis, piscationibus, siluis, uenationibus, exitibus et reditibus, uiis et inuiis, quesitis et inquirendis, cum omni utilitate et integritate que ullo modo ex eis prouenire poterit, ipsius monasterii abbas cum suis fratribus proprietario iure potestatiue habeat atque possideat, et cum episcopi licentia quidquid illis placuerit ad communem usum Ecclesie faciat. Insuper etiam firmiter et stabile perpetuo iure sancimus ut nullus dux aut comes, aut aliqua persona parua uel magna, quemlibet abbatum ipsius monasterii cum suis fratribus super eisdem bonis inquietare, molestare aut diuestire, aut aliqua iudiciaria potestate se intromittere presumat,  nisi aduocatus ecclesie ab abbate et fratribus in defensorem electus et ab episcopo constitutus; eo uidelicet tenore ut, iure contentus ecclesie, cum precepto et consilio abbatis omnia faciat atque disponat. Si quis autem hoc nostre imperialis confirmationis edictum aliqua presumptione infringere tentauerit, centum librarum examinati auri ad nostrum pondus compositione multetur, ut quinquaginta nostre camere persoluat, quinquaginta eidem Ecclesie quam ausu temerario inquietare presumpsit. Et, ut hec confirmatio uerius credatur stabilisque et inconuulsa omni tempore habeatur, hanc imperialis edicti paginam inde conscribi, et manu propria confirmantes, sigillo nostro insigniri iussimus.

Signum domni Henrici  Romanorum inuictissimi  imperatoris Angusti.

Guntherius cancellarius uice Aribonis archicappellani recognouit.

Datum XuIII. Kal. Feb., indict. uI, anno Dominice incarnationis 1023, anno uero domni Henrici secundi regnantis XXI, imperii autem eius IX.

Actum Paderbrunnon feliciter. Amen.



CXXXuI. S. Heinricus Paderbornensi Ecclesie predia quedam confert. 
[Ibid., p. 84.]

C. In nomine sancte et indiuidue Trinitatis, HEINRICUS, diuina fauente clementia, Romanorum imperator Augustus.

 Si uenerabilia Ecclesiarum Dei loca ditare ac sublimare studuerimus, nobis id regnique nostri statui profuturum esse minime dubitamus. Quapropter nouerit omnium Christi fidelium nostrorumque uniuersitas qualiter nos, pro remedio anime nostre dilectissimeque coniugis nostre Cunigunde uidelicet imperatricis Auguste atque parentum nostrorum, nec non pro animabus fidelium nostrorum quorum ibi corpora requiescunt, Erphonis scilicet comitis atque Cononis, monasterio nostro Cofunga nominato, in honorem Domini Saluatoris sancteque eius Genitricis, nec non uictoriosissime crucis atque beati Petri apostolorum principis constructo, ad usum sanctimonialium ibidem Deo seruientium, quoddam nostri iuris predium Hardinghuson dictum,  situm in pago . . . . in comitatu uero . . . . comitis, cum omnibus eiusdem predii pertinentiis, terris uidelicet cultis et incultis, curtificiis, areis, edificiis, mancipiis utriusque sexus, pratis, pascuis, siluis, uenationibus, aquis aquarumque decursibus, piscationibus, molendinis, uiis et inuiis, exitibus et reditibus, quesitis uel inquirendis, ceterisque omnibus, que quomodocumque dici siue scribi possunt, utilitatibus ad ipsum predium pertinentibus, per hanc nostram imperialem paginam concedimus atque largimur, et de nostro iure ac dominio in eius ius et dominium omnino transfundimus; ea uidelicet ratione ut ipsius ecclesie uenerabilis abbatissa Ota sibique posthinc succedentes liberam habeant de  eadem proprietate eiusque pertinentiis quidquid eis placuerit ad usum ecclesie faciendi potestatem, omnium hominum regni nostri contradictione remota. Et, ut hec nostre ingenuitatis auctoritas stabilis ac inconuulsa omni posthinc permaneat tempore, hoc imperiale preceptum inde conscriptum manu propria confirmantes, sigilli nostri impressione iussimus insigniri.

Signum domni Heinrici Romanorum inuictissimi  imperatoris Augusti.

Guntherius cancellarius uice Aribonis archicappellani recognouit.

Datum XIX Kal. Febr., indict. uI, anno Dominice incarnationis 1023; anno uero domni Henrici secundi regnantis XXI, imperii autem eius IX.

 Actum Paderbrunnon feliciter. Amen.



CXXXuII. Decretum S. Henrici II imperatoris. 
[Dronke, Cod. diplom. Fuld., p. 348.]

In nomine sancte et indiuidue Trinitatis, HEINRICUS diuina fauente clementia Romanorum imperator Augustus.

Omnibus fidelibus, tam presentibus quam futuris, notum fore cupimus qualiter assidua proclamatio nostras aures inquietabat ob innumeras et frequentes contentiones que semper erant inter uuldensem et Herueldensem familiam, que in tantum conualuerunt ut etiam innumerabilia inter se fierent homicidia, et inde maximum detrimentum utraque pateretur  Ecclesia. Quapropter ne talis ac tante presumptionis audacia sine digna ultione inter utrasque familias diutius remaneret, cum consensu et consilio utrorumque abbatum, Richardi uuldensis et Arnolti Herueldensis, aliorumque fidelium nostrorum, per huius chartule preceptum tale constituimus decretum: ut primum omnis iniustitia que iam per multa tempora ex utraque parte incorrecta remanserat, ab aduocatis et prepositis illorum utrimque pleniter corrigatur; et deinceps, si quis ex familia utriusque ecclesie aliquem seruorum uel sancti Bonifacii uel sancti wigberti insequitur, et ausu temerario et armata manu ad occidendum uel ad depredandum eius curtem siue domum infregerit et eum impugnauerit, et si ille aut aufugerit aut si forte  domi non fuerit uel quoquomodo ab eius potestate siue impugnatione se liberauerit, illi qui huius audacie et inuasionis dux et princeps fuerit, tollantur corium et capilli, et insuper in utraque maxilla ferro ad hoc facto etiam candenti bene cratetur et comburatur, reliqui eius sequaces cute et capillis priuentur. Si autem ibi occiditur, omnes qui huius homicidii seu inuasionis participes sunt supradicte pene subiaceant. Et si ex una familia sunt ille qui occiditur et illi qui occidunt, omnes singulariter weregeldum occisi et omne debitum, sicut hactenus fecerunt, proprie Ecclesie persoluant. Si autem ille qui occiditur ex una familia est et illi qui occidunt ex alia, auctor homicidii solus pro omnibus weregeldum  persoluat. Et in quocumque loco aut ex una aut ex alia familia aliquis occiditur, nisi ille qui homicidium facit probabiles testes habeat aut per ferrum candens hoc probare ualeat, quod ob aliam causam non fecisset nisi quod de in pugnatione ipsius aliter uiuus effugere non potuisset, supradicte pene subiaceat. Si autem hoc probare potest, nichil patiatur nisi quod hactenus ipsa Ecclesia pro lege habuit. Istud constitutum aduocatus in cuius aduocatione hoc euenerit, cum scientia utrorumque abbatum, in presentia nuntiorum illorum fideliter adimpleat. Si uero aduocatus, aut mercede conductus aut misericordia motus, aliqua calliditate hoc decretum auertere uoluerit, gratia nostra et aduocatione careat, nisi supra sacras reliquias hoc adfirmare  audeat quod homicidam seu inuasorem nusquam adquirere possit, et tamen quam citissime poterit adquirat. Et si ipse in cuius aduocatione hoc euenerit reum adquirere non poterit uel noluerit, fideles alterius abbatis, si possint, adquirant et ad predictam penam, presentibus nuntiis utrorumque abbatum, adpresentent. De camerariis uero et pincernis aliisque honoratis utrorumque abbatum seruitoribus hoc constituimus, ut, si quid tale aliquis illorum fecerit predicte pene subiaceat secundum arbitrium abbatis uel X libris denariorum redimatur. Et hoc uolo firmiterque precipio ut rem semel bene ac recte diffinitam nullus iterare audeat uel renouare. Si autem predicti abbates hoc decretum adnullare cupiunt, mihi uel meo successori II libras  auri uterque persoluat, conatum tamen suum non perficiant. Et, ut hec constitutio stabilis et inconuulsa permaneat, sigilli nostri inpressione hanc chartam insigniri iussimus.

Signum domni Henrici Romanorum inuictissimi imperatoris  Augusti 

Odalricus cancellarius uice Aribonis archicapellani recognouit.

Data est anno Dominice incarnationis 1024, regnante Heinricho imperatore Augusto annos XXII, imperii uero eius anno XI, indictione uII.

Data in uII Idus Martii.

Actum feliciter Babenberc.



CXXXuIII. 738. Traditio Heinrici II imperatoris. 
[Dronke, ubi supra, p. 349.]


In nomine sancte et indiuidue Trinitatis, HEINRICUS, diuine fauente gratie clementia, Romanorum imperator Augustus.

Quoniam nostrum est de bonis nobis diuinitus collatis precipue sanctas ditare ecclesias, eidem deuotioni licet perpauca munera, pia tamen, nostra presto est uoluntas in Domino qui dat premia pro bona uoluntate. Quapropter Christi [fidelium] nostrique nouerit uniuersitas qualiter nos, pro remedio anime nostre, per interuentum ac petitionem dilecte coniugis nostre Cunigunde imperatricis Auguste, necnon et fidelis nostri Richardi Fuldensis abbatis,  comitatum Stoddenstat situm in pago Moyngowe Fulde ad altare sancti Bonifacii tali iure talique constitutione quali et debet, et a principio ab omnibus sibi placitis prelatis hucusque est habitus in potestate predicti abbatis, sine alicuius contradictione donauimus; ea uidelicet ratione ut ipsi suique successores, sicut de ceteris eiusdem abbatie bonis, dehinc liberum habeant arbitrium quoquomodo desuper precipiendi seu quodlibet utile predicte ecclesie inde faciendi. Hoc tantum caueant abbates prefati monasterii, ne uel religio monastice consuetudinis suis temporibus cassetur, uel cura animarum sibi commissarum periclitetur, uel alimenta Deo ibidem seruientium rarescant, ob hoc maxime quod Deo collata patrimonia et decimationes  ecclesiarum laicorum manibus tradita polluuntur, illique Deo culpabiles inueniuntur qui pro nichilo habent quod peccata hominum super se onerauerunt. Illi enim qui terrena patrimonia Deo et sanctis conferunt, de peccatis suis exonerantur: illi uero qui oblationes fidelium recipiunt, et ea que Deo debentur et ad Dei seruitium traduntur rursus ad secularem pompam et superbiam exercendam concedunt, oneraria peccata super se duplicant. Unde consulimus et precipimus ut modus his ponatur et terminus. Inter hec tamen unum medium est. Oportet ut in ecclesiis multe sint facultates et maxime in Fuldensi, quia, cui plus committitur, plus ab eo exigitur. Multa enim debet dare seruitia et Romane et regali curie propter quod scriptum est:  Reddite que sunt Cesaris Cesari, et que sunt Dei Deo. Quapropter consulant sibi et preueniant scandala antequam fiant, habeantque secum que Deo offeruntur, nec abiiciant incassum; quia cito ueniet tempus quando mundus recipit quod Deo dedit, et monasteria que iam sunt in abundantia prima erunt in rapina, ut fiat quod Saluator ait: Abundante iniquitate, refrigescet caritas multorum. Precipimus ergo sub districtione diuini iudicii ut omnes traditiones regum et decreta apostolicorum atque oblationes fidelium sub tuta custodia teneantur et fideliter obseruentur. Et, ut hec traditionis et preceptionis auctoritas stabilis et inconuulsa omni tempore permaneat, hanc paginam conscribi et sigillo  nostro eam iussimus insigniri.

Signum domni Heinrici inuictissimi Romanorum Augusti imperatoris.

Datum uI Iul., indict. uI

Actum Goslarie feliciter. Amen.



CXXXIX. S. Henricus Ecclesie Nouariensis priuilegia et possessiones confirmat et auget. 
[Apud Baronium, Annal. eccles. ad an. 1014.]

In nomine sancte et indiuidue Trinitatis, HEINRICUS, diuina ordinante clementia, Romanorum imperator Augustus.

Dum fidelium petitionibus nostre imperialis celsitudinis assensum prebuerimus, eos nostro seruitio  promptiores ac deuotiores esse minime dubitamus. Quapropter cunctorum Ecclesie catholice fidelium nostrorumque, tam presentium quam futurorum, solertia recognoscat Petrum, uenerabilem uirum, sancte Nouariensis Ecclesie episcopum, nostrumque fidelem, qui nostre fidelitatis causa multa sustinuit, famem uidelicet, sitim, estus et frigus, et insuper et glaciosas rupes collesque satis asperos, nudis pedibus, persequentibus inimicis fugiendo superauit; qui etiam nunc presentialiter multa damna, Harduico deuastante recepit: nam ecclesie illius sunt depredate, castra disrupta, domus euerse, uinee incise, arbores decorticate, insuper plebes ipsius et curtes ab Harduico pro beneficio suisque inimicis date sunt; nostram imperialem adisse excellentiam,  quatenus, pro sui laboris recompensatione et suorum, damnatorum restauratione, quemdam comitatulum, qui in ualle Auxula infra ipsius episcopatus parochiam adiacere dignoscitur, predicte ecclesie Nouariensi, cum omnibus functionibus que de ipso comitatulo publice parti pertinent, concederemus. Nec non etiam deprecatus est nos ut quamdam plebem, quam olim malo ordine et iniusta ratione sua perdidit ecclesia, que sita est in uilla que nominatur Trecate, non adeo procul a ciuitate, curtem quoque, que Grauanola dicitur, quondam ipsius episcopi continentem, sed nunc iniuste peruasa esse dignoscitur, sue Ecclesie restitueremus.

Itaque dignum est ut sui laboris prenominatus presul retributionem a nobis suscipiat. Et, quoniam  iustum est ut supra nominata plebs atque curs iam dicta suo restituatur episcopatui; et ut alii nostri fideles, hoc cognoscentes, nostre fidelitati amplius stabiliantur: eius precibus annuentes, iam dictum comitatulum a nostro iure in eius ecclesie potestatem omnino transfundimus et perdonamus, et prefatam plebem atque curtem per hoc nostre auctoritatis preceptum iam supradicte Nouariensi ecclesie reddimus et concedimus, cum omni districtu et teloneis, piscationibus, que in flumine Toxo, in illis scilicet locis ubi ipsa Ecclesia ex utraque fluminis tenet parte; et cum uenationibus, seu omnibus rebus que ad publicam partem ex eodem comitatulo exigi possunt, cum capellis, domo, curtili, massaritiis, casis, sediminibus, campis, pratis uineis, pascuis,  siluis, stallariis, salicetis, paludibus, aquis, aquarum  decursibus, molendinis, piscationibus, cultis et incultis, diuisis et indiuisis, terminis, concessionibus, piscariis, compariciis aliisque uniuersis redhibitionibus, cum seruis et ancillis, et aldianibus, et aldianis utriusque sexus, cum omnibus, que dici aut uocari possunt, ad iam dictam plebem uel curtem pertinentibus uel respicientibus. Nec non et portum de Bestagno eidem plebi pertinentem, quem gloriosissimus auunculus noster Otto maior supradicte sedi per preceptum concessit; ita ut nullus marchio, comes, uicecomes, schuldasius eius, seu quelibet magna paruaque persona homines iam dicti comitatus, seu plebis, uel curtis audeat distringere, aut intra ipsum comitatum aliquid presumat exigere, uel paratos facere, nec ullas redhibitiones  acquirere, sed liceat memorato presuli suisque successoribus iam sepe dictum comitatum cum supradicta plebe uel curte tenere, et omnes homines ipsius comitatus, siue ipsius plebis seu curtis, per se uel suum legatum distringere, sicut per nos uel nostrum missum distringendi essent, et omnia que de ipso comitatu ad publicam partem pertinent, uel inde exigi possunt, et pretaxatam plebem de Trecate, atque curtem de Graualona cum omnibus suis appendiciis uel pertinentiis habeat, teneat firmiterque possideat, tam ipse quam successores illius, qui illam, Deo fauente et disponente, ipsius sedis cathedram suscepturi sunt, omni nostra nostrorumque successorum regum et imperatorum et omni hominum contradictione uel diminutione  remota. Si quis igitur hoc nostre concessionis preceptum nefarie ausu temerario uiolare presumpserit, centum libras auri optimi componere cogatur, medietatem palatio nostro, et medietatem Nouariensi ecclesie, eiusque rectori, qui pro tempore inibi habebitur. Et hoc ut uerius credatur, diligentiusque ab omnibus obseruetur, manu propria subter confirmantes, sigillique nostri impressione iussimus insigniri.

Signum Domini Henrici, serenissimi inuictissimi imperatoris Augusti.

Datum anno incarnationis Dominice 1024, indictione duodecima, anno uero regni domini Henrici imperatoris Augusti 13, imperii anno primo.

 Actum Trucutane faciliter. Amen.





SANCTI HENRICI CONCIO Habita in concilio Francfordiensi, pro constitutione episcopatus Bambergensis anno 1006 celebrato


 Domini, et Patres a mea paruitate huc asciti conuenistis, et quamobrem uos ascierim, aperiam, precorque omnium clementiam ut in his que diuina  gratia mihi, ut spero, inspirauit, pro eius amore faueatis. Nam, quia in sobole habenda nulla mihi spes superest, Christum heredem elegi, episcopatum  in Bauemberh, cum licentia episcopi mei facere hactenus concupiui, et hodie perficere statui. Ob hoc serenissimam pietatem uestram interpello, ne, eius absentia qui apud me uoluit obtinere quod mihi non licuit concedere, propositum meum ualeat impediri. Ecce baculus, in quo mutue confirmationis signum clarescit, quod non propter Dominum, sed ob dignitatis nullatenus adipiscende dolorem fugerit.  Moueat corda omnium presentium quod augmentum S. Matris Ecclesie cum nugigerula legatione annullare presumit. Ecce ad hec coniugis mee presentis, et unici fratris mei et coheredis larga beneuolentia aspirat; meque placita sibi redditione illis restituere uterque pro certo sciat: sique episcopus uenire et promissa dignatur suscipere, paratum me ad omne quod uobis placuerit inueniet.




ANNO DOMINI MXXu.
THANGMARUS PRESBYTER HILDESHEIMENSIS.





uITA SANCTI BERNWARDI EPISCOPI HILDESHEIMENSIS Auctore Thangmaro presbytero






MONITUM.

 Thangmarus, natione Saxo  , exeunte seculo decimo et undecimo ineunte presbyter ecclesie cathedralis Hildesheimensis  et primicerius schole puerorum, et seculo undecimo ecclesie decanus, Bernwardum litteris imbuendum moribusque instruendum sibi traditum tanta dilectione fouit, ut per totam deinde uitam quasi filium patri sibi deuinciret  . Bernwardo ad episcopatum Hildesheimensem prouecto, ipse decanus  , bibliothecarius et notarius  rebus gerendis plurimum interfuit, et in negotio Gandersheimensi anno 1000 ad Willegisum archiepiscopum  cum aliis legatus, eodem anno episcopum suum Romam comitatus  et cum eo ex Italia reuersus, mense Augusto anni 1001 una cum Eggehardo synodo Francofurtane interfuit  , tum  solus ad Ottonem III et Siluestrum II legatus, Italiam reuisit  , in concilio Tudertino res Ecclesie sue egit, ab imperatore mox morituro largissime remuneratus anno 1002 domum rediit, et per reliquum uite tempus Bernwardo conuixit  . Cum autem summa cum episcopo familiaritate uiueret, imo confessor  eius fuisse uideatur, magnifica eius gesta colligere aggressus  , eodem egre uix tandem consentiente compegit, et post obitum dilecti uiri absoluit  . Conuenit liber in locis haud paucis cum Annalibus Hildenesheimensibus, quos ideo a nostro scriptos uideri supra memoraui  , et omnia fere que narrat aut ab ipso presente uisa aut ei saltem bene nota lector facile animaduertet. De ueritatis studio in tali uiro minime dubitaueris. Opere  absoluto, haud diu uixisse uidetur; saltem anno iam 1027 Tadilonem decanum memorari legimus  . Liber magno historie commodo in ecclesia Hildesheimensi asseruatus, seculo XII ineunte miraculis beati episcopi uirtuti ascriptis auctus, et anno 1193 Celestino III oblatus, Bernwardum in numerum sanctorum referri effecit  ; sed nostro quoque euo lectoribus ualde acceptum se reddet, quod plurima scitu digna de Ottone III, cuius Bernwardum preceptorem et amicum fuisse discimus, et de Heinrici II regno obliuioni preripuit. Litis quoque Gandersheimensis, cui dirimende imperatorem et episcopos per plures annos laborasse nouimus, telam ab exordio expandit. Scriptus est stylo simplici et perspicuo. Anni initium cum Annalibus Hildenesheimensibus  a natiuitate Domini inchoat  .

Opere, paulo postquam prodierat, usus est Wolfherius in uita duplici Godehardi episcopi, et plurima inde decerpta scripto suo inseruit; seculo duodecimo ineunte auctori Chronice episcoporum Hildesheimensium, exeunte auctori Historie translationis S. Bernwardi innotuit. Arte typographica inuenta, primus excerpta codicis cuiusdam Hildesheimensis dedit Surius in Actis SS. die 20 Nouembris, at Browerus in Sideribus Germanie libros De uita, obitu et translatione S. Bernwardi, et de translatione S. Epiphanii cum scholiis edidit, codice usus seculi Xu  , sed interpolato, ordine narrationis inuerso et sermone deprauato. Broweri textum Mabillonius in Actis SS. O. S. B. Sec. uI, I, p. 202,  et Leibnitius in SS. Brunsw. I, 441, hic tamen adiectis paucis codicis Guelferbytani et uersionis Saxonice, que ad textum Browerianum accedit, lectionibus, repetiuerunt. Editio nostra nititur:

1. C. regio, olim monasterii S. Michelis Hildesheimensis, a Bernwardo conditi; qui seculo XI exaratus in fol. auro argento diuersisque coloribus pictus, et lapidibus pretiosis olim ornatus, magnaque ueneratione in cenobio habitus est. Ipsa uita quinque quaternionibus absoluitur. Sextus manu seculi XII ineuntis miracula, septimus eadem manu reuelationem sancti Michelis et lectiones nonnullas, octauus manu seculi XII chartas Benedicti uIII, Heinrici II et Bodonis prepositi in fauorem cenobii S. Michelis datas et nonnulla posterioris eui exhibet.  Liber magne auctoritatis et optime simul  note, ad litteram pene a me expressus est; scripture specimen in tabula adiecta habes. Cui plurimum consentit:

2.C. regius bibl. Dresdensis mbr. in 4o duabus seculi XI manibus exaratus, sed a Wolfherio, auctore uite Godehardi, iisdem haud raro sententiis quas in uita prima offendimus interpolatus, et notitiis de Godehardo episcopo auctus, que cum uita eius prima usque ad cap. 26 consentiunt. Complura econtra capita in medio libro omittuntur. Initio mancus est. Librum in usum nostrum cum editis contulit u. cl. Mauritius Haupt, in academia Lipsiensi professor, qui his uerbis ea de re ad nos retulit: »Codex, anno 1832 ex tabulario regni Saxonie secretiore in bibliothecam regiam Dresdensem translatus, folia continet uiginti  tria forme quadrate, modice magnitudinis. Singule pagine uersus continent uiginti quinque. Scriptus est liber a manibus duabus, quarum prima pertinet usque ad finem folii decimi noni, recti. Folio eodem auerso altera manus incipit his uerbis: His ita se habentibus, que leguntur apud Leibnitium capite 41 ; utraque manus seculi undecimi est, nec multo recentior tertia que hic illic nominum compendia supra uersus expleuit, et in margine sepius [.....], et hic illic summaria siue adnotationes ascripsit non neglectas a me in codicis collatione. Contuli autem hunc librum, et ita quidem ut preter e e e litterarum promiscuum usum ne orthographicas quidem minutias preterirem, cum editione Leibnitii. Mutilus est codex Dresdensis, incipit folio 1  uerso post detritas nonnullas syllabas his uerbis loci et congregationis, que leguntur apud Leibnitium cap. 13, uersu 14, Scrip. rer. Brunsu. t. I, p. 447 . Prima huius folii pagina agglutinata papyro obducta est. Alterum codicis apographum sua manu confectum nuperrime u. cl. Gersdorf, bibliothece uniuersitatis Lipsiensis prefectus, summa cum beneuolentia obtulit.

Circa exitum seculi XIII aut initium seculi XIu Thangmari liber in usum Sifridi II episcopi Hildesheimensis iterum transcriptus est  , sed stylo immutato, sententiis uocibusque plurimis additis, resectis uel mutatis, miraculorum quoque ad ea usque tempora continuatione adiecta. Cuius textus  ab authentico ualde recedentis rationem nonnisi in  iis que addita sunt habendam esse, liquet. Legitur in codicibus tribus, scilicet:


 1. Alpertus. Cod. regius Hannoueranus .
[Figure: [Manuscript] 7Kb]

2. uita S. Bernwardi. Cod. regius Hannoueranus .
[Figure: [Manuscript] 35Kb]

3. uita Bernwardi et Godehardi. Cod. regius Dresdensis .
[Figure: [Manuscript] 10Kb]

 3. C. olim S. Michelis, iam uiri cl. Hermanni Adolfi Lüntzel, cuius supra pag. 248 mentionem fecimus, exhibet etiam narrationem de translatione S. Bernwardi, et a Browero in Sideribus Germanie typis est expressus. Ad quem prope accedit:

4. C. ducalis Guelferbytanus, olim Heiningensis, iam n. 353 insignis, chartaceus, sec. Xu, in folio, cuius in fine etiam miracula historie translationis addita, neque tamen omnia que in 3, habentur; et:

5. C. ducalis Guelferbytanus inter Augustenses n. 19, 26, 7, chartaceus in 4o, sec. Xu, quem anno 1470 monialibus in Frankenberg Henninghus Papetranus, Goslariensis plebanus, dono dedit. Hoc libro  III. Leibnitius tom. I SS. Brunswic. in edendis uita Bernwardi et Historia translationis eius usus est; nos eum eque ac alterum Guelferbytanum beneficio u. cl. Schenemann, bibliothece eius prefecti, euoluimus.

Conuersio textus huius, magis etiam interpolata et dialecto Saxonica instituta, anno 1540 in 4o typis  Iaspari uan Gennep prodiit, qua Leibnitius in adnotationibus sue editionis usus est;

6. Bruxellis in bibliotheca regia n. 8950 apographum codicis Bodecensis membranacei exstat, quod Bethmanno referente nonnisi excerpta libri, omissis, exempli gratia, capp. Leibnitianis 11-42, 46-48, 50, 52-58, 60-65, 67 rel., exhibet.

Quibus subsidiis ita usus sum ut, codice regio exscripto  , lectiones Dresdensis omnes indicarem, reliquorum nonnisi in paucis locis, ubi id commodum aliquod afferre posse uidebatur, ratione habita. Diuisionem operis, codicem regium secutus, numeris tantum additis, ab anterioribus diuersam institui. Historiam translationis Bernwardi a Browero ex codice 3 primum adiectam alii loco reseruare, uitam  breuissimam  a Leibnitio editam, ut multo posterioris eui, omittere placuit.

Miracula Bernwardi in cenobio S. Michelis seculo duodecimo ineunte conscripta  , per decursum temporis aucta sunt, prout in codice 3 conspicitur.



PROLOGUS THANGMARI [1 1Kb] PRESBYTERI IN uITAM SANCTI BERNWARDI EPISCOPI ET CONFESSORIS.


 Diuine prouidentie sapientem ammirabilemque dispositionem ratio humana nec liquide intueri, nec digne suppetit ammirari. Miris enim diuine clementie beneficiis, cottidianis successibus sustentamur; ut grauis culpa uideatur Dei laudes tacere, cum manifestissime scriptum sit: Sacramentum regis abscondere bonum est, opera autem Dei reuelare et confiteri honorificum est . His itaque angelicis oraculis persuasus, immo compulsus, ego peccator et indignus presbiter Thangmarus, humillimus quoque sancte nostre ecclesie bibliothecarius et notarius, magnifica gesta memorabilis uiri, domni scilicet Bernwardi nostri episcopi, colligere aggressus sum, non uanitatis fastu prouocatus, Deo teste, sed si quid imitabile Dei clementia in illis eluceret, diuine pietatis gratiam,  de cuius rore fluxit, posteris predicarem, et  illos tali exemplo ad prouectum uirtutum incitarem. Et quia hoc ipso ignorante subire temerarium sciui, diu cunctatus hec publice cum illo confabulari, tandem oportunitate nacta, aditum temptaui. Primo itaque forti auctoritate aduersabatur michi; nam in cunctis iactantiam et popularem fauorem ceu mortiferum uenenum uitabat. Tandem cum sepius ingererem, graue peccatum esse, bona opera celare, ne alii exemplo tali proficiant, cum Dominus dicat: Luceat lux uestra coram hominibus  et cetera, cessit meo arbitratu que compingerem relinquens, quia a puero mecum usque ad iuuenilem etatem obuersatus, quasi filius patri familiarius adhesit et conuixit, nec aliquid in omni studio eius uite meam conscientiam fraudare potuit, quin plenissime  scirem.



INCIPIT uITA BERNWARDI EPISCOPI ET CONFESSORIS.


 1. Ortus igitur egregie indolis puer Bernwardus claro nostre gentis sanguine  , ex filia Athelberonis palatini comitis, traditur domno Osdago, nostro episcopo  , a suo auunculo religioso diacono  Folcmaro, post quoque  Traiectensi episcopo; et amborum diligentia mee paruitati, qui primicerius scole puerorum preeram, literis imbuendus, moribus etiam instituendus deputatur. Quem omni deuotione susceptum, intellectus illius capacitatem primo diuine pagine leuiore lacte temptandam estimaui. Mox itaque, ut de sancto Daniele legitur , inueni in illo decuplum in omni intelligentia super ceuos eius. Mirum namque in modum tenera etas celesti irradiata lumine, subtili meditatione interiora  diuini sophismatis iugi studio rimabatur, nunc communi lectione cum aliis, nunc quos diligentiores in sancto meditamine cernebat, seorsim familiarius assumens, propositis questionibus scrupulosa queque ad medullam euentilabat, more prudentissime apis singulas lectiones, quas in scolis in diuersis libris exponebam, remotiori loco sedens intento auditu captabat, quas tamen postea pueris considens felici furto perfecte docebat et illorum scientie imprimebat. Gratanti denique affectu amplectebar felici furto lectionis puerum [2 1Kb] insudare, multoque uigilantius deinde [3 1Kb] institi ingenium illius ad scientiam ueri sophismatis excitare. Nichilominus ergo uenerabilis domnus Osdagus quodam meriti presagio magnum quid futurum in illo preuidens, exorcistam ordinauit,  diligentius me adhortatus item itemque curam illius  agere. Quem etiam mecum interdum in seruitium domni episcopi extra monasterium excedens ducebam, ut illius ingenium, quod in multitudine epheborum discernere et ad uotum meum discutere non potui, illis remotis singulari studio subtilius diligentiusque euentilarem, mirumque in modum uario uirtutum pigmentario ultra id etatis respersum repperi. Nam sepe totum diem inter equitatum studendo attriuimus, nunc legendo non minus prolixam lectionem quam si in scolis ad hanc uacaremus, nunc petizando per uiam metro collusimus, inde ad prosaicam palestram exercitium alternantes, interdum simplici contextu rationem contulimus, sepe syllogisticis cauillationibus desudauimus. Ipse quoque  crebro me, etsi uerecunde, acutis tamen et ex intimo aditu phylosophie prolatis questionibus sollicitabat. Tanta ergo facilitate cupitum eius ingenium michi applaudebat; pene enim nulla hora, nec refectionis quidem, desidie illum arguebat. Et quamquam uiuacissimo igne animi in omni liberali scientia deflagraret, nichilominus tamen in leuioribus artibus quas mechanicas uocant studium impertiuit. In scribendo uero adprime enituit, picturam etiam limate exercuit, fabrili quoque scientia et arte clusoria omnique structura mirifice excelluit, ut in plerisque edificiis, que pompatico decore composuit, post quoque claruit. In negociis uero domesticis et ad usum rei familiaris pertinentibus uiuacissimus executor acsi a puero his nutritus calluit. Huiusmodi Deo grate et  hominibus accepte indolis gratia domno episcopo,  apud quem uersabatur, omnique congregationi dignus et familiaris efficiebatur, propinquorumque dilectioni probatissimus habebatur. Auus quippe eius Athelbero palatinus comes, uir plurima uirtutum laude insignis, qui commisse sibi prefecture exactionem magis ex debito quam ex intentione gerebat, cum prole utriusque sexus felicissime habundaret, hunc preclarum adolescentem, primis auspiciis pubescentis decoris florentem, in affectum filii adoptauit. In quo quia salutaris consilii stationem saluberrimam repperit, familiarius sibi adiunxit, ut ne minimum quidem sine eius consultu ageret.

2. Adeptus itaque a Willegiso uenerabili archiepiscopo subdiaconatus gradum, aliquamdiu cum illo conuersatus, eum propter morum honestatem  ac uite probitatem religionis profectum in illo sentiret, diaconum illum ordinauit. Interiecto quoque non longo spacio, presbiterii eum honore sublimauit. Reuersusque ad prefatum comitem, suum uidelicet auum, affectuosissime ab illo susceptus est, plurimumque rogatus ne ab eo discederet, facile acquieuit; cui tanta humilitate ac instantia famulabatur, ut, ceteris refrigerandi causa interdum remotis, ipse dies noctesque continuans, indefessus ei adhereret, egri senis et euo pleni imbecillitatem patientissime moresque supportaret, inter ipsum et familiam medius incederet, salutaribus monitis cottidie illos ad agenda informans, curam illorum apud comitem uigilanti benignitate frequentans. Pro paterno quoque affectu ad filios totum se profudit, magnamque  gratiam inter illos conciliabat. Et quamuis in huiusmodi familiaritate inuidia facile subrepat, hanc maxima cautela in plerisque declinabat. Inter patrem quoque et filium, domnum uidelicet episcopum [4 1Kb] , internuncius sepe discurrebat, magnamque inter illos familiaritatis gratiam conciliabat. Ipsi ergo episcopo tantum complacuit, ut Dauentrensi cenobio sua uice illum preponere uellet, fitque inter episcopum et comitem de tante indolis iuuene religiosa concertatio, ut uterque pro morum gratia illum sibi adoptare intenderet. Sed ipse imbecillis aui infirmitatem sustentare, quam episcopales delicias appetere malebat. Cum quo usque ad diem sui exitus fideli deuotione desudabat. Quo defuncto , ad palatium se contulit, in seruitium   uidelicet tercii Ottonis imperatoris, qui septennis adhuc puer, cum uenerabili et sapientissima matre domna Theuphanu augusta rebus preerat. A qua hic uenerabilis iuuenis Bernwardus benignissime suscipitur, atque in breui summe familiaritatis locum apud illam obtinuit, adeo ut domnum regem fidei illius literis imbuendum moribusque instituendum consensu cunctorum procerum commendaret. In quo ita excelluit, licet quorundam inuidia morderetur, ut puer imperialis in  discendo mirifice proficeret, et tamen ad cuncta foris obeunda liberalissimo negocio eius ingenium feriaret. Et cum alii regi puero adulando obsequerentur, adeo ut ludicra et que tenera etas poscebat illi persuaderent, imperatrix etiam, uerita affectum filii sibi preripi, in eiusmodi fauore in tantum emollita esset, ut ad omnia que puerilis etas illum impelleret ipsa gratissimo affectu consentiret, hic solus tanta arte institit, ut a non faciendis metu illum prohiberet, et tamen plenissimo affectu eius animum sibi colligaret.

3. Interea domna Theuphanu imperatrix apud Neomagum maximo dolore totius regni rebus excessit . Unde domnus rex utroque parente desertus, totum se regendum in stationem  fidissimi magistri contulit. Huius consilio examinabat quodcumque alii adulando persuadebant; quia, quamuis in puerilibus auspiciis ociaretur, altiori tamen industria quorundam simulationes preuidebat. Precipua itaque familiaritate magistrum suum amplectebatur, nec ab ullo inferius tractabatur, quem uniuersali uirtutum decore respersum uenerabatur.

4. Per idem tempus uenerabili episcopo Gerdago decedente , hic religiosus iuuenis Bernwardus uotis omnium ad pontificatum eligitur. Et cum plerique nobiles clerici palatina militia diu certantes missionem optarent, consensus tamen omnium in hunc Deo electum iuuenem concordabat. Communi igitur electione sancte Hildenesheimensi  ecclesie ordinatur episcopus a Willegiso archiepiscopo , anno Dominice incarnationis nongentesimo nonagesimo tercio, indictione sexta, octaua decima Kal. Februarii.

5. Adeptus itaque pontificatum, quanta continentia iuuenile corpus ad uirtutum culmen cegerit, dici non potest, modum in cunctis agendis precipue amplectens, iuxta illud uiri sapientis : Ne quid nimis. Morum quoque grauitate mirifice senes ipsos superabat, adeo ut subditos seueritatis censura ad agenda in plerisque institueret. Frugalitatem uero in appetendis ciborum deliciis in eo laudare uix ullus sufficit; potum tanto moderamine temperabat, ut post cenam antequam stratum pergeret, nisi familiarium uel hospitum presentia  coactus, semel tantum biberet, sepius quoque penitus abstineret. Stratis uero compositus, lectioni interdum circa galli cantum intendebat, sepe sumnum interrumpens, furtiue orationi, donec clerici ad matutinos ymnos consurgerent, uacabat, ymnisque expletis, multociens psalmodiam in diurnum usque crepusculum extendebat; deinde aliquantulum pausans corpusculum recreabat, donec item diluculo canonicum cursum prime hore in ecclesia persoluebat. Quo expleto, quasi regulariter sub  disciplina constitutus, capitulum cum fratribus qui secum conuersabantur adiit. Feriam quoque et lunationem, nomina quoque fratrum quorum annualis memoria instabat, cottidie recitari iubebat. Oratione uero peracta, circa horam terciam ad missarum sollempnia festiua celebratione procedens, magna animi contritione se ipsum totum Domino profudit. Inde in publicum progressus, forenses causas et oppressorum negocia breuiter examinabat, quia et ingenio ac facundia adprime callebat. Sicque operiebatur clericum dispensatorem, qui elemosine et pauperibus preerat, quorum multitudinem, centenos uidelicet uel eo amplius, diatim habundantissime uictu refecit; plerosque etiam uel argento uel ceteris subsidiis, prout facultas concessit,  subleuabat. Inde officinas ubi diuersi usus metalla fiebant circuiens, singulorum opera librabat, donec circa nonam, rite omnibus peractis, cum timore et benedictione Domini, ad mensam, fratrum populique stipatus frequentia, consedit; non pompatice quidem, sed religioso silentio, cunctis ad lectionem honestissima disciplina intentis, que inter cenandum non breuis legebatur. Infirmis quidem fratribus et senio confectis benedictionem de manu sua dirigebat hilariter, cum tamen nullum egenum in urbe uel in suburbio, quem scire posset, huiusmodi pietate priuaret. Ita quippe iuxta Apostolum  omnia omnibus esse desiderabat, ut omnes in Christo lucrifaceret.

6. Arduum et difficile est cottidianum eius studium  uerbis perstringere, quia Deo teste omni nisu inter diem noctemque in diuinis perstabat. Nichilominus quoque cunctos sibi adherentes ad huiusmodi negocium, ut ita dicam, ultra uires impellebat, nec aliquid artis erat, quod non attemptaret, etiam si ad unguem pertingere non ualeret. Scriptoria namque non in monasterio tantum, sed in diuersis locis studebat, unde et copiosam bibliothecam tam diuinorum quam philosophicorum codicum comparauit  . Picturam uero et sculpturam et fabrilem atque clusoriam artem  , et quicquid elegantius in huiusmodi arte excogitare [5 1Kb] poterat, numquam neglectum patiebatur, adeo ut ex transmarinis et ex Scotticis uasis, que regali maiestati singulari dono deferebantur, quicquid rarum uel  eximium reperiret, incultum transire non sineret. Ingeniosos namque pueros  et eximie indolis  secum uel ad curtem ducebat uel quocumque longius commeabat, quos, quicquid dignius in ulla arte occurrebat, ad exercitium impellebat. Musiuum preterea in pauimentis ornandis studium, necnon lateres ad tegulam propria industria nullo monstrante composuit. Et ut breuiter perstringam, nec punctum temporis supersedebat, sed fidelis dominice familie dispensator, conseruis suis necessaria subsidia fideliter subministrabat. Et cum in Christi gazophilacio queque idonea sciuit fideli deuotione congereret, non minus tamen Cesari sua iuxta Euangelium persoluebat. Nam tercio Ottoni imperatori affectuosissimo animo pro scire ac posse obsequebatur. Unde et multorum inuidiam in se commouebat, qui indignabantur, illum uigilantiori studio rei publice  negocia obire.

7.  Saxonia quippe magna ex parte pyratarum ceterorumque barbarorum feritate depopulata, continuis latrocinantium incursionibus sine intermissione patebat. Quam pestem rei publice depellere magno sui suorumque periculo semper instabat, et nunc cum aliis, interdum quoque cum suis solus super eos irruens, fortiter illos attriuerat. Sed cum huiusmodi irruptiones sedari nullo modo possent, quippe cum barbari qui utrumque litus Albie et naues omnes sua ditione tenebant, nauali euectione per omnem Saxoniam facillime se infunderent, uigilantissimus Dei pontifex curam sibi commisse plebis agens, quomodo populum Dei de seuicia barbarorum eriperet, animo fluctuabat. Furorem  namque sui impetus pene Hildenesheim usque intentabant, et ipsum sanctum locum predam sibi promittebant. Diuino itaque instinctu in extremo fere sui episcopatus, ubi flumina Alera et Ouokare confluunt, munitiunculam admodum munitam  extruxit, in qua copiis militum dispositis, barbarorum impetum repulit, populumque Dei ab hostili feritate liberauit. Dei namque gratia tanta securitas pacis per illum in locis illis fidelibus condonata est, ut nichil dampni uel periculi postea a barbaris paterentur. Hac industria Christi sacerdotis barbarico tumultu in illis locis eliminato, acrius in circumsita loca debachati sunt. Unde uigilantissimus diuini gregis pastor typo Christi, sui domini, aduersariis ecclesie, exultans ad currendam uiam ut fortis gygas,  se opposuit, et in rure Wirinholt  nuncupato, ubi tutissima illorum statio fuerat, liber quoque latrocinii  excursus, quocumque sue fraudis insidias intentarent, presidium munitissimum instituit, fossisque aquarumque meatibus per riuum influentibus tutissimum reddidit, copias quoque militum uictu et armis ceterisque necessariis instructas habundantissime collocauit. Diuina itaque gratia periculosissimum locum Dei populo pacificum fecit et tranquillum, in tantum ut omni spurcicia diabolice ac barbarice fraudis eliminata, baratrum irruptionis et hostilis incursionis locum faceret orationis, et oraculum sancti Lamberti pontificis et martiris Deo consecraret, atque ab illo die summa pace ecclesie Christi reddita, ab omni hostili impetu Dei populus uiuacissimi prouisoris industria quietissime feriaret. Pro his et ceteris beneficiis, que deuotissimo studio  in rem publicam populumque fidelem exercuit, multorum et maxime principum in se inuidiam et indignationem commouit. Unde et a Magontino archiepiscopo plura et miseranda, ut in sequentibus plenius dicemus, apertis inimiciciis perpessus est. Cuius animositatem patientissime ferens, diuina ac regalia benignissime amministrabat.

8. Et licet plura copiosissimis impensis ad repellendam seuiciam barbaricam foris impenderet, dici tamen non potest, quanta in episcopatu ad usum sue ecclesie contulit. In prediis namque tanta congessit, ut triginta uel plures precipuos curtiles cum litorum ac colonorum familiis, clarissimis edificiis prenitentes, compararet, cum in aliis innumerabilibus locis decem mansos uel octo, aut plus aut minus  prout causa acciderat, in possessionem sue ecclesie conferret  . Antiqua quippe loca ab antecessoribus suis possessa, que ille inculta reperit, optimis edificiis collustrauit, inter que quedam elegantiori scemate albo ac rubro lapide intermiscens, musiua pictura uaria pulcherrimum opus reddidit. Quid dicam, quo studio uel ambitu sanctum locum nostrum uel principalem ecclesiam nobilitauerit, cum se ipsum et cuncta que habere potuit in eius usum impertiri maluerit. Testantur eius opera  , que futuro euo pium illius animi uotum apertis locuntur  indiciis. Ecclesiam namque miro studio decorare ardenter instabat. Unde exquisita ac lucida picturam tam parietes quam laquearia exornabat, ut ex ueteri nouam putares. Fecit et ad sollempnem  processionem in precipuis festis euangelia auro et gemmis clarissima, thimiamateria quoque precii et ponderis magnifici, calices nichilominus plures, et unum ex onichino, alterum uero cristallinum mira industria composuit. Adhuc autem unum aureum, ualentem libras uiginti publici ponderis, ex purissimo auro in usum ministerii conflauit. Coronam quoque argento auroque radiantem mire magnitudinis in facie templi suspendit, et alia perplura, que supersedenda  putauimus, ne fastidium prolixitate ingeramus. Sanctum quoque locum nostrum murorum ambitu uallare summa instantia aggressus, dispositis per gyrum turribus, tanta prudentia opus inchoauit, ut decore simul ac munimine, uelut hodie patet, simile nil in omni Saxonia inuenias. Sacellum etiam splendidum ualde, foris murum in honore uiuifice crucis exstruxit. Cuius etiam aliquantam partem, largiente domno tercio Ottone augusto imperatore. ibidem clarissimis gemmis auroque purissimo inclusam condidit  ; ubi etiam diuina pietas plurima sue pietatis indicia apertis signorum miraculis per uirtutem sancte crucis ostendit.

9. Inter que illud unicum, quo Dominus antistitis nostri deuotionem consolari dignatus est, inserere  libet. Nam uenerabilis pontifex Bernwardus thecam auro gemmisque lautissimam, in qua uiuificum lignum includeret, parauit, et cum ex tribus particulis sancti ligni quartam si fieri posset excidere temptaret, ut per singulas absides singulas conderet portiones, nec gracilitas uel paruitas quacumque ex causa sectionem admitteret, cum deuotissimus Dei famulus animo fluctuaret: ecce subito inter manus ipsius antistitis quarta particula sacratissimi ligni angelico ut creditur ministerio delata apparuit. Mox igitur presul letus lignum sanctum per quatuor absides parauit. O quanti inde potantes ardorem uehementissime febris sepius uirtute sancte crucis restinguebant! Multociens obortam eris inequalitate pestilentiam fideles hoc uiuifico ligno se suaque lustrantes sedauerunt.  Nimiam etiam siccitatem, prolato in publicum hoc singulari ligno, ceu pluuiis imperantes, repulimus, multaque uirtute huius sanctissimi triumphi fiunt cottidiana remedia dum quisque merens ibi prostratus, prompta percipit solatia.

10. Ipsum uero sacellum sancte crucis, uario decore perfectum, dedicauit Iu Idus Septembris, anno incarnationis Dominice 996, indictione 9, regni uero gloriosissimi tercii Ottonis imperatoris 13, imperii primo, ordinationis autem sue quarto; locumque quondam dumis et uepribus horridum, uicinis incolis---gloria tibi, Christe!--- ex tuis datis baptismi, sepulture, unctionis fecit eternum solatium.

11. Pro talibus igitur aliisque pie deuotionis actibus, quibus ad ecclesie utilitatem omni nisu mentis  et corporis insudabat, tam Deo cordi interius presidenti, quam ecclesie operis effectum exterius approbanti, felicis memorie presul acceptissimus erat; et ideo consequens fuit, ut uir beatus, cui, sicut de sancto Iob legitur , tunc temporis in terra similis non fuisse putabatur, per temptationis incommoda, sicut aliarum uirtutum ita etiam humilitatis et patientie preconio, mirabilis cunctis ostenderetur. Anno itaque ordinationis sue octauo  , grauibus insecutionum molestiis pro territorio Gandenesheimensi ab archiepiscopo Willegiso plane contra ecclesiasticas sanctiones impetitur, sed eis minime a solite humilitatis et patientie tenaci obseruantia mouetur. His tamen, que archiepiscopus non tam iuste rationis executione quam libere potestatis presumptione attemptabat, auctoritatis constantia, non temeritatis audacia, sagacis ingenii uir obuiabat, et secundum illud Pauli: Quamdiu gentium apostolus sum, ministerium meum honorificabo , quoadusque ecclesie Christi pastoris uice prefuit, episcopatus sui iura in proprii honoris statu conseruari summa sollicitudine procurauit, quod et Deo annuente, laboriose licet, obtinuit. Sed ne similis controuersia de ipsa Gandenesheimensi  ecclesia postmodum ualeat oboriri, omnem disceptationis ordinem inter Mogontiensem antistitem et uenerabilem uirum domnum [6 1Kb] Bernwardum hic inserere commodum duxi. Necessarium autem reor ista paulo altius indagando repetere quod tamen lectori minime debet esse onerosum, quia posteris fortasse in multis erit profuturum.

12. Territorium Gandenesheimense, situm in pago Flenithi, cum adiacentibus uillis ad prouisionem Hildenesheimensium episcoporum, ex quo primum episcopia per Saxoniam disterminata sunt, certum est pertinere. Quod ex hoc cunctis scire cupientibus liquido apparet, quia ab ipso principio nouelle Christianitatis nostre gentis, etiam ante constructionem  prefati monasterii, ad curam nostri episcopi pertinebat. Temporibus namque domni [7 1Kb] Altfridi, qui quartus nostre ecclesie antistes extitit, Liudolfus dux cum religiosa contectali [8 1Kb] sua Oda, magno studio in diuino cultu accensi, consilio prescripti antistitis Romam perrexit, ibique a domno Sergio papa magnifice suscepti; et cum uotum illorum in diuinis agnouit, datis reliquiis sanctorum presulum Anastasii et Innocentii cum benedictione a se dimisit. Ad patriam itaque Dei gratia peruenientes, consilio domni Altfridi cenobium uirginum Dei primo Brunesteshusen adunauerunt, filiam quoque suam domnam Hathumodam, duodecim annos habentem, prefato episcopo in regimen intromittendam assignauerunt, anno Dominice incarnationis  852 , Rabono Mogoncie presidente, omnem autem prouisionem predicti loci [9 1Kb] et congregationis domno Altfrido commiserunt. Unde euolutis aliquot annis, Karolo Rabano succedente, anno singularis natiuitatis Christi 856, auspicatus est ipse quendam locum super fluuium Gande, quem a fluuio Gandenesheim [10 1Kb] nominauit: ibique consentiente  duce fabricam monasterii maiori ambitu inchoauit, Liudberto Mogontino existente [11 1Kb] episcopo, qui post Karolum subintrauit. Locus namque pratorum ac nemorum amenitate aptior, tutior quoque siluarum densitate ac palustri munitate ad habitationem Deo militantium uisus est. Defuncti itaque sunt ante consummatam fabricam Gandenesheimensis [12 1Kb] ecclesie et dux ac domna Hathumod [13 1Kb] , sepultique in antiqua ecclesia Brunesteshusen [14 1Kb] , positaque in regimen domna Gerburgis [15 1Kb] prima [16 1Kb] , soror domne Hathumod [17 1Kb] , Altfrido uenerabili episcopo mediante, Liudberto quoque [18 1Kb] Mogontino archiepiscopo, qui Karolo successit. Nec multo post decessit, biennio tantum emenso, uenerabilis domnus Altfridus. Consedit autem cum Mogontinis episcopis,  Rabano [19 1Kb] , Karolo, et duodecim annos cum Liudberto. Consummata quoque cum omni decore Hildenesheimensi ecclesie, quam ipse a fundamentis construxerat, et Dei gratia consecrata, plenus operibus bonis decessit. Cui successit Marcwardus [20 1Kb] , quintus presul [21 1Kb] ecclesie nostre, quatuorque [22 1Kb] tantum annos sedens, trabes ecclesie posuit. Post hunc subintrauit domnus Wicbertus, sextus episcopus. Hic fabricam consummauit, et ecclesiam nichilominus consecrauit. Hic omnem religionem et disciplinam cum domna Oda et Gerburga [23 1Kb] abbatissa in prefato loco inchoauit et perfecit; eius consilio omnia disponebant et agebant. Preerat autem domna Gerburgis [24 1Kb] congregationi 22 annos, positaque est in noua ecclesia, iuxta domnam Hathumodam  [25 1Kb] . Sororem autem eius Cristinam domnus Wigbertus in regimen intromisit et consecrauit. Domna quoque Oda centesimo septimo etatis anno, omnibus filiis premissis, decessit, Cristina tantum superstite, positaque est iuxta filias suas. Sed et ipsa Cristina sex tantum annos matri superuiuens, felici decessu migrauit ad Dominum. Domnus quoque Wigbertus consedit cum Mogontinis episcopis Liudberto, Sunderaldo, et Hattone. Post hunc Walbertus succedens, septimus episcopus, Rotsuitham uenerabilem feminam, de ipsa congregatione electam, in regimen intromisit, consecrationes quoque in ecclesia prescripta et ancillarum Dei uelationes et cetera ad ministeria ecclesiastica pertinentia fecit. Post Walbertum [26 1Kb] Sehardus, uenerabilis uir, pastor octauus  nostre ecclesie ordinatur. Hic absque omni contradictione quecumque ad ecclesiasticum ministerium pertinebant in prefato loco administrauit. Nonus post Sehardum Thiethardus [27 1Kb] antistes nobis preficitur, Fritherico archiepiscopo Mogontie [28 1Kb] presidente. Hic consecrauit nouam ecclesiam, ubi monache nunc Christo militant, et omnia episcopalia  in prefato loco rite procurauit, nullo obuiante. Decimus post Thiethardum [29 1Kb] domnus Otwinus prefuit. Hic domnam Gerburgam [30 1Kb] secundam [31 1Kb] in regimen constituit et consecrauit, et omnia episcopalia fideliter prouidit, domno Willehelmo [32 1Kb] magni Ottonis filio in nullo sibi aduersante. Similiter Hatto et Rodbertus in nullo illi aduersantes amicissimum habuerunt. Willegisus [33 1Kb] quoque illi [34 1Kb] succedens, ueritus tanti uiri senectutem et morum grauitatem, publice illum percoluit, occulte uero paulo mordacius quadam animi indignatione illi adbellicabat, nil tamen in regimine prefati cenobii asperum, nec uerbis nec [35 1Kb] factis ostendit. Hec itaque ideo proposui, ut cuncti intelligant [36 1Kb] , quanta leuitate ac temeritate sit uiolatum, quod fere per ducentos annos  tam [37 1Kb] uenerabilium patrum utriusque loci antistitum concordia roboratum, omni canonica auctoritate fixum atque ratum durauit.

13. Sed secundi imperatoris Ottonis filia, fomes ut pace omnium dicam huiusmodi dissensionis, dum a suo episcopo, domno uidelicet Osdago, sacrum uelamen accipere spernit, Willegisum appetit, indignum estimans nisi a palligero consecrari. Quod ipse libens annuit, haut considerans quantum antiqua canonum statuta [38 1Kb] temerauit. Nec fraterna caritate aditum quesiuit, sed fratri et cepiscopo diem imperauit, ut ad uelationem ancillarum Dei in festiuitate sancti Luce euangeliste illi occurreret. Nactus itaque opportunum tempus domnus Osdagus, archiepiscopum secretius qua auctoritate id ageret requisiuit;  cum ille minaci uultu mordacius ad suam parrochiam pertinere respondit, et statuta die se ancillas Dei uelaturum, omnemque episcopalem potestatem in illo loco se adempturum promisit. Cum itaque ad diem uentum est, restitit illi plena auctoritate domnus Osdagus, presente rege domno tercio Ottone, cum matre imperatrice domna [39 1Kb] Theuphanu [40 1Kb] , assidentibus quoque episcopis, Rethario [41 1Kb] Patherbrunnensi episcopo, Milone Mindensi episcopo, Hildebaldo [42 1Kb] Wormaciensi [43 1Kb] episcopo, cum aliis principibus, qui ad sollempnitatem uelandarum uirginum conuenerant. Cum ergo longa disceptatio esset, domnus Osdagus, simplicis animi uir, diuino monitu incitatus episcopalem cathedram ad absidem altaris poni precepit, hac tuitione locum ac regimen sibi  defendens, fauentibus illi fere omnibus, quia archiepiscopi animositas, etsi metu illius dissimularent, cunctis displicebat. Destitutus itaque archiepiscopus multitudinis fauore, qui prius suo iuri omnia promisit, uix domna Theuphanu et episcopis obtinentibus, ipso quoque ultra quam credi potest supplicante, obtinuit, ut ad principale altare misteria ipsa die ageret, ita uidelicet ut domne Sophie [44 1Kb]  uelationem simul agerent, ceterarum quoque domnus Osdagus solus prospiceret; factumque est insolitum nec ante a nobis uisum, ut duo episcopi ex latere altaris pariter sederent, pontificalibus paramentis festiue infulati. uentum est itaque ad ancillarum Dei consecrationem, cum episcopus, qui antea a pontificali iure timebatur deiectus, subito Dei gratia erectus, inter missarum sollempnia primo domnum regem, si in uelationem sue sororis consentiret, humiliter requisiuit, deinde ceteros mundiburdos. Quibus consensum fatentibus, primo domnam Sophiam, si ad Hildenesheimensem sedem sibi suisque successoribus subiectionem et obedientiam profiteretur, interrogauit, deinde alias uelandas. Que unanimi consensu religionem et subiectionem  confesse sunt, publiceque [45 1Kb] denunciatum est omni clero et populo, archiepiscopum nil iuris sibi in illa ecclesia uendicare [46 1Kb] preter consensum et permissum Hildenesheimensis episcopi. Omnibus quoque rite peractis, summa pace et concordia discessum est; stetitque unanimitas sub dommo Osdago et Gerdago, et aliquot annis [47 1Kb] domni Bernwardi, adeo ut ecclesias aliquas presente archiepiscopo ibidem consecraret, synodum etiam magnam haberet presente domno rege tercio Ottone [48 1Kb] , assidente nichilominus prefato archiepiscopo, cum tamen nil sua auctoritate decerneret, preter quod assensum eque ut alii fratres domno Bernwardo, qui synodo presidebat, prebuit. Interfuerunt Islarius [49 1Kb] Magdaburgensis archiepiscopus, Liudolfus [50 1Kb]  Treuerensis archiepiscopus, Milo Mindensis episcopus, Hildebaldus Wormaciensis [51 1Kb] episcopus, Hugo Citicensis episcopus. Non tamem rata permansit huiusmodi concordia, quia in medium quedam emerserunt, que orientem caritatem falsitatis lolia [52 1Kb] peremerunt.

14. Odiosum quippe est nostro tempore ueritate aliquem notare, sicut a quodam dictum est: ueritas odium parit, sed scribentibus grauis culpa est uel falsa dicere aut uera intermittere. Unde pace cunctorum liceat dici, quod scelus est celari. Illa quippe preclara ancillarum Dei congregatio [53 1Kb] tanto studio et deuotione dominorum nostrorum patrum patrie, ducum ac regum, per Altfridum eiusque successores instituta est, ut in principio omnibus  imitabiles exemplar humilitatis ac caritatis florerent, episcopum suum a Deo [54 1Kb] sibi prepositum quasi Dei nuncium ac patrem audirent, colerent et amarent, omnes aduentantes, prout cuique persone competebat, precipua benignitate susciperent. Hic illis usus, hoc studium fuit; hoc sancto loco reuerentiam et illis apud omnes gratiam exhibebat; hoc humilitatis priuilegio, cum pro causis ecclesie  ad palatium citabantur, habitu admodum nitido uel abiecto uenientes, ut uere Dei ancille ab omnibus habebantur ac uenerabantur. Sed postquam luxus ac superfluitas accessit, morum insolentia subintrauit, obedientia torpuit, repulsa est episcoporum reuerentia; quod cuique erat placitum, faciebat licitum. Addita est quoque ad augmentum mali diutina infirmitas domne Gerburgis, eiusdem cenobii uenerabillime [55 1Kb] matris, in quam Dominus plurima uirtutum insignia contulit; decessus quoque religiosarum sororum, que sub nutrimine antique discipline institute fuerant. Numerosa autem iuuentus uirginum fructificauerat in tyrocinio Christi. Que delicatius enutrite, metam prioris discipline ac seueritatis ignorantes, ut est humanum post sua uota declinabant.  Sophia quoque, domna Gerburga inuita multumque renitente, ad palatium factione Willegisi archiepiscopi se contulit, ibique annum uel biennium commorata, dissolubilis uite tramitem incedens, uarium de se sparsit rumorem. Quod uenerabilis Bernwardus episcopus non ferens, quippe qui illam semper summo amore et gratia percolebat, blandis illam monitis ad monasterium redire persuasit. Cumque illa exteriori auditu uix uerba illius admitteret, sepius eadem repetens ad cenobium eam repedare familiarius admonuit [56 1Kb] . Illa autem [57 1Kb] eius accessum et confabulatum primo declinauit, deinde ad archiepiscopum uelut patrocinanda ab illo confugit, amarioribus uerbis eius animum exasperauit, pactum fedus in sua uelatione inanibus uerbis annullauit,  dicens ab illo se uelatam, non ab Hildenesheimensi episcopo, ad prouisionem Bernwardi episcopi se minime pertinere, ad suam diocesim cenobium Gandenesheimense respicere, plures se inuenisse qui hoc ueraciter testentur. His et huiusmodi [58 1Kb] uerbis archiepiscopi animum aduersus domnum Bernwardum grauiter commouit. Post hec Gandenesheim [59 1Kb] repetit, uaria de episcopo inter sorores disseminauit, nisu quo poterat illum loco expellere atque abalienare parabat.

15.  Interea episcopus cognoscens talia circa se moliri, Gandenesheim uenit, grauiter tulit se abalienari, nec aliquid caritatis uel honoris sibi ut antecessoribus suis exhiberi, sed infra extraneos episcopos se tractari, cum tamen ab antecessoribus  suis ad sanctum locum innumera bona collata sint, decime quoque ex sua parte plures et antiquitus et moderno tempore impense; et pro his beneficiis iniuriam et contumeliam sibi reconpensari, tributa que pro decimis soluenda essent imminuta, sepe quoque fraude negata; obedientiam, qua nulla uictima Deo gratior est, cum humilitate in ara cordis persuadet immolari, patienter se omnia posse sufferre, paueant tamen Christum, cuius uice fungitur, in se offendere, quicquid ingerant pro meritis [60 1Kb] sibi  suppetere, obedientiam tamen, caritatem et reuerentiam suis antecessoribus ab illarum maioribus exhibitam, non ausum sua leuitate negligere. Hec cum paterno animo perorasset, maiori odio peccatis stimulantibus illas in se concitauit, Sophia utrobique ex parte archiepiscopi ac congregationis perurgente.

16. Instabat autem hora, qua domna Gerburgis ecclesiam quam construxerat consecrari depoposcerat. Unde quia ipsa, diutina infirmitate fatigata, ad obeunda tante festiuitatis sollempnia minime suffecerat, Sophia, domina et matre consentiente, studium tanti laboris assumpserat. Et more suo proprium episcopum [61 1Kb] postponunt et abiiciunt; archiepiscopus accersitur, quo ordinante cuncta ad dedicationem  pertinentia disponuntur; consecrationis diem statuunt, exaltationis uidelicet sancte crucis sollempnitatem . Mittitur autem et legatus ex latere domne abbatisse, qui domnum Bernwardum ad dedicationem inuitet diemque denunciet. Sed quamquam plures illum anticipatum archiepiscopi aduocatione obiicerent, leni tamen animo sufferens, ad prescriptum diem se uenturum promisit. Interea, incertum qua de causa, archiepiscopus statutum mutat, diem abdicit, atque eandem dedicationem in festiuitatem sancti Mathei apostoli indicit , domno quoque Bernwardo pari potestate ut olim in uelatione Sophie uenerabili domno Osdago legationem dirigit, mandans ut incunctanter illi ad dedicationem in prefata festiuitate occurrat. Ipse  uero suum legatum atque scripta archiepiscopo remittit, astruens imperialibus iussis obstrictum. seriis quibusdam occupari, nec posse ad dedicationem ut iussum est ipsa die illi occurrere.

17. In exaltatione tamen sancte crucis Gandenesheim uenit, ecclesiam dedicaturus, sicut domna abbatissa in principio disposuit; nil paratum repperit, immo aliquos collectos, qui illi resisterent, et cum iniuria eiicerent, si forte cum suis ecclesiam consecrare uiolenter appeteret. Hanc enim famam ille disperserant, cum Deo teste nichil huiuscemodi attemptaret uel mente conciperet. Iam enim tota mente ad archiepiscopum confugerant, se atque locum eius tuitioni deuouerant. Sophia assidue illi coherens et cohabitans, hec interdiu noctuque ambiebat.  Missarum uero [62 1Kb] sollempnia domnus episcopus ipsa die ibidem celebrauit, licet maxima congregationis indignatione, easdem tamen, ut oblationes [63 1Kb] offerrent benedictionemque perciperent, admonuit. Plebs quoque, comperto sui episcopi aduentu, quasi ad sollempnitatem conuenit, merens et ultra quam credi posset egre ferens, episcopum insolentia atque inobedientia loco detrudi. Quos et omnes aduentantes limato sermone consolans, lacrimabili questu publice commemorabat, se ipsa die  ad dedicationem ecclesie inuitatum, nil illi honoris exhibitum, immo exclusum; unde consecrationem ecclesie, que ad se pertineat, omnibus sine suo consensu canonica auctoritate interdicit. Qua de re congregatio sororum indignata, igne maioris indignationis accenditur [64 1Kb] . uerum cum ad oblationem uentum est, oblatas indignatione et incredibili furore proiiciunt, seua maledicta episcopo ingerunt. Quo insolito tumultu perculsus, lacrimis perfusus antistes, non suam iniuriam [65 1Kb] , quam parui ducebat, pensans, sed ueri pastoris pro persecutoribus orantis exemplo, ignorantiam seu potius maliuolentiam furentium feminarum deplorans, ad altare rediit, missam suo ordine magna animi contritione peragit, deinde populum alloquitur, benedicit et corroborat;  deductusque honorifice ab illis, unde uenerat repedabat. O [66 1Kb] digne memorie uirum, omnium ore celebrandum, cunctorum deuotione intime amplectendum, apud se quidem incredibiliter humilem, sed apud Deum, cordis inspectorem, eiusque fideles uere sublimem! Quis eum crederet in tanto pontificalis dignitatis honore, generis nobilitate, ministrorum multitudine, contra irrogatas sibi contumelias patientie potius quam potentie maluisse clipeo muniri? Sed uir beatus humane abiectionis probra non curabat, qui totus diuino amori mancipatus, illius tantum oculis quem singulariter diligebat placere summopere gestiebat. Hec pro commendando magne utilitatis exemplo ad imitationem audientium inserere libuit; nunc ad ordinem redeamus.

 18. Interea archiepiscopus et Sophia omnem apparatum ad nouelle ecclesie consecrationem necessarium diligenter preparant, inconsulto Bernwardo episcopo, quem tamen adiungere domna Gerburgis temptat, sed uerita archiepiscopum, uotis eius obuiare pertimescit. Preterea archiepiscopus in uigilia sancti Mathei  ad prefatum monasterium uenit cum episcopis, Rethario [67 1Kb] Paderbrunnensi episcopo, et Berengero uerdensi [68 1Kb] episcopo, Bernhardo [69 1Kb] quoque duce, cum aliis plurimis, consecraturus sequenti die ecclesiam. Mittuntur quoque domno Bernwardo episcopo, qui illum ad sollempnitatem ecclesie inuitent. Postera uero [70 1Kb] die  adest diluculo uice domini nostri uenerabilis episcopus Eggehardus [71 1Kb] cum maioribus natu nostre  congregationis et aliquibus primariis de nostro monasterio [72 1Kb] . Qui, fandi licentia data, archiepiscopum cum omni honore ex nomine domni Bernwardi episcopi deuoto obsequio salutant [73 1Kb] ; imperiali illum obsequio detentum, adesse non posse; mirari tamen uehementer, in sua parrochia et ecclesia ab antecessoribus suis absque omni contradictione semper possessa, sine suo consensu ecclesie consecrationem indici; fraterna caritate deprecari, ut ab huiuscemodi  inuasione desistat, nec se intromittat nisi quantum canones concedunt; si suo iuri singulari priuilegio quiddam suffragari estimet, ipsum non defuturum, quin communi consilio fratrum, ubicumque delegerit, iusticiam plenissime exequatur. Archiepiscopus autem acerbiori indignatione inflammatus, mandat, ut primo mane sequentis diei, que tunc Dominica illucescebat , ad consecrationem prefate ecclesie incunctanter properet; si uenire tardauerit, nichilominus [74 1Kb] ecclesiam dedicaturum. Hanc autem iram et indignationem archiepiscopi aduersus uenerandum presulem creauit maxime precipua familiaritas domni imperatoris, qua illum speciali deuotione pietatis ceteris familiarius percoluit. Affectuosissimo namque obsequio  deuinxit sibi imperatorem, quia cuncta, que ad gratiam illius competere sciebat, uigilantissimo studio obibat; et ob hoc animositatem inuidiamque [75 1Kb] plurimorum in se commouebat, adprime quoque Mogontini episcopi, qui indignabatur, aliquem preter se familiaritatis locum apud imperatorem habere. Dominica itaque irradiante, adest predictus episcopus Eggehardus [76 1Kb] cum uenerando fratrum nostrorum senatu [77 1Kb] uice domini nostri directi, qui, canonica auctoritate et prisca sanctorum patrum consuetudine obiecta, fortiter archiepiscopi ceptis restiterunt; atque sic consecratio prescripti monasterii intercepta est. Ipse uero episcopus inter missarum sollempnia facto ad populum sermone, synodum suam biduo ante sancti Andree  natale cum banni approbatione denunciat; deinde ad altare regressus, in cathedra sedens priuilegia quedam ante incognita mandat recitari, in quibus continebatur, ut nemo de iure illius ecclesie auferret, quicquid tunc in decimis uel prediis uel ulla re in uestitura contineret. Hoc quoque banno roborauit, sicque discessum est. Episcopi autem [78 1Kb] qui aderant egre admodum archiepiscopi animositatem conquesti, fratri et cepiscopo per nos mandant, pertinaciam ipsius et temerarium inceptum se cohercere non posse; id unicum suppetere, apostolicum atque imperatorem ut adeat; illius causam illorum esse communem; nec se defuturos, quin de eisdem utrisque, apostolico uidelicet atque imperatori, scriberent.

 19. uenerabilis itaque Pater domnus Bernwardus ultra modum sollicite ferens quantulumcumque scisma in ecclesia grassari, sciens quoque, infusum uenenum nisi apostolico et imperiali antidoto conprimi non posse, quamuis graui corporis molestia sepius lassaretur, et tantum iter imbecilli eius corpori omnimodis esset contrarium, tamen, ut pacem reformaret, contra uires suas subire non recusauit. Nam iam pridem ardebat miro desiderio, domnum  imperatorem, quem unice amabat, uidere. Paratis itaque tanto itineri necessariis, per uallem Tarenti  , quia ea uia commodior est uisa, ire [79 1Kb] procurauit, habens secum scripta [80 1Kb] omnium cisalpinorum episcoporum. Porro anno incarnationis Domini millesimo [81 1Kb] , Iu Nonas Nouembris  nimio merore totius congregationis plebis quoque a monasterio egressus, magna compunctione uniuersorum deducitur; Dei  gratia comitatus, ad uotum rebus cedentibus, secundo Nonas Ianuarii Romam ingressus est . Quod humillimus ac piissimus imperator audiens, miro affectu dilectum magistrum uidendi flagrans, ad suam presentiam tamen eum fatigare nolebat, sed festinus a palatio fere duo miliaria ad sanctum Petrum illi occurrit, benignissimeque  susceptum, inter amplexus familiarissime deosculatum, ad hospitium deduxit, diuque cum illo confabulans, sequenti die ad palatium illum uenire rogauit, nec permisit ut quantulumcumque de suo proprio in ministerium suum impenderet, sed per sex septimanas, quibus apud illum morabatur, sufficienter in usum sui suorumque cuncta indigua largiter ministrari precepit [82 1Kb] . Mane uero domnum apostolicum conuocauit in occursum carissimi hospitis , uenientem quoque foris in atrium obuiam procedentes libentissime susceperunt, nec permissus est ad suum domicilium reuerti, sed iuxta ubi ipse domnus imperator habitabat 83 1Kb] , splendidissimum illi habitaculum [84 1Kb] exhibebat. uicissim quoque nunc imperatoris cubiculo, interdum episcopi  considentes, et forenses causas et rei publice necessaria conferebant. Nam de archiepiscopo et tumultu Gandenesheim oborto ante accessum domni episcopi fama precurrens cuncta diuulgauerat; unde non opus habebat singula euoluere, sed breuiter strictimque, imperatore interrogante, pauca contexuit [85 1Kb] .

20. Sed archiepiscopus quod mente perceperat, actu perfecerat. Quidam enim maligni illum impulerunt, Sophia nichilominus institerat. uenit itaque biduo ante sancti Andree festum Gandenesheim ad synodum , ut disposuerat, habens secum uenerabilem episcopum Retharium [86 1Kb] , aliosque complures extraneos, uidelicet de Thuringis et Hassis, quorum id nichil intererat, nonnullos  etiam de sua diocesi infra Saxoniam. Sed in principio actionis uenerandus presul Eggehardus [87 1Kb] archiepiscopum commonet, ut a synodo desistat, nec in aliena ecclesia talia presumat, precipue cum domnus episcopus ad quem ecclesia pertineat absit,  et cum domno apostolico et imperatore consistat. Ad hec incredibili furore archiepiscopus succensus, uultu toruo ac minaci iubet ut sileat; nil ad se talium pertinere; ut propriam ecclesiam habeat, illam gubernet! Econtra Eggehardus: »Peccatis, inquit, agentibus, termini episcopatus mei barbarica sunt feritate depopulati, ciuitas deserta, ecclesia desolata; sedem non habeo, seruum me sancte Marie et Hildenesheimensis ecclesie recognosco, et in cunctis quoad potero sancto loco prodesse studebo.« Archiepiscopus itaque, productis uiris quos adduxerat, requisiuit episcopos, si liceat illos homines banno suo ad sacramenta constringere, ad cuius diocesim illud cenobium pertineat. Illi quamquam metum illius ueriti, aiunt, legitime fieri non posse,  absente episcopo Bernwardo. Eggehardus [88 1Kb] itaque presul et fratres nostri, populus quoque, orant instanter, sacramenta suspendi. Qua unanimitate cleri et plebis archiepiscopus commotus, Eggehardo episcopo minatur, nisi sileat quod cum iniuria illum eiiciat. Super hoc multi indignati et aliquanti quos archiepiscopus adduxerat, cum propemodum tumultus oriretur, Eggehardus presul ab episcopis rogatus seccessit, cunctosque Gandeuesheimenses et omnes ad Hildenesheimensem diocesim pertinentes ad suam synodum inuitauit. Ad cuius bannum unanimiter omnes egressi, illum sicuti sunt, tantummodo cum archiepiscopo suis propriis, quos adduxerat, relictis. Cum uero de diocesi sacramentis examinati requirerentur, alii Ethrinam  , Frideslarensem  fluuium, terminum Hildenesheimensis parrochie affirmabant, errorem faciente nomine Ederne fluminis, quod Gandenesheim alluit; alii, certum nil se scire nisi quantum aliorum relatu didicerint, approbant [89 1Kb] ; nullus aliquid uel memoria dignum asseruit. Archiepiscopus tamen, acsi ueritate cuncta fixa constarent, banno, ne quis illi sacramento retentum cenobium auferret, muniuit; sicque libero errore discessum est. Populus uero, quicquid ab Hildenesheimensi senatu iubebatur, obedienter obiuit.

21.  Interea legatus Romam super his domno episcopo dirigitur, scripta quoque domno apostolico et imperatori lacrimoso admodum stilo ferebat. Unde tam apostolicus quam imperator et  omnes Romani grauiter commoti: canonum auctoritatem, patrum nichilominus traditionem uiolatam; contemptum quoque maximum Romane sedi et apostolico, imperatori etiam, tali presumptione irrogari; periculosum scandalum in ecclesia hac insolentia  [90 1Kb] posse generari; huiusmodi uirus funditus extirpandum [91 1Kb] .

22. Per idem tempus mansit cum imperatore unicum decus imperii domnus Heinricus, tunc dux potentissimus, in proximo quidem Dei pietate rex futurus, in quem Dominus cunctos thesauros diuine et humane sapientie contulit. Hic grauiter semper ferebat Gandenesheim obortam controuersiam, atque ardenter instabat ecclesiam pacificare, et sub Christi signis militantes ad caritatem et gratiam reformare. Huius itaque suasu et cleri plebisque coadunata est synodus uiginti episcoporum de Romania; aliquanti etiam affuere de Italia et Tuscia; de nostris quoque Sigefridus [92 1Kb] Augustensis, Heinricus Wirciburgensis, Hugo etiam iunior Citicensis;  presidente domno Gerberto apostolico cum imperatore in palare [93 1Kb]  in ecclesia sancti Sebastiani martiris, presente nichilominus singularis meriti uiro domno Heinrico [94 1Kb] duce pacatissimo et abbatibus, astantibus quoque presbiteris et diaconibus omnique Romana dignitate. In fronte itaque actionis post euangelia lecta et quedam Patrum capitula, benedictione data cum consedissent, facto silentio uenerabilis episcopus Bernwardus de loco sessionis sue modicum progressus, humiliter apostolico et imperatori et domno Heinrico duci omnique synodo causam sue ecclesie elimato sermone exponit. Cunctis itaque eius questu compunctis, sapientissimus papa interrogauit concilium, si synodus habenda uel uocanda esset, quam archiepiscopus  cum suis quos adduxerat collegisset, in ecclesia ab Hildenesheimensibus episcopis [95 1Kb] semper possessa, precipue cum episcopus defuerit et ad Romanam sedem pro eisdem causis confugerit; uel quo nomine tale conuenticulum uocitandum sit. Sanctum concilium secessum petit, ut secretius inter se de his conquirant. Quod [96 1Kb] piissimus papa [97 1Kb] annuit. Egressique sunt soli Romani episcopi, et postmodum introgressi cum iterum consedissent, sapientissimus papa dixit: »Quid sancitis fratres, de synodo?« Sanctum concilium respondit: »In aliena ecclesia et ab aliis possessa nil iuris habuit; neque canonice ibi synodum habere aut aliquid constituere sine consensu proprii episcopi potuit, nec omnimodis synodus canonice dici poterit.« Sapientissimus papa dixit:  »Ergo quo nomine rite uocari potest?« Sanctum concilium respondit: »Scisma concilians discordias.« Sapientissimus papa dixit: »Abiicienda sunt que ibi gesta sunt?« Sanctum concilium respondit: »Canonica auctoriate et sanctorum Patrum exterminanda sunt, que ibi adinuenta uel statuta sunt.«  Sapientissimus papa dixit: »Apostolica potestate et sanctorum Patrum auctoritate dissipamus, effringimus et adnullamus que, absente fratre et cepiscopo Bernwardo, Gandenesheim in sua diocesi ab archiepiscopo Willegiso et suis complicibus adinuenta et sacramentis statuta sunt.« Et superadiecit: »Frater et cepiscopus [98 1Kb] Bernwardus petit sibi restitui sublatam uestituram ab archiepiscopo: quid sanccitis, fratres?« Sanctum concilium respondit: »uestituram, quam archiepiscopus non potuit auferre, non est necesse illi reddere; sed quia hoc ipse petendo instat, si domno imperatori placeat, apostolatus uestri ferula uestitura illi redintegretur et roboretur.« Sapientissimus papa dixit: »Fiat iuxta placitum uestri.« Et tradidit illi apostolicam ferulam,  dicens: »Gandenesheimense cenobium cum adiacentibus uillis et terminis tuo iuri redintegro et corroboro, et apostolica sanctorum Petri et Pauli auctoritate interdico, ne aliquis tibi, nisi quantum canones permittunt, obsistat.« His finitis, domnus apostolicus, quid faciendum esset, concilium requisiuit. Responsum est, si utrisque principibus id conueniat, scriptis archiepiscopum incusandum, quod tam audax inceptum, canonibus Patrumque regulis contrarium, uir summe grauitatis attemptaret; simulque ut in posterum a tali controuersia desistat, nec aliquid se intromittat, nisi canonice emancipet; synodum quoque episcopis per Saxoniam indici, uicarium nichilominus ex parte domni apostolici destinari, qui synodo presideat. Complacitum  est; locus Palithi habende synodi disponitur, dies XI Kalendas Iulii denunciatur, Frithericus cardinalis presbiter sancte Romane ecclesie, post quidem Rauenne archiepiscopus, Saxo genere, iuuenis etate sed senior morum probitate, uicarius domni apostolici eligitur atque dirigitur, apostolicis paramentis atque insigniis non minus infulatus, quam si ipse papa procedat [99 1Kb] .

[100 1Kb] 23. Illis quippe diebus domnus imperator Tyberinam ciuitatem  arta obsidione uallauit. Machinis autem et plerisque instrumentis ad expugnationem presidii paratis, fossis etiam mire magnitudinis, ut aquam a meatu deducerent, cum magnam uim ciuibus ingererent, nec ad deditionem cogere possent, imperator inuitatur. Nec mora, adest cum  apostolico et uenerabili episcopo Bernwardo. Cumque ut in talibus fit, alii augere obsidionem suaderent, alii diuturno ac grandi labore parum se profecisse dicerent, bonum uideri, tantum ut cum honore fiat, obsidionem solui, imperator Bernwardum presulem seorsum abducens, quid agat consulit,  egre admodum ferre se, eum iniuria cepta desistere. Ad quem ille: »Non patior, ait, super his uos, anima mi, quem uita cariorem habeo, commoueri. Sed nunc precipite artiori obsidione urbem uallari; nam etsi reditum ad patriam cupio, non ante a maiestate uestra diuerto, quam urbem populumque uestro iuri subacta, Dei pietate, uidebo.« Ad hec imperator letus dilecto gratatur magistro, locum artiori obsidione munit, milites ad expugnationem instruit, intrandi uel exeundi licentiam omnibus imperiali auctoritate interdicit. Aliquot diebus exactis, domnus Bernwardus et apostolicus prefatam urbem adeunt. Ciues leti aduentantes seruos Dei honorifice excipiunt, urbi intromittunt; nec prius desistunt  , quam omnes pacatos imperatoris  ditioni Dei gratia adiuti subdunt. Postera namque die, nobili triumpho subsequente, episcopi imperatorem adeunt. Nam cuncti primarii ciues prescripte ciuitatis assunt nudi, femoralibus tantum tecti, dextra gladios, leua scopas ad palatium pretendentes; imperiali iuri se suaque subactos; nil pacisci, nec ipsam quidem uitam; quos dignos iudicauerit, ense feriat, uel pro misericordia ad palam scopis examinari iubeat. Si muros urbis solo complanari uotis eius suppetat, promptos libenti animo cuncta exequi, nec iussis eius maiestatis dum uiuant contradicturos. Imperator pacis conciliatores, papam et domnum Bernwardum episcopum, magnifice gratando extollit, atque ad illorum nutum reis ueniam tribuit; placitoque habito, urbem non  destrui in commune deliberant. Urbani gratia imperatoris donantur, et ut se pacifice agant, nec ab imperatore deficiant, commonentur.

24. Romani denique indigne ferentes, Tyberinos cum imperatore pacatos, urbis quoque sue portas seris muniunt, uias obstruunt; libere intrandi uel exeundi Romam facultas negatur, uendendi et emendi mercimonium interdicitur; nonnulli quoque regis amicorum iniuste perimuntur. Palatini autem a domno Bernwardo episcopo salutaribus monitis instructi, confessione nichilominus purgati, sacro quoque uiatico inter missarum sollempnia muniti, econtra egredi et hostes fortiter impetere parant. Bernwardus episcopus dominicam hastam  subiit; se quoque atque omnes uiuifice crucis munimine  signat, benedictione publice data, ac uitalibus monitis consolans et corroborans, signifer ipse cum sancta hasta in prima fronte aciei egredi parat. Sequenti autem mane imperator cum suis post missarum sollempnia a uenerabili Bernwardo episcopo sacramentis celestibus ac diuinis exhortationibus consolati, aduersus hostes certamen instruunt, ipso antistite cum sancta hasta in principio terribiliter fulminante  , cordis uero instantia pacem ab auctore pacis suppliciter flagitante. Unde contigit, deuoti militis sui precibus exoratam pacifici regis  Christi mox adesse presentiam. cuius et in natiuitatis ortu primum pacis gaudia nunciantur, et postmodum eiusdem pacis amatores euangelica ueritate filiorum Dei appellatione censentur. Ipsius itaque pietate totius discordie rebellione sopita, hostes pacem exposcunt, arma proiiciunt, in crastinum se ad palatium uenturos promittunt. Mane Dei clementia assunt, pacem petunt, sacramenta innouant, fidem se imperatori perpetuo seruaturos promittunt.

25. Interim piissimus ac mitissimus imperator cum paucis turrim quandam ascendens, ad illos concionabatur dicens: »Auscultate uerba patris uestri et attendite, et ea mente diligenter reponite. uosne estis mei Romani? Propter uos quidem meam  patriam, propinquos quoque reliqui. Amore uestro meos Saxones et cunctos Theotiscos, sanguinem meum proieci; uos in remotas partes nostri imperii adduxi, quo patres uestri, cum Orbem ditione premerent numquam pedem posuerunt; scilicet ut nomen uestrum et gloriam ad fines usque  dilatarem; uos filios adoptaui, uos cunctis pretuli. Causa uestra, dum uos omnibus proposui, uniuersorum in me inuidiam et odium commoui. Et nunc pro omnibus his patrem uestrum abiecistis, familiares meos crudeli morte interemistis, me exclusistis, cum tamen excludere non potestis; quia quos paterno animo complector, numquam ab affectu meo exulari patior. Scio equidem et nutu oculorum seditionis principes assigno; nec uerentur, dum publice omnium  oculis notantur; nichilominus etiam fidissimos meos, de quorum innocentia triumpho, sceleratorum admixtione commaculari, nec posse distingui, monstro simile arbitror.« Hac ratione imperatoris ad fletus usque compuncti, satisfactionem promittunt, duos corripiunt, Benilonem et alium quendam, quos crudeliter cesos, nudos pedibus per gradus tractos, semiuiuos in prefata turri ante imperatorem proiiciunt.

26. Hac autem seditione sedata, uenerabilis Pater Bernwardus ad sanctum Paulum orationis causa accessit; apertoque sarcofago sancti Timothei, de quo in uita sancti Siluestri legitur, astante custode quem ipse imperator ibidem posuerat, de integro brachium sancti martiris abstulit. Presbiter quoque  eius  non minimam partem de eisdem reliquiis ad castra asportauit.

27. Egressi itaque papa et imperator dominica Exurge quare , immensis lacrimis ciuium, non longe ab Urbe castra ponunt. Domnus quoque Bernwardus episcopus, iam pridem antequam Urbi excederent accepta licentia ad patriam redeundi, premissis omnibus suis, simplici tantum ueste imperatorem ad duas mansiones comitatus, quinta feria eiusdem septimane  ab eo dimissus est: dici non potest, quanto merore, quantis utrorumque  lacrimis fusis, ut in publicum procedere uererentur. Piissimus imperator, que stilo uel legatorio intimare dubitauerat, fido magistro in archanum mentis secretarium sapienti trutina libranda commendat. Reliquias nichilominus, integrum uidelicet corpus sancti Exuperantii martiris, diaconi sancti Sabini episcopi, Goslarie per illum direxit ibidem sua industria in celebri loco  reponendas. Episcopus quoque mellito affamine ut magisteriali moderamine, ut quondam puero alludebat, agenda queque commemorabat, fugienda suadebat uicia, mores omnium equitatis lance pensare, patientiam familiarissimam in cunctis uernaculam sibi conciliare, ante omnia, ne quid nimium pertinaciter intentet. His gestis, unanimem magistrum  in hospitium ducens, exquisitis donis remunerat; deinde apostolico conuocato, benedictione data carissimum magistrum inter oscula flentes Dei gratia pace dimittunt. Socios quoque uie ex suis imperator cum illo dirigit, qui eum deducant, ad se quoque remeantes, illius salutem, itineris quoque prosperitatem exponant. Rebus itaque Dei clementia ad uotum cedentibus, Papiam peruenit, ubi eius aduentum presules ac comites totius Ligurie expectabant. Quibus legationem imperatoris dedit, atque in placito considens, plura cum illis de rei publice utilitatibus contulit. Illius namque consilio cuncti parebant, quia, quantum ab imperatore diligeretur, sciebant. Leo quippe uercellensis episcopus, uir litteris eruditus, fandi quoque copia exercitatus, ad  suam ciuitatem maximo honore et affectu illum inuitauit; uix quoque obtinuit; preueniensque collecto maximo [101 1Kb] cleri populique cetu, in laudem Dei cunctis psallentibus, campanis quoque personantibus, non minori ambitu quam si papa adueniret excepto, omniaque in ministerio eius opulentissimo luxu quantum imperatum est impendit, donis quoque eximiis honorauit. Socios quoque cum illo misit, qui sequenti die hospitium plenis copiis prouidebant. Inde per diuersa loca et ciuitates ueniens, plurimorum benignitate in multis locis usus, clusas excedens, Alpibus  Dei pietate superatis, Octodorum  pretergressus, Agaunum  adiit, ibique a Rodulfo, rege Burgundie, liberalissime excipitur. Qui tradidit episcopo in proprietatem  infra Papiam cum manuscripto tres curtiles, et sua subscriptione anulique impressione roborauit. Inde Dei gratia munitus diuertens, prospero Dei pietate itinere Hildenesheim cum maximo cleri plebisque tripudio in sancta festiuitate heroyce cene intrauit  . Reliquias quoque sanctorum, quas aduexit, magno honore in ecclesia condidit; immensam quoque pecuniam in altaris seruitium atque in usus pauperum expendit. Totum autem estiuum tempus in exstructione murorum ciuitatis, quam Hildenesheim inchoauerat, institit, interdum etiam graui stomachi molestia laborauit.

28. Interea affuit, ab apostolico et imperatore uice pape directus, cardinalis presbiter Frithericus, omnibus insigniis apostolicis acsi papa procedat infulatus, equis apostolica sella Romano more ostro instratus. Scripta quoque a papa et imperatore episcopis et ceteris principibus mittuntur, ut Romanum legatum digno honore suscipiant, eiusque legationi indubitanter omnes, quasi apostolicus  presens cernatur, obediant [102 1Kb] . Conuenerunt itaque Palithi ad synodum decimo [103 1Kb] Kalendas Iulii , iuxta decretum apostolici prescriptum [104 1Kb] . Legatum ergo uario affectu excipiunt; archiepiscopus uero et qui ei fauebant mira indignatione et execratione illum spernebant. Episcopus uero Bernwardus, et Lieuezo [105 1Kb] Hammenburgensis archipresul aliique conplures, reuerenter eum tractabant precipuoque honore colebant. Sed postquam ad concilium uentum est, uix dici poterit, quanta seditione et tumultu agitaretur. Nam nec locus sessionis uicario apostolici idoneus conceditur, horribilis strepitus ingeminatur, ius fasque [106 1Kb] contempnitur, canonica disciplina annullatur. uicarius inter episcopos Lieuizonem [107 1Kb] et Bernwardum sedens, apostolici scripta et  legationem ad episcopos se habere; facultatem exequendi que ferat, sibi exhiberi orabat. Impetrato denique [108 1Kb] silentio, primo dulci affamine episcopos de pace et caritate et concordia commonet, deinde epistolam pape archiepiscopo specialiter directam profert, publiceque in auribus omnium recitari precatur. Quam cum archiepiscopus tangere uel uidere dedignaretur [109 1Kb] , episcoporum iudicio palam est recitata; in qua ipse episcopus aperte corripitur [110 1Kb] , et de fraterna concordia et obedientia ammonetur. uicarius autem quamuis [111 1Kb] archiepiscopum irritare magno studio parceret, tamen miti affatu, quecumque illi obiiciantur, obedienter fratrum consultu satisfacere, apostolica auctoritate commonet. Super his, etsi indignatus, consilium a fratribus et precipue  ab archiepiscopo Lieuizone querit. Ad hec ille, bonum sibi uideri, quia lesus frater dominorum nostrorum, apostolici et imperatoris, suffragia petiit, coram uicario illorum, episcoporum iudicio satisfaciat. Ianue interim ecclesie panduntur, laici  intromittuntur, fit strepitus tumultusque ualidus, Mogontinis exultantibus [112 1Kb] arma exposcunt [113 1Kb] , immensas minas ingerunt [114 1Kb] aduersus apostolici uicarium et Bernwardum episcopum. Legatus autem et episcopus Bernwardus, nec tumultu moti, nec minis territi, licet numerosiores haberent militum copias, non arma fremunt, sed seditionem compescunt. Episcopi negotium in posterum diem protelandum [115 1Kb] suggerunt, in fidem suam suscipiunt, archiepiscopum aduenturum iusticiamque obedienter executurum.

29. Interea archiepiscopus furore nimio succensus egreditur, quem infra coronam fratrum uicarius insequitur, et banno apostolice auctoritatis ad synodum in eandem ecclesiam sequenti diluculo inuitat;  sicque illa actio soluta [116 1Kb] est. Matutino itaque crepusculo clam archiepiscopus, omnibus ignorantibus, cum suis abscessit. uicarius autem [117 1Kb] secundam actionem synodi sequenti die  adorsus, in principio actionis archiepiscopum inquirit; quem, quia non aderat, ab omni episcopali ministerio usque ad presentiam pape suspendit. Cunctis uero episcopis synodum in natali Domini ad presentiam pape apostolica auctoritate indicit; archiepiscopo nichilominus scripta in hunc modum dirigit: Quia synodo te subtraxisti et iussis Romani pontificis inobediens fuisti, auctoritate sanctorum apostolorum Petri et Pauli, et illorum uicarii pape Siluestri [118 1Kb] , ab omni sacerdotali officio scias te usque ad presentiam illius suspensum. Sic [119 1Kb] secunda actio terminata  est.

30. uicarius autem [120 1Kb] cum domno episcopo Bernwardo aliquantum moratus, precipuis muneribus ipse et omnes sui remunerati, in pace dimissus est; perueniensque [121 1Kb] ad apostolicum et imperatorem, legationis ordinem aperuit. Super quo grauiter indignati [122 1Kb] , iubent uniuersos Theotiscos [123 1Kb] episcopos circa natale Domini ad illorum presentiam festinare, non solum ad synodum, sed cum omni suo uassatico  ita [124 1Kb] instructos, ut ad bellum, quocumque imperator precipiat, possent procedere. Prefatus quoque Frithericus non multo post episcopalem cathedram Rauenne obtinuit.

31. Preterea episcopus Bernwardus sperans Dei gratia et utrorumque principum clementia, summa  pace se conuersaturum, abbatiam [125 1Kb] Hildewardensis   ecclesie, sibi ab imperatore traditam, et sollempni ab ipso dedicatione deuotissime consecratam, et diuino seruitio excultam, pluribusque beneficiis ac donis ab eo ditatam, ubi etiam sua matertera [126 1Kb] matris regimen agebat, in precipua festiuitate illarum [127 1Kb] adire disponebat, premisso omni apparatu ad tantam sollempnitatem confluentibus necessario. Cum iam omnia parata essent et ipse in proximo futurus esset, superuenientes nocturno tempore homines archiepiscopi cuncta inuadentes dissipauerunt, aliquantos uero domesticos episcopi crudeliter cesos dimiserunt.

32. Hac iniuria exacta, uenerabilis presul Gandenesheimense cenobium adire et queque emendanda essent corrigere disponebat, ne qua sua culpa esset  neglectum. Cui obstitit immensa multitudo non minus armis instructa, quam si ad publicum bellum cogerentur. Hos conciuit [128 1Kb] Sophya, cunctos uidelicet quos uel de uassatico archiepiscopi uel de familia illius conuocare poterat, omnes suos notos et familiares, et de propria familia manum ualidam; turres et munitiora loca circa ecclesiam armato complent milite, et contra unum hominem, suum uidelicet episcopum, inermem, et benedictionem illis portantem, ita castellum muniunt, quasi barbarico procinctu se defendere parent [129 1Kb] ; ut ueraciter illud Apostoli impletum in illo uideatur: Omnes qui pie uolunt uiuere in Christo persecutionem patientur . His presul auditis, suos quid agat consulit. Cuncti periculo cedendum statuunt; diriguntur quoque qui  ueritatem diligenter inuestigent; qui omnia que sparserant [130 1Kb] uera, et his maiora renunciant.

33. His hoc modo gestis, episcopi huiusmodi controuersiam in ecclesia grassari cernentes [131 1Kb] , superque tanti uiri tam inauditis et intolerabilibus iniuriis nimium dolentes, conuentum Francanauord [132 1Kb] post assumptionem sancte Marie expetunt. Inuitantur etiam archiepiscopi Coloniensis et Treuerensis. uentum est ad diem concilii, presidentibus archiepiscopis, Willegiso Mogontiensi, Heriberto Coloniensi, Liudolfo Treuerensi, cum ceteris seruis Dei, Rethario Patherbrunnensi, Rodberto Spirensi, Beringero [133 1Kb] uardensi, Eggehardo Sleswicensi [134 1Kb] . Sed quia Eggehardus [135 1Kb] ipse Hildenesheim hospitabatur, barbarico tumultu sua ciuitate et ecclesia  depopulata, domnus Bernwardus [136 1Kb] molestia corporis  impeditus, ad conuentum uice sua illum direxit, addens ei socium [137 1Kb] Thangmarum [138 1Kb] , presbiterum et monasterii decanum, qui subcenturiatus adesset, si quid forte aduersi ex parte archiepiscopi emersisset. In principio itaque prime [139 1Kb] actionis archiepiscopus mitiori relatu fratribus absentiam domni Bernwardi conqueritur, iusticiam fraterno iudicio, si adesset, se illi facturum asserit. Econtra non temeritate uel inobedientia deesse refellitur, sed graui corporis molestia impeditum: quecumque sacer conuentus diuino flatu [140 1Kb] illustratus deliberet, statuat, uel imperet, obedienter se obsecuturum ac seruaturum [141 1Kb] . Sic quoque mutua benedictione data, ipsa die actio finita est. Sequenti die archiepiscopus, quibus impellentibus incertum, mordacior [142 1Kb] ad sessionem  progreditur. Aliqui namque et quidam de episcopis [143 1Kb] , fauore illius adducti, episcopum Bernwardum publice in synodo requirendum suadent [144 1Kb] , Thangmarus autem presbiter domnos episcopos commonet, ut archiepiscopum a pertinaci animositate compescant. Denique Dei pietate mitior archipresul efficitur; instantibus tamen cunctis, ut uestituram Gandenesheimensis cenobii Bernwardus presul possideret, nullo modo episcopus consensit, sed ut 145 1Kb] neuter illorum, usque octauas pentecostes Fridislare [146 1Kb] ad palatium conueniant, se [147 1Kb] intromittat. Sicque concilium Dei gratia solutum est.

34. Episcopus perinde domnus Bernwardus gemina gratia Italiam ardebat adire, precepto uidelicet apostolici [148 1Kb] satisfacere, et carissimum domnum  regem [149 1Kb] uidere, quem uita preciosiorem colebat [150 1Kb] . Direxit autem Thangmarum [151 1Kb] presbiterum uice sua, qui et priori anno comes peregrinationis eius apud imperatorem fuerat, qui a primeua iuuentute usque ad caniciem scolari studio intentus, nutriendis pueris operam dabat. Hic ad presentiam pape et imperatoris cum epistolis ac mandaticiis  missus, plurimorum beniuolentia per uiam gratia domini sui usus, imperatorem in Spolitanis partibus repperit, a quo merito domni episcopi benignissime susceptus, apostolici aduentum prestolabatur. Quibus conuenientibus, legationem et scripta tradidit, imperatore clementer apud apostolicum episcopi causam prosequente. Deinde iubetur synodum expectare, que apud Tudertinam ciuitatem  in natale Domini futura erat, bonis omnibus ex parte utriusque principis opulentissime sustentatus [152 1Kb] .

35. Eodem tempore quibusdam iussis imperialibus obnitentibus, frater Bernwardi Tammo comes imperatori gratus, uir certe omni morum probitate preclarus, ad regis imperium [153 1Kb] Paternum  , munitum ualde castellum, insedit; cuius sollertia atque  industria in illis locis bene tuebatur res publica.

36. Anno singularis natiuitatis Domini nostri Iesu Christi millesimo secundo, indictione 15, apostolicus eum imperatore Tudertine natale Domini celebrauit; ubi in festiuitate sancti Iohannis euangeliste  concilium coadunatur episcoporum per Romaniam et aliquorum de Tuscia et [154 1Kb] Italia. De nostris quoque consederunt Notgerus Leodicensis, Sifridus Augustensis, Hugo Citicensis. Inter missarum itaque [155 1Kb] sollempnia considentibus ad triginta patribus, presidentibus quoque domnis principibus Urbis [156 1Kb] papa atque imperatore, post [157 1Kb] euangelium recitatis ex decretis sanctorum Patrum aliquibus capitulis, ad presentiam synodi per oblationarium legatus uenerabilis [158 1Kb] Bernwardi episcopi  statutus [159 1Kb] est. Ad quem [160 1Kb] apostolicus dixit: »Die, qua causa ad nostram presentiam ueneris [161 1Kb] , uel quid ad synodum habeas.« Mox legatus presbiter Thangmarus toto corpore ad terram prostratus, erectusque fauentium manibus, pedibus utriusque principis prouoluitur; consurgensque ita [162 1Kb] incipit: »Dominus meus apostolatus uestri auctoritatem,  imperialem quoque maiestatem magnifice gratatus est [163 1Kb] pro cunctis in quibus clementer pro sua ecclesia laborastis. Quid autem [164 1Kb] legatus uester profecerit, aut quid ei in sua legatione occurrerit, ipse, quia presens est, melius exponet. Post discessum autem illius episcopi, dolentes litem et controuersiam diutius bacari, conuentum Francanauordi statuunt. Ad quem cum meus senior uenire non posset, corporis graui infirmitate impeditus, uice illius me direxit. Tandem in commune reuerendi patres decreuerunt, ut neque archiepiscopus nec meus senior in Gandenesheimense cenobium se intromittat, usque post octauas pentecostes, et tunc Frideslare ad synodum pro hac ipsa causa conueniant. Et quia hec ad apostolatus uestri sedem delata, uestris scriptis  multociens est [165 1Kb] annullata, uestrum expetit iudicium, ut uestra auctoritas iubeat, in quo foro uel sub quibus iudicibus causam terminare debeat. Ad presentiam nichilominus huius sanctissimi conuentus, gratia sancti Spiritus hic per uos aggregati [166 1Kb] , paruitatem meam destinauit, ut omnis senatus apostolice ecclesie publice cognoscat, illum deuotissimo affectu domno apostolico et Romane sedi obedire et consentire, et uestro iudicio adinuenta uel decreta poscere [167 1Kb] et pro posse perpetuo seruare.« Ad hec domnus apostolicus obedientiam domni episcopi et deuotionem ac studium magnifice collaudat, prosequitur quoque uenerabilis Rauennatis ecclesie metropolitanus Fridericus [168 1Kb] , et que Palithi illi atque in tota legatione sua occurrerint  contexuit, archiepiscopi inobedientiam, iniuriam, contemptum etiam Romane sedis. Econtra domni Bernwardi benignitatem, caritatem [169 1Kb] exponit, et quod ab illo precipuo honore sit habitus et affluentia omnium bonorum opulentissime refertus. Ad hec animositas archiepiscopi palam ab omnibus Romanis episcopis improbata [170 1Kb] , temeritas presumptionis illius carpitur. In commune tamen cuncti deliberant Coloniensem archipresulem ceterosque episcopos, qui proxime uenturi erant, expectandos; mittuntur etiam nuncii, qui in epiphania Domini ad presentiam utriusque principis illos uenire iubeant. Sed  cum minime uenirent, expectantur ad tres inducias  [171 1Kb] : cum autem nullomodo fieri posset ut conuenirent, presbiter [172 1Kb] Tangmarus, ut absolueretur, omni nisu institit [173 2Kb] . Tercia itaque Ydus Ianuarii , imperator dimisit a se legatum cari magistri sui Bernwardi episcopi, sepe dictum presbiterum largissime remuneratum. Episcopo quippe munera precipua direxit; inter alia onichinum uas magni precii, species quoque medicinales diuersas, pigmenta etiam diuersa.

37. Iam uero in proximo imminebat miserabilis dies, obitus uidelicet mitissimi imperatoris. Confessus est namque presbitero, cum ab illo interrogaretur, leuiter se febricitari. Ingrauescente ergo cottidie morbo, astantibus episcopis communitus sacramento corporis et sanguinis Domini, inter uerba pure confessionis,  10 Kalendas Februarii   mitissimus ac humillimus imperator cum ingenti dolore omnium bonorum spiritum efflauit. Quis ualet stilo exprimere uel fando disserere inremediabilem dolorem undique ad exequias confluentium? Funerea itaque Theutonum legio, preparatis cunctis ad iter indiguis corpus piissimi domini Aquis portabant; susceptumque est sancta die palmarum  festiuo obsequio totius regni, cunctisque principibus precipuo affectu ad exequias famulantibus, sepultusque est in medio choro.

38. Interea uota principum in diuersa rapiuntur, plerisque regni fastigium sine respectu timoris Dei usurpare nitentibus. Unde princeps quidam Bruno nomine, sciens uenerabilem Bernwardum episcopum  domno Heinrico duci reuerentissimo esse fidissimum, timens ne ceptis eius aduersaretur si quid inciperet, quoscumque in exicium illius uel in dampnum Hildenesheimensis ecclesie armare poterat, pro uiribus institit, hinc predis et rapinis passim bachatus in loca et homines episcopi. Sed ille more suo nusquam a fide desciuerat, quamuis multis sepe lascessitus iniuriis. More autem sapientissimi architecti prudentissimus presul fundamina noui regni precum iniciis inchoauit. Omnes namque fratrum ac sororum cateruas, que diuinis sceptris sub eius uexillis militabant, intenta supplicatione in tanta rerum necessitate  aduigilare monebat. Ipse quoque, quod tamen  cunctos celabat, arta abstinentia Domini clementiam exorabat. Unde fit mirabilis Dei pietate in electum adunatio, ut popularium uota primorum preuenirent studia. Nam sicubi publici conuentus cogebantur, uox una uulgarium, domnum Heinricum debere imperare; ipsum, non alium quemlibet, rebus debere preesse. Omnibus ergo pari uoto in electione illius concordantibus, Willegisus archiepiscopus et Bernwardus presul cum ceteris regni principibus domnum Heinricum Mogontiam cum summo honore ducentes, Dominica octaua Pentecostes  regimen et regiam potestatem cum dominica hasta [174 1Kb] illi tradiderunt; ac deinde rite omnibus peractis, cum maximo tripudio uniuersorum sollempniter illum Dei gratia unxerunt.

 39. Nouus autem rex Paderbrunnun sancti Laurentii natale  celebrauit, ibique domna Cunigunda regalem coronam et benedictionem a uenerabili Willegiso archiepiscopo accepit. Sophia uero ad [175 1Kb] Gandenesheimense regimen electa, more suo, uelut in sacro uelamine proprium repudiata est episcopum, ita nunc quoque dedignata a suo pastore et patre regiminis [176 1Kb] et consecrationem percipere, tumore et fastu uanitatis a palligero benedici obtentu regis et regine ac principum expetit. Domnus autem [177 1Kb] Bernwardus, non ualens resistere, annuit.

40. Anno [178 1Kb] incarnationis Domini millesimo tercio rex orationis causa episcopia et abbatias, sancta uidelicet loca, circumiens, ubi serui Dei uel ancille  religiosius in diuino seruitio excubabant, ut se regnumque [179 1Kb] diuinitus illi collatum illorum precibus tueretur, Hildenesheim adire magnifice desiderabat. Sed quia nullus regum ante illum religione loci id aggredi temptabat, Bernwardum episcopum conuenit; qua ratione sanctum locum uisitare audeat, consulit. Licentia quoque ab illo accepta, ante palmarum  sanctam diem prefatam ecclesiam adiit, susceptusque est sollempni honore. Ipse quoque in altaris ac fratrum ministerium precipuam pecuniam largitus, locum ditare et honorare promisit, atque ex magna parte benignissime perfecit.

41.  Tercio [180 1Kb] autem post hec anno occidentalibus Gallis rem publicam infestantibus, idem imperator Heinricus expeditionem aduersus  illos mouit. Cuius arma uenerandus pontifex Bernwardus, iuxta preceptum Domini, que Dei erant Deo, que Cesaris Cesari fideliter restituens, cum  immensa militum manu secutus, uigilantissimo obsequio ad gratiam militabat. Expeditione uero soluta, quod prius uoto decreuerat, ad sanctum Martinum  tetendit, non absque regali tamen licentia fraternaque episcoporum munificentia. Suos itaque omnes iter, quod disposuerat, diligentissime celabat, quia illorum lacrimas ne posset sufferre timebat; regi tamen commendatis, non multis comitatus iter aggressus, Parisius apud sanctum Dionisium aliquot dies consistens, sancta loca lustrando, magna animi contritione totum se Domino mactauit. Inde Turonis tendens, magna sedulitate Rodberti regis in uia usus est. Ibi etiam septimanam conuersatus, coram pio patrono sua suorumque commissa cottidianis ubertim lacrimis deflet. Honoratus denique a rege et episcopis  preciosissimis beati Martini de sacro corpore reliquiis, nam maximum estimabatur, si cui aliquanta particula de casula siue ceteris paramentis sancti confessoris posset contingere, ipse celesti thesauro remuneratus et aliorum complurium sanctorum, cum benedictione et gratia cunctorum inde digressus, Parisius perueniens, aliquot dies consueto exercitio precum intentus, nichilominus etiam a prefato principe et episcopis preciosissimi martiris Dionisii sociorumque eius sacrosanctis pigneribus perceptis, cum benedictione et gratia ab illis digressus, felici cursu patriam repedabat. Et quamquam post tanti itineris difficillimum laborem, celerem reditum uota omnium preoptarent, uicit tamen affectus, quo semper dominis obsequebatur, et benignissimum  regem Aquis positum adiit. A quo affectuosissime excipitur, quia iam diu egre illum uidere cupiebat. Nam Bauenberg regali loco, qui sibi hereditario iure a maioribus suis competebat, episcopalem sedem nouiter instituere disponebat. Unde synodum omnium episcoporum in Francanauorti adunauit, ut scripta Romani pontificis super hoc et decreta communi iudicio comprobaret. Cui taxationi insignem Dei seruum et antistitem Bernwardum primo regalis maiestas, tum episcopalis dignitas interesse magnis precibus postulabant; nec abnuit, quin promptissima obedientia domnum regem honorauit. Reuersus uero Hildenesheim, delatas sanctorum reliquias ueneratione condigna seruandas locauit, semet ipsum in sanctimonia solita sollicitius  diatim exercuit, episcopatus sui terminos antiquitus prefixos labore nimio et sollicitudine custodiuit [181 2Kb] .

 42. 182 1Kb] Interea domna Rothegardis digne memorie Hildewardensis ecclesie abbatissa, uenerabilis Bernwardi episcopi matertera, diutina corporis infirmitate castigata, resolutionis sue diem sibi semper optabilem, diuino ut creditur instinctu, instare cognouit. Unde in sacratissima nocte Dominice natiuitatis  ad missam »Dominus dixit« in ecclesiam se ferri precepit: ibique Dominici corporis ac sanguinis uiaticum percepit. Inde, rite peractis omnibus, denuo ad lectum reportata est, conuocatis sororibus ita exorsa est: Ex hac uita me hodie, carissime, quo Deus iusserit inuitari, uobis denuncio; sed hoc quia infra maioris misse sollempnia futurum esse non ignoro, ne qua diuini famulatus fiat interruptio, uos, audita mea morte, minime turbari deposco.  Dei namque tanto michi largius auxilium affuturum esse confido, si modo nulla eius seruitii mei causa fuerit intermissio. Diuinis itaque sollempniis ex more completis, ad communiendum exitum meum quantocius occurrere festinate, suoque creatori animam precibus attentius commendare curate, uestrumque semper finem suspectum habentes, in illo tremendo iudicio, dum licitum est, per bona opera Deo digne inueniri satagite. His dictis, eas stupentes nimium pariter ac mirantes abire permisit. Quod quia spiritu prophetico preuiderit, rei patenter exitus ostendit. Nam, ut predixerat, infra maiorem missam, incipiente sequentia, sancta illius anima carnis est ergastulo soluta. Unde manifeste datur intelligi, beatam hanc feminam plus aliquid ceteris mortalibus diuine gratie  concepisse, cui non solum sue carnis absolutionem tam euidenter concessum est prescire potuisse, uerum etiam eo die presentis uite miseriam feliciter euasisse, quod ad eam pro totius mundi salute tolerandam Redemptor humani generis ex inuiolato uirginis utero ineffabiliter prodiens creditur aduenisse.

43. Anno autem [183 1Kb] incarnationis Domini nostri Iesu Christi millesimo septimo, rex uenerandus Heinricus [184 1Kb] totius Romani imperii potentissimus Palithi natale Domini [185 1Kb] cum maxima gloria celebrauit. Quocumque uero [186 1Kb] sapientissimus imperaror  [187 1Kb] ora sui sacratissimi uultus circumtulit, si quos  dissidentes forte repperit, aut statim reconciliabat, uel si quicquam obstitit, ut id non posset efficere, numquam mente feriabat, donec uiolatam caritatem reformabat. Quod etiam tunc in ipso festo singularis natiuitatis facere [188 1Kb] prudenter institit [189 1Kb] . Nam uetus odium, quod archiepiscopus Willegisus ad Hildenesheimensem Bernwardum episcopum [190 1Kb] leuibus de causis conceptum, seuis irarum stimulis inremediabiliter sub mente nutriebat, sepius delinire cupiens, animositate illius uictus destitit. ueruntamen coram multis episcopis aliisque principibus, qui [191 1Kb] ad palatium in illa precipua festiuitate confluebant, illum [192 1Kb] conueniens, tanta auctoritate pertinaciam animi illius [193 1Kb] digna inuectione confregit, ut se totamque controuersiam illius iudicio et  fratrum submitteret [194 1Kb] , et in nullo uel eius iussis uel fratrum uotis obstaret [195 1Kb] . Deinde sapientissimus rex sepius interceptam [196 1Kb] Gandenesheimensis ecclesie dedicationem in uigilia et epiphanie Domini indixit, que tunc prima feria Dominice resurrectionis accidit; uelationem etiam ancillarum Dei in ipsa die epiphaniarum. uenerabilis igitur episcopus Bernwardus Willegisum archiepiscopum et ceteros fratres in auxilium sui ad consecrationem prescripte ecclesie inuitauit . Nec mora, adest sacra sollempnitas; consecrationis misteria ex precepto domni Bernwardi episcopi disponuntur; fiunt omnia fraterna caritate, ita ut archiepiscopus in aspersione primum locum teneret, et cum illo episcopus Bernwardus. In ecclesia uero  ipse, cuius parrochia erat, misteria [197 1Kb] consecrationis fratribus dispensabat; primum namque gradum ille obtinebat. Expletis itaque Dei gratia omnibus fraterna caritate, rex cum archiepiscopo et ceteris ad populum progressus, sic prosecutus est: Diuturnam, peccatis agentibus, controuersiam, karissimi [198 1Kb] , hodie deponere et terminare debemus. Agnosco enim et scio hanc ecclesiam et adiacentes uillas ad Hildenesheimenses episcopos semper pertinere, et ab illis absque contradictione possessam esse [199 1Kb] . Ad hec uerba imperatoris Willegisus archiepiscopus tandem Dei pietate in se rediens, et quicquid proprio reatu  uel aliorum instinctu in Deum et sanctam eius Genitricem  exercuisset, uidelicet in iniusta inuasione parrochie Gandenesheim ad titulum sancte Hildenesheimensis ecclesie pertinentis publice confitens, iuri et repetitioni eiusdem loci abrenunciauit, et in testimonium huius abrenunciationis ferulam episcopalem domno Bernwardo tradidit, dicens: Frater karissime et cepiscope, abrenuncio iuri istius ecclesie, et hanc pastoralem ferulam [200 1Kb] , quam manu gesto, tibi sub testimonio Christi et domini nostri regis et fratrum nostrorum trado in testimonium, ut post hoc neque ego neque ullus successor meus aliquam interpellationem uel repetitionem de hac re habere possit. Sicque officium misse a Willegiso archiepiscopo cum consensu domni Bernwardi episcopi sollempniter peractum [201 1Kb] est. Sequenti autem die  epiphanie Domini uelatio uirginum sollempni celebratione, presente rege et omnibus episcopis, a domno Bernwardo facta est; sicque Dei gratia rebus in pace et caritate sapientia piissimi [202 1Kb] principis compositis [203 1Kb] , discessum est. Archiepiscopus uero, hac lite sedata, presulem nostrum omni honore et caritate ultro dilexit, et in nostro monasterio fraternitate honorifice acquisita, summam dilectionem et loco et fratribus prouidit.

44. His 204 2Kb] ita se habentibus, idem archiepiscopus quinto postea anno, plenus dierum et bonorum etiam operum, ad Christum migrauit 6 Kalendas Martii .

45. Post quem Erkenbaldus subrogatur Mogontino regimini, prius abbas Fuldensis cenobii, cui  nichil deerat catholice fidei, quem domnus Bernwardus Kalendis Aprilis Mogontie consecrauit . Diuino itaque respectu surrexit in archipresulem, quia in tempore iracundie factus est reconciliatio. Qui quoadusque [205 1Kb] uixit, prioris discordie lenocinia posthabuit, insuper [206 1Kb] ordinatorem suum, consanguinitate [207 1Kb] etiam sibi propinquum, debita deuotione ut patrem coluit et paterna caritate tractauit.

 46 [208 1Kb] . Interea [209 1Kb] uenerabilis presul Bernwardus, ampliare studens diuine seruitutis obsequium in parrochia sui presulatus, ob reconpensationem futuram Christum heredem elegit, et quod precipuum habuit, se ipsum cum omnibus acquisitis seu acquirendis rebus Patri omnipotenti, sicut iam dudum in secreto mentis statuerat, in sacrificium obtulit. Monasterium itaque in septentrionali parte ciuitatis Hildenesheimensis, in loco quondam squalido, feris quoque seu brutis animalibus coaptato, tota deuotione et apparatu decenti instituit, quod prediis sufficientibus dotatum, cenobitis Deo famulantibus ibi collectis delegauit.

47 [210 1Kb] . Anno uero incarnati uerbi 1015, regni autem domni Heinrici piissimi imperatoris 14, ordinationis  domni Bernwardi uenerabilissimi presulis 23, indictione 13, 3 Kalend. Octobris , cripta eiusdem monasterii magno decore Dei gratia consummata, dedicatur a prefato antistite Bernwardo et honorabili Sleswicense episcopo Eggehardo atque uenerando Mimigardeuordensis ecclesie pastore Thiderico, in honore Saluatoris Domini nostri Iesu Christi, et eius beatissime et gloriosissime Genetricis perpetueque uirginis Marie, sanctique Michahelis archangeli, totius quoque militie celestis [211 1Kb] , et simul sexaginta sex reliquiarum, ab eisdem uenerabilibus presulibus ibidem digna ueneratione reconditarum.

48 [212 1Kb] . Quinto deinde anno  Erkenbaldus Mogontie metropolitanus, plenus [213 1Kb] dierum et meritorum,  15 Kalendas Septembris pacem ecclesie Dei dereliquit, et animam in manus angelorum efflauit [214 1Kb] . Huic Aribo, regius capellanus, successit in regimine; per quem rediuiua restaurantur [215 1Kb] arma discordie, que sub predecessore suo sopita quieuerunt, preualente gratia concordie. Quem futurum pontificem cum in sacerdotem [216 1Kb] consecrare deberet [217 1Kb] Deo dignissimus antistes Bernwardus, gladio uerbi Dei illum obstrinxit [218 1Kb] et anathematizauit,  presente domno [219 1Kb] Heinrico benignissimo [220 1Kb] imperatore et diuersis episcopis, cum astantibus clericis et populis, ne post susceptum regimen sancte Hildenesheimensi ecclesie inferret iniuriam super parrochia Gandenesheim dicta. Quod id ipsum iterum [221 1Kb] repetiit et confirmauit, dum illum [222 1Kb] uice sua in archiepiscopum uenerabilis [223 1Kb] Eggehardus [224 1Kb] episcopus consecrauit. Sed quod tunc subdole promisit, grassante stulticia post fefellit. In ipsa enim promotione sua [225 1Kb] domnum Bernwardum episcopum ficta pace per legatum suum conuenit, et per falsa salutaria querimoniam super Gandenesheim temptauit. Cui domnus Bernwardus episcopus, diuina inspiratione doctus, non eius uaniloquio attendens, obligationis sue anathema illi retexit,  dicens, sibi nil commune cum illo [226 1Kb] esse, si bene uellet, nisi ea que Dei essent; de parrochia uero [227 1Kb] sua absque dubio nichil sibi cessisse. Hac responsione obstruitur machinatio archiepiscopi; et [228 1Kb] super hac re nec [229 1Kb] mutire [230 1Kb] quidem ausus est in uita uenerabilis Bernwardi episcopi [231 1Kb]  .

49 [232 1Kb] . Anno perinde secundo, hoc est, anno incarnationis Dominice 1022, regni autem domni Heinrici imperatoris 21, ordinationis uero Bernwardi episcopi 30, indictione 5, 3 Kalendas Octobris , supradictum monasterium, ad utilitatem monastice uite constructum, multiplicique, uelut hodie patet, ornatu perfectum, dedicatum est cum omni deuotione ecclesiastice religionis a uenerando eiusdem ecclesie prouisore Bernwardo pontifice, et ab honorabili  Unewano archipresule Hammenburgensis ecclesie, ab Eggehardo Sleswicense episcopo, et a Bennone Aldenburgensis ecclesie reuerentissimo antistite, in honore Saluatoris Domini nostri Iesu Christi, et eius sanctissime Genitricis semperque uirginis Marie, ac salutiferi ligni adorande et uiuifice crucis, et ad speciale patrocinium sancti Michahelis archangeli, totiusque militie celi, et ad laudem uenerationis omnium sanctorum Dei.

50. Sed mox eiusdem monasterii habitaculum commissum est ad regendum abbatis officio Goderammo, cenobii sancti Pantaleonis preposito.

51. Tandem uero sancti Michahelis ecclesiam uir beatus postquam prediis opulentissime dotauit, presente apostolici legato, uno uidelicet cardinalium,  cum undecim episcopis, necnon et diuersarum professionum personis, banni sui auctoritate roborauit.  Hoc autem pie deuotionis opus quam mature animo intenderit, quo feruore nacta oportunitate aggressus sit, qua uigilantia et assiduitate institerit, qua caritate sufficientiam exteriorum ei prouiderit, qua libertate construxerit, qua auctoritate firmauerit, quantum etiam ipse interim diuino tactus uerbere profecerit, ipsius uerbis melius proferemus. Dicit enim ipse in priuilegio eidem cenobio dato:

»Omnis creatura homo nomine ideo a suo condita est Creatore, ut iuxta ritum nature potius suo seruiat Creatori quam creature. Cuius habitudinis status dum fit rerum discolor usus, animum tamen rationis compotem semper reflectit ad sue conditionis tramitem. Sed quo amplius quemque correxerit diuinior haustus, tanto diuinius se Deo  quisque obligat in omnibus rebus. Et hoc fieri nequit, nisi ubi ualida Dei manus quemque sibi attraxerit. Unde in appetitu gratie se cuique imaginat et conformat protectio diuine misericordie. Cuius rei experimentum dum consulimus, e uestigio nobis occurrit diuinum responsum, quod, peccante Adam et inde exilii longa dispendia perferente, credidisse Abraham Deo et hoc illi reputatum esse ad iusticiam. Cumque, et diuina preueniente clementia, tum et exigentibus meritis, accipimus, legis latorem Moysen ducem ac preceptorem extitisse populi Isrel, pari examine sanctitatis miramur, miraculorum factorem Helyam humani eui nondum cognouisse metam, sed curru igneo sublatum esse ultimo seculorum iudicio.  Excedit mentem nec capiet finem, si de his et horum similibus nostra ratio ulterius se tendere uoluerit. Satis indicio est, quantus assurrexerit in preliis Dauid manu fortis, et sole lucidius est, structo tabernaculo Dei, quantis religionum ritibus et libaminum misticis cultibus se Deo approximauerit sanctus Salemon, cuius penitentie meritis nullus umquam repertus est similis. Quibus omnibus ad habitudinem factorum reuelauit Deus secreta meritorum, ut temporaliter merito et opere omnibus semper essent dispares, insuper eternaliter angelicis spiritibus fierent cequales. Hec ego considerans Bernwardus, Dei preelectione non meis meritis dictus episcopus, et diuturna meditatione uoluens, qua meritorum architectura,  quoue rerum precio possem mercari celestia, cum essem aulicus scriba doctus et beate memorie  tercii Ottonis imperatoris didascalus simul et primiscrinius, diuina tactus gratia, reatus mei superflua perhorrescens, diuinamque gratiam concupiscens, distraxi animum in diuersa, quomodo eterne satisfacerem misericordie sicque remedium mee obtinerem anime. Sed in tenuitate tunc mee qualitatis, quicquid animo proponebam, aut uix inchoandum, aut numquam hoc perficiendum timebam. Animus tamen magis ac magis ardore sancti propositi desudabat, licet tunc temporis fortuna quid inchoasse uetabat; cum ecce Dei electio senatuumque declamatio me pontificalis glorie solio inthronizandum preeligunt; et ne grex Domini turbaretur sine pastore, ne ecclesia mater nostra esset quasi uidua, in electione noui pontificis  cor unum et animam unam omnibus fecit habere spiritus pacis. Inthronizatus Bennopolitane  ecclesie, quod diu conceperam animo, opere complere uolebam, uidelicet beate memorie tradere titulum nominis mei, ecclesias struxisse, ac officia Deo seruientium inibi ordinasse, omnemque facultatulam meam Domino lucrasse. Et quia sunt occulta Dei iudicia, semper tamen iusta, consensu et hortatu Christi fidelium nouam Dei ecclesiam condere cepi, in qua ad laudem et gloriam nominis Domini, et uoti mei propositum adimpleui, et sancte Christianitati, adhibitis Deo dilectis fratribus, consului. Fundato enim nouello opere, et designatis eo loci locorum qualitatibus, ne occasio terrene uagationis esset dilatio incepti operis---gloria  tibi, Christe!---tactus febris incommodo, egrotare cepi quinquennio. Et dum nichil fit in terris sine causa, castigans castigauit me Dominus, et morti non tradidit me, ut credo et confido in Domino, ne absentia mee presentie fieret quedam intermissio spei mee. Cui loco, Deo sancteque cruci perpetueque uirgini Marie sanctoque Michaheli archangelo titulato, monastici ordinis indidi personas; quas ea ratione coadunaui, ut sicut iuxta monachicam normam sunt a seculi actibus alieni, ita essent ab omni impedimento secularis seruitii liberi. Consilio itaque senioris mei imperatoris Heinrici, et magistri mei archiepiscopi Erkenbaldi, quem ipse ego cum confratrum  meorum conuentu in archiepiscopum consecraui, quicquid terrenarum facultatum in curtis, curtilibus, terris, pascuis, aquis, siluis, pratis, ecclesiis, sanctorum pigneribus, libris, argento et auro, et quicquid id est quod hereditario iure possedi aut seculari cemptione acquirere potui, exceptis plurimis, que altari sancte Marie in principali ecclesia in coronis aureis, calicibus, candelabris,  palliis aliisque ecclesiastici ordinis ornamentis contuli, totum usibus fratrum per manus aduocati mei tradidi, Deo et sanctis eius, pro animabus predictorum seniorum meorum imperatorum et mea omniumque successorum meorum et eorum quorum patrimonia acquisiui, quatenus seruitores Christi ab omni terreno seruitio liberi, sub defensione et patrociniis successorum meorum premuniti, in pace et misericordia quieta tempora ducant et in salutem uiuentium beate contemplationi inhereant. Si quis autem mei ordinis successor aut aliqua secularis persona hoc effringere uoluerit et hec tyrannice sibi usurpare presumpserit, gladio uerbi Dei a Deo et sanctis eius illum  submoueo, ut incumbente super illum omni maledictione careat benedictione, sicque exterminatus a celo et terra, partem habeat cum Iuda et cum his qui in hereditate possident sanctuarium Dei. Insuper heredes, Dei et nostra licentia, in suos usus sua studeant repetere, dum uident alienum inuasorem in suis patrimoniis debachare [233 1Kb] .«

52. Hec beati uiri dicta consideranti facile patebit, quanta uel ipse in Deum deuotione profecerit, uel quanta superni respectus dignatio eum assumpserit. Qui enim tali insistens operi, celesti uerbere merebatur eliquari, manifestis indiciis probabatur a Domino diligi.

53. His itaque pie deuotionis studiis Deo digne et hominibus laudabiliter omni uite sue tempore conuersatus,  anno ordinationis sue 31, cum iam transitus sui diem, quem semper optauerat, imminere preuideret, capellam inter sacellum sancte Crucis et monasterium suum constructam in honore beati Christi confessoris Martini a uenerabili uiro Eggehardo Sleswicense episcopo dedicari fecit, ibidemque pro augmento religionis ipso die habitum priorem mutans, monachice professionis iugum suscepit.

54. Tactus deinde infirmitate ultima, cum adesse sibi exitus sui horam sensisset, in eandem capellam se ferre precepit, iustum esse asserens ibidem uite terminum sortiri, ubi secularis abrenunciationis habitu se contigisset insigniri. Sic [234 1Kb] itaque uir beatissimus diutina corporalis molestie infirmitate tritus,  bonum certamen certans, cursum consummans, fidem seruans, uiam [235 1Kb] uniuerse carnis ingressus, ut credimus diuinis admixtu spiritibus, duce Michahele archangelo, beate immortalitati est presentatus. Qui [236 1Kb] quoadusque uixit, Domino se sacrificium iusticie sacrificauit; sicque plurimis mirificatus insigniis [237 1Kb] , celesti pace quiescit. Obiit autem 12 Kalendas Decembris . Sedit autem [238 1Kb] in  cathedra triginta annis. Cuius discessus ad Deum fecit nos pupillos absque patre, matrem nostram sanctam Hildenesheimensem ecclesiam [239 1Kb] quasi uiduam [240 1Kb] . Nam mox tanti patris excessu tota ciuitas permota congemuit, et tam cleri quam plebis cetus omnis corde tenus indoluit. Ubique uociferatio lugubris exoritur, meror inconsolabilis cuiusque professionis auditur; et quem secum manentem communi affectu semper amplectebantur, hunc non immerito decedentem communi lamentatione prosequuntur. Hinc pauperum, hinc uiduarum orphanorumque turba miserabili eiulatu patrem se amisisse proclamat, hinc patrie defensorem, pacis amatorem ac totius rei publice sagacissimum prouisorem, tam nobilium dignitas, quam plebium humilitas, concordi  dolore subtractum esse deplorat. Mirum nempe in modum uir iste omnibus omnia factus, inter diuites et pauperes, inter elatos et humiles, auctorabili quadam modestia medius incedebat; et utrobique iuste prouidus, nec mitibus intractabilis, nec proteruis despicabilis apparebat. Communi ergo, ut dictum est, querimonia defunctus plangebatur, qui communi dilectionis honore uiuens colebatur. Sed ne irrationabiliter more eorum qui spem non habent contristemur, si consolantem dolemus perdidisse in terris, patrocinantem habere gaudeamus in celis, et sic corpori compassionis officia impendamus, ut etiam spiritui feliciter cum Deo regnanti congratulationis debita persoluamus.

55. Preceperat autem adhuc uiuens, ut feretrum,  quo ad tumulandum corpus eius efferebatur, non pallio, ut moris est in talis persone funereo obsequio, sed cilicio tantum operiretur. Quod ideo hic inserendum putauimus, ut cunctis legentibus pateat, quanto uir iste a Domino etiam temporali honore sublimatus, semetipsum humilitate depresserit, cuius uiuentis spiritus deuotio tam humile obsequium defuncte quoque carni prouiderit. More itaque ecclesiastico  exequiis rite celebratis, corpus Deo dilecti presulis in cripta cenobii quod ipse fundauerat, ante altare sancte Marie, maxima cum fidelium Christi deuotione sepelitur. Sepulchrum autem suum sancta sibi deuotione ipse preparauerat, et tale solite humilitatis epytaphyum superscripserat:

Pars hominis Bernwardus eram; nunc claudor in isto
   Sarcophago diro, uilis et ecce cinis.
Proh dolor, officii culmen quia non bene gessi!
   Sit pia pax anime, uos et Amen canite!

56. Quid hac beati uiri mansuetudine dulcius, quid abiectione laudabilius? Quo enim se uilius sub humilitatis deprimit modio, eo lucidius in ecclesie apparet candelabro; et quantum suo iudicio sacerdotali honore indignus deputatur, tantum laudabilis  uite testimonio dignus per omnia comprobatur. Pie denique consideranti modum conuersationis eius et sancte a puero institutionis, magni meriti luce clarius apparebit, quamuis longe aliter se ipse estimauerit. ualles enim, secundum Psalmistam, frumento abundant, hoc est, humiles spiritu potioribus diuine largitatis muneribus exuberant. Sed pius Pater Deo plane et ecclesie dignissimus, et inter ceteras uirtutes, quibus adornatus erat, humilitatis cultor precipuus, quid pro ipsa cordis humilitate consolationis, quid fidei ac spei conceperit, manifestat in titulo quem his uerbis interioris sarcofagi insculpsit loculo: Scio [241 1Kb]  , quod Redemptor meus uiuit, et in nouissimo die de terra surrecturus sum, et rursum circumdabor pelle mea, et in carne  mea uidebo Deum saluatorem meum, quem uisurus sum ego ipse, et oculi mei conspecturi sunt et non alius [242 1Kb] . Reposita est hec [243 1Kb] spes mea in sinu meo. Que nimirum dicta eo spiritu ab ipso creduntur repetita, quo primum ea constat fuisse prolata, acsi aliis uerbis apertius diceret: »Bonum certamen certaui, cursum consummaui, fidem seruaui, de reliquo reposita est michi corona iusticie« [244 5Kb] .

 57. Cernitur nichilominus ad dextram partem sepulchri,  super columpnarum conscriptio talis  1Kb] :

 Hac tumuli fossa clauduntur presulis ossa
   Bernwaldi [245 1Kb] , miri magnificique uiri.
Qui patrie stemma radians ut gemma serena,
   Acceptus Domino, complacuit populo.
 Nam fuit ecclesie condignus episcopus ille;
   Quem Deus Emmanuel diligat et Michahel.
Tandem bis senis undeno mense Kalendis.
   Felix hanc uitam mutat in angelicam.





APPENDIX. MIRACULA SANCTI BERNWARDI.

 1. Quantis [246 1Kb] post hec miraculorum insigniis confessorem suum Dominus glorificauerit, non est nostre paruitatis explanare. Sed ne cuncta preterisse uideamur, pauca de pluribus explicamus.

2. Puella quedam de Erpesford oriunda, Hildegard nomine, cum multa languentium turba diuersis egritudinibus uexata Hildenesheim aduenit, miserabilem in modum tota contracta, ita ut genibus pectori inherentibus, manu dextera incuruata, cubitali mensura uix a terra subrecta, se rependo traheret. Que per sex menses et eo amplius circa loca sanctorum reptando, mendicans a Deo salutem, a populo stipem, admonita, ut ipsa referebat, per somnum, ad tumulum beati Bernwardi reptando peruenit; et superposita eidem tumbe cerea effigie, continuo  coram populo, cuius eodem tempore multitudo forte conuenerat, neruorum distensione durius cruciari cepit. Quid plura? Infra biduum erecta est, ita ut non post longum tempus sana rediret. Testis est tota ciuitas nostra, cui, miseria notificante, dudum erat notissima.

 3. Fuit in ciuitate nostra miles quidam ministerialis habitans. Cuius filia infantula egritudine pressa, cum desperaretur, saltem baptismi gratiam opperiri posse, pater anxius ne sine regenerationis sacramento deperiret anima, ceream imaginem ad sepulchrum beati Bernwardi deferre uouit, ut eius meritis spacium infantule ad baptismi tantum gratiam accipiendam optineretur a Domino. Facto uoto, ilico cera effigiata, nudipes ad tumulum beatissimi presulis adiit; qui inde rediens, infantulum ex integro conualuisse repperit.

4. Quedam etiam puella in uico Hanouere [247 1Kb]  tanto cruciabatur oculorum dolore, ut penitus elici orbibus suis ipsi oculi putarentur ui doloris. Promissa igitur oblatione ad tumbam sancti presulis,  ilico sospitate redeunte conquieuit uis doloris.

5. Simili passione quidam in Runeberge  uexatus, in nocte decollationis sancti Iohannis Baptiste, cum iam penitus oculorum salutem desperaret, inuocato eiusdem uiri auxilio, in somnum resolutus est. Facto autem diluculo, penitus omni  dolore fugato surrexit, eademque die cum testibus sue sanitatis ad tumulum beati presulis gratias acturus uenit.

6. Bukenem  uicus est a ciuitate Hildenesheim per tria distans miliaria  , ubi faber quidam ferrarius, Dodo nomine, tactus est infirmitate graui per tres septimanas; ita ut manus et pedes iam premortuos occasuros a sua compagine arbitraretur. uocatus autem presbiter, cum iam desperaretur, aduenit; cuius consilio ceterorumque propinquorum uouit, ut si infra triduum meliorari cepisset, sepulchrum beati uiri Bernwardi gratias acturus uisitaret. Hec cum agerentur, quarta feria ante Dominicam rogationum sequenti die ac nocte adeo conualuit, ut proxima sexta feria nudipes per  iter prescriptum Hildenesheim adueniret, sic tamen luridus ore, ut ipsa facies conspecta uiri audientibus fidem faceret miraculi.

7. Mulier quedam Goslariensis Eilmod nomine a demone possessa, cum uenisset ad beati memoriam, per aliquot dies ibidem horribili modo uexata, precibus eiusdem sanctissimi presulis curata est. Septem aut plures dies postea nobiscum mansit, cotidie sepulchrum pontificale cum deuotissima gratiarum actione uisitauit, crebro ibidem corpori et sanguini Domini communicauit. Inde digrediens, post septimanas sex iterum rediit, et ceram duobus denariis comparatam tumbe superponens, pro sanitatis sue perseuerantia retulit gratias. Testis est tota Goslaria, ubi pro mercimonii sui negocio probatur esse  notissima.

8. Iuuenis quidam in Bemia in sacratissima nocte Dominice natiuitatis cum duobus fratribus suis ceterisque ceuis suis [248 1Kb] ludis quibusdam inuigilans, dirissimo demoni uexandus est traditus, fratribus utrisque subitanea morte preuentis, ceterisque omnibus qui eisdem infaustis ludis intererant aut morte subtractis, aut demonum uexationi contraditis. Itaque post triennium, durante infelici passione, iuuenis idem ignaris parentibus huc illucque cursitans, tandem Hildenesheim peruenit. Ibi dum completorium caneretur, monasterium sancti Michahelis ingressus, tam dure ante altare sancte Crucis uexatus est, ut omnes qui aderant horrore nimio stupidi et miseratione compuncti redderentur. Introducitur itaque  ui pellentium, nimium renitens ipse, in criptam ad beati Bernwardi tumbam. Ubi diutius furore rotatus et uerba blasphema garriens, ut quidam linguam eius intelligentes, qui tunc forte aderant, cum stupore pauidi retulerunt, tandem concidit, apertoque ore inhians, liquorem spurcissimum cum fetore nimio eructans, incolumis surrexit. Postera die populo presentatus est sanus, et ex eo per 15 ferme dies sepulchrum frequentans, et pauimentum per  circuitum assidue lambendo exosculans, deuotissime cum lacrimis liberatori suo gratias egit.

9. Quidam autem mercatores Bremenses cum in mari uersus Angliam nauigarent, tempestate grauissima preuenti sunt, ita ut, rupto fune anchore, et naui tota concussa, iam uicinum cunctis pelagus intentaret interitum. Cumque supplicatio communis et clamor lacrimabilis concreparet ad sanctorum patrocinia, repente quidam intulit, quendam sanctum pontificem Bernwardum nomine in Hildenesheim coruscare miraculis. Eius ergo communi uoto suffragium postulantes, continuo inter medios undarum uertices sine labore in solita tranquillitate portum petierunt; et in minori nauicula redeuntes, anchoram suam in mari elapsam retulerunt. Exinde  domum reuersi, duos ex comitibus suis, quorum unus Godescalcus, alter Eluericus uocabatur, cum nauicula cerea ad tumbam beati uiri in feria tertia post dominicam Letare Ierusalem pro gratiarum actione transmiserunt. Idem quoque postea simili periculo per eum liberati, argenteam anchoram per semetipsos obtulerunt.

10. Negociator quidam Hildenesheim habitabat. Huius coniux cum die parasceue loca sanctorum more sibi annuatim consueto nudipes circuiret, thuris partem comparauit, quam ad tumbam beati Bernwardi ferre destinauit. Ergo uia que tendit ad monasterium sancti Michahelis, in aqua lutea, que per ciuitatem uersus urbis murum decurrit, pedes lauit, inde ad monasterium pertendit. Cumque cimiterium  eiusdem ecclesie conscendisset, agnouit elapsum esse thus quod emerat. Unde grauiter, ut ferebat, animo consternata, excussis uestimentis sicubi adhesisset, eadem uia qua uenerat, usque ad aquam qua prius pedes lauerat, querendo reuersa, nichil inuenit; mestaque nimium ad monasterium rediit. Inde cryptam ingressa, ante tumbam beatissimi pontificis in orationem cum largo fletu procubuit, reputans apud se, ideo oblationem sibi elapsam, quod quasi indigna fuerit eam perferre ad sancti uiri memoriam. Finita oratione humili et lacrimosa, surrexit, thus perditum in manu sinistra inuenit. Quod tumulo superponens cum ingenti pauore abscessit, quod gestum erat sub silentio, abscondit,  donec quinto aut sexto die a familiaribus eius proditum innotuit. Que et postmodum cum rei geste ueritatem a quodam fratre nostro promere peteretur, non sine lacrimis eam narrare potuit.

11. Miles quidam Thietmarus nomine, ministerialis regis, in uico Hogen  iuxta Wiseram fluuium habitat. Huius filius, Machelmus, annorum circiter octo, cum per quinquennium fistule incommodo in maxilla sinistra uexaretur, omnisque medicorum in illo opera frustraretur, tandem ad tumulum  sancti episcopi oblationem suam, cereum uidelicet caput, ferre uouit, si infra nouem dies incolumitas illi meritis beati uiri redderetur. Igitur infra triduum ante tempus preoptatum puer remedium accepit; et tertia feria infra ebdomadam pentecosten, cum patre, matre et auia, in testimonium sanitatis recepte cum uotis promissis ad memoriam beati uiri sospes peruenit.

12. Abbas etiam cenobii sancti Michahelis, Conradus  nomine, cum quadam die causa utilitatis monasterii iter ageret, forte accidit, ut equo labente, cui insederat, tibia collisa prorsus debilis et dolore cruciatus in sella gestatoria referretur. Iussit itaque se ad sepulchrum beati pontificis Bernwardi deferri; ubi in oratione prostratus, cum uouisset  se, quoad uiueret, candelam nocte et interdiu ibi prouisurum, incolumis continuo surrexit; quique alienis manibus est illatus, propriis pedibus est egressus [249 1Kb] .

13. Mulier quedam prouincie Marehern de ciuitate Olomuz, non infimis parentibus oriunda, septem annis digitis sinistre manus in uolam contractis, eiusdem brachii ulna concreta pectori pene coherente, debilis aruerat; que multa sanctorum loca sanitatis gratia frequentare solebat. uenit itaque multo itineris labore fatigata mane 7 Kalendas Iunii ad sepulchrum beati Bernwardi, ubi infra priorem missam posita, populo inspectante pristinam sanitatem recepit. Cuius rei testes idonei plurimi tunc temporis astiterunt, qui illam prius se debilem  ueraciter agnouisse asseruerunt. Mox ergo omnes qui huic miraculo presentes affuerunt multique de ciuitate accurrentes, qui hoc factum scire potuerunt, Deum, qui tantis famulum suum glorificat miraculis, in ymnis et laudibus, campanis etiam concrepantibus, deuotissime benedixerunt.

14. Quidam in Thuringia manum habens aridam omnique operis officio priuatam, cum se ad beati Bernwardi memoriam cum oblationibus ire uouisset, si meritis illius sanitatem consequi promeruisset, inopinata celeritate quod optauerat adeptus est. Ille autem tantam gratiam paruipendens, et uotum quod fecerat implere dissimulans, eiusdem manus itemque brachii simul debilitate multatus est. Qui, nimio dolore cogente, licet sero in se reuersus, et cur hoc  pateretur haut ignarus, cum oblationibus promissis ad beati confessoris auxilium inuocandum ire cepit, nondumque peracto itinere, perfectam sospitatem recepit. Ut ergo ad locum peruenit, ubi sancti presulis  corpus requiescit, condignas suo sanatori gratiarum actiones persoluit, nobisque, qualiter hoc gestum sit, cum pluribus sue sanitatis testibus enarrauit.

15. Alter quidam uolquardus, omni ciuitati nostre notissimus, simili passione uexatus, quodam tempore cum ecclesiam beati Michahelis introductus fuisset, corporalesque medicinas sibi adhiberi petisset, quidam presbiter a Deo potius sibi sanitatem esse petendam illum admonuit, et in criptam ad beati Bernwardi tumbam spe sanitatis ire persuasit. Quo facto, uix hora dimidia transacta criptam letus exiuit, seque sanatum fuisse cunctis in ecclesia consistentibus euidenter ostendit. Qui postea septem diebus peractis reuocatus, et de perseuerantia sanitatis  interrogatus, cum se nichil doloris habere fuisset professus, populo, cuius tunc multitudo aderat, est presentatus; Deusque, pro eo quod factum fuerat, ab omnibus magnis laudibus est glorificatus.

16. Rusticus quidam in uico qui Liuline [250 1Kb]  nuncupatur habitans, Romam ad sanctum Petrum orationis causa tendens, in eodem itinere graui cepit infirmitate detineri. Qui cum omnimodis a carnium esu se abstinere uouisset, quoadusque ad beati Bernwardi tumbam gratias acturus uenire potuisset, si per eum contigisset se a mortis periculo liberari, continuo pristine restitutus est sanitati.

17. Puella quedam paruula Machthild nomine, de  Bawaria nata, set apud nos a primis fere annis in uico Tosseim  conuersata, religiosi cuiusdam uiri [251 1Kb] sustentata elemosinis, manum habens contractam, uenit ad beati Bernwardi tumbam; quam mox ut attigit, optate salutis remedium inuenit.

18. Fuit quoque Bremis mulier quedam non ignote inter suos opinionis; cuius facies morbo ingrauescente adeo intumuerat, ut narium et oculorum discretionem pene funditus ademisset. Cumque noti eius beati pontificis Bernwardi compassionem implorassent super nimiam illius afflictionem, uouentes eam sepulchrum illius uisitaturam, dolor statim cessauit, et inopinata celeritate sanitas pristina rediit.

19. Fuit item in Nitelogon  , qui est uicus duobus  miliaribus  a ciuitate Hildenesheim distans, puella quedam ita diuersis per quinquennium passionibus et molestiis corporis affecta, ut nouissime neruis et membris pene omnibus contracta, et sibi  esset inutilis, et suis efficeretur grauis. Hec igitur 6 Nonas Maii uehiculo adducta, criptam basilice nostre difficillimo labore duobus innixa baculis irrepsit, ac se super beati uiri tumbam inclinauit; ibique ab omni quo laborabat incommodo mira celeritate conualuit. Die sequenti conuenit incredibilis multitudo populi nostre ciuitatis, peregrinorum quoque  et aliorum, qui de diuersis locis ad sollempnitatem inuentionis sancte crucis eo die confluxerant, non modica turba; acceptoque testimonio a parentibus et ciuibus puelle de eo quod acciderat, omnipotentem Deum publicis laudibus in sancto suo deuotissime glorificauerunt. Puella uero eodem die ad sua incolumis reuersa est [252 6Kb] .




CIRCA ANNUM DOMINI MXXIu.
ALPERTUS SYMPHORIANI METENSIS MONACHUS





S. NOTITIA DE ALPERTO ET EIUS OPERIBUS.


 Alpertus, Sigeberto auctore  1Kb] sancti Symphoriani Metensis monachus, seculo XI ineunte, duos libellos composuit, alterum de episcopis Metensibus, Constantino abbati  inscriptum, cuius quod unum exstat fragmentum  de Deoderico precipue agit; alterum, quem De diuersitate temporum uocauit, ad Burchardum Wormatiensem episcopum  . Priore quedam memoratu dignissima ad historiam annorum 978-984 facientia tradit, que a uiro in obsequiis Deoderici I episcopi quondam assiduo compererat  ; de Adalberone II et Theoderico II pauca tantum addit, que nostrum ex partibus Adalberonis III et Theoderici ducis contra Theodericum episcopum stetisse, ideoque ante annum 1017 scripsisse indigitant. Liber, catalogum episcoporum Metensium  sancto Clementi ostensum secutus, Alpertum aliquando in Metensi diecesi uersatum cleroque Metensi ascriptum fuisse probat  , nec tamen Metis conscriptus est, cum Constantino abbati directus  non autem oblatus esse dicatur. Certe libros De diuersitate temporum Alpertus minime Metis  , sed in diecesi Traiectensi, cuius clero sub Ansfrido et Adalboldo episcopis ascriptus fuerat  , in ecclesia aut monasterio e sinistra Rheni  sito, Traiecti fortasse  aut Nouiomagi presens, composuit; et cum Adalboldi episcopi librum de gestis Heinrici II  imperatoris ante oculos haberet  , res potius prouincie quam imperii enarrandas sibi proposuit. Narrauit igitur que aut ipse expertus fuerat  aut a uiris qui ipsi fide digni uidebantur audierat  , res tempore Ansfridi et Adalboldi in diecesi Traiectensi gestas, nullo partium studio  ductus, at in homines improbos et nefarios acriter inuectus. Libro primo de rebus Ansfridi, secundo de rebus Adalboldi episcopi agit. Scripsit anno 1021  aut 1022, defuncto iam Balderico  , sed ecclesia cathedrali Traiectensi nondum consecrata  .

Liber ad intelligendam terre illius historiam ualde utilis, una cum historia episcoporum Metensium seculo XI in manus Sigeberti Gemblacensis, in monasterio S. uincentii Metis morati, deuenit et ab  ipso exscriptus [ Editio capitum 11-15 libri primi, in Actis SS. l. c.

Quibus adhibitis, textum, quantum fieri potuit, pristine integritati restitutum proponimus.





DE EPISCOPIS METENSIBUS LIBELLUS.

 1 [1 1Kb] . . . . . Huius  itaque temporibus  Lotharius rex Francorum in partem Belgarum regni, quod [2 1Kb] sub imperio Ottonis cesaris erat, animum intendit, ut sue ditioni Hrenum usque sibi subiugaret. Nam dum forte Aquis Otto Cesar [3 1Kb] ad conuentus agendos tutus et omni timore sublato consisteret, et id per exploratores Lothario regi enuntiatum esset, magnis itineribus ad eum contendit, et de improuiso prope castra accessit, ut imperatori uix facultas sui recipiendi relinqueretur, atque in fuga acceleranda emolumenta essent multa relicta, que omnia prede hostibus fuerant. Hac felicitate rex subleuatus, spem suis augere et audacius crebras incursiones agere, Mettimque usque proficiscitur; sed nulla re nauefacta probrosus rediit. Et sicut ex  felicitate obrepit insolentia, sic item ex eadem aliquando desidia mentis oriri solet. Presul itaque Deodericus, quamuis inanes incursus regis forent, tamen eius ineptie ut reprimerentur statuit. Unde litteris cum legatis ad Ottonem Cesarem missis, de his rebus eum certiorem facit, dicitque in tanto suo imperio non debere eum hanc contumeliam diutius pati sibi populisque eius fieri. Quibus auditis, sibi eam rem imperator cure necessario estimauit esse. Consuesse enim Francos regno eius impetus et rapinas facere, detrimenti et contumelie illi esse iudicauit. Conuocatis itaque cunctis principibus, de illatis sibi iniuriis a rege conquestus est. Hii [4 1Kb] omnes, consilio dato, armis illi obuiandum esse dicebant. Quorum omnium consensu suscipit negotium,  et ex omni parte imperii sui, etiam ex Italia, innumerabilis multitudinis cogit exercitum, usque Parisius perrexit, et uastata regione, sine ullius congressione rediit. Erat tum temporis in Francia uir sanctitate et spiritu talis [5 1Kb] , cui diuinitus reuelatum est, omnes, consilio quorum actum est, ut exercitus in Franciam duceretur, infra septem annorum circulos esse morituros. Cuius prophetiam ita completam colligimus. Nam dum Francia reuersus est, mox in secundo anno post imperator in Calabria  contra Grecos duxit exercitum. Ubi dum inconsulte et nimia celeritate, neque ut res prelii exposcit, pugnam commisit, omnis nobilitas nostri exercitus gladio et estu nimii caloris et siti periit, nec unus quidem ex eis superfuit, qui facta posteris nuntiaret . Quo rumore ad aures regine Theuphanu perlato, que ab imperatore Rohsan  relicta fuerat, statim procaci locutione, ut fert leuitas mulierum, conterrales suos---erat enim de Grecia---ad celum extollere exitumque aduersi prelii cum summo probro ad derogationem imperatoris intorquere, qui tanta frequenter uirtute [6 1Kb] laudatus, a suis tam facile sit superatus. Presul Deodericus, auditis regine contumeliarum uerbis, multum, ut dignum erat, contra eam mouetur; et cum de amicissimi  ac reuerentissimi domini aduersitatibus, tum suorum dilectorum [7 1Kb] militum, et ceterorum amicorum qui occubuerant, maximo dolore affligitur, tamen procacitatem et contumeliam regine obliuioni non dedit. Hoc ultione diuina actum, secundum predictum sancti illius hominis, a multis credebatur, ut qui in uastationem regni Francorum consilium dederant, ipsi in peregrinis terris sepultura et omnium amicorum solatiis carerent. Ipse uero Otto Cesar temerario cursu cum paucis ad naues Grecorum pugnaturus aduolauit; a quibus circumceptus---et nullus ei locus euadendi patuit---in mare cum equo insiliuit. Super quem tam diu sedit, donec indumenta omnia quibus indutus erat gladio discideret, ut se ad natandum expeditiorem aptaret. A longe uero  aspiciens nauim, ad quam summo conatu---erat enim peritissimus natatu---tendere cupiebat. Quem naute natantem cernentes, captum traxerunt in nauim. Erat enim quidam in naui cum eis ex natione Sclauorum notus imperatori, qui mox paludamentum quo erat indutus exuens [8 1Kb] , ut eo indueretur et nuda membra obtegeret, tradidit et nutu quo poterat innuit, suspicionem nautis adimeret, ne animaduerterent [9 1Kb] , ipsum, qui esset, esse. Is etiam, adprime persuasionis [10 1Kb] eloquio idoneus, ait, si  monitis suis aurem preberent et consiliis obsecundarent, fortunatissimos in breui futuros; non longe hinc abesse Rohsan [11 1Kb] ciuitatem: in qua omnes thesauri Ottonis Cesaris sub istius, qui cubicularius eius est, custodia retinentur; quorum maximam partem uobis dandam profecto noueritis, hunc si illuc duxeritis et libertatem frui permiseritis. His auditis, et inuicem se circumspicientibus et multa ad hec inter se conferentibus, tandem, ut est mos humane cupiditatis, spe pecunie illecti: Si, que pollicitaueris, aiunt, re perpetraueris, hortationem consilii tui sine dilatione aggredimur!---Huic pollicitationi, inquit, me ipsum et fidem interpono. Naute uidentes constantiam promissoris, de cuius ore pendebant, semetipsos cohortabantur, dicentes, extreme dementie esse, ea que  iure ab eis pro redemptione captiui accipienda essent e manibus amittere. Mox inpulsa naui, uenerunt ad predictum locum Rohsan ciuitatem, et applicuerunt [12 1Kb] . Ductor uero eorum cernens omnia sub animi sui uoluntate esse conuoluta, letus surgit et paucis cohortatur nautas; ut securi eius reditum expectarent, precepit; se iturum, et celeriter subsecuturos captiui cum pecunia, quam promiserat, adducturum [13 1Kb] . Qui festinus ingressus ciuitatem, Deodericum pontificem repperit, qui imperatore proficiscente ad prelium ibi cum regina Theophanu relictus erat, illique omnem rei ordinem expromit, et id cum summo silentio supprimat monet, et ad eum mox ueniat; nullum secum, si imperatorem saluum recipere cupit, preter duos uirtute probatos milites sumat.  Episcopus gauisus de incolomitate regis domini sui, Liuponi et Richizoni militibus suis, secum pergant [14 1Kb] , iussit; se foras muros ciuitatis, situs locorum et edificia domorum uisendi gratia, procedere uelle. Et exiens altitudinem nauis conspexerat---erat enim miro opere secundum Grecorum morem constructa,---et subtili intuitu introitum eius explorauit, et tandem nisu quo potuit, difficilem eius ascensum superauit. Conspicatur ergo dominum longe ab honore regio sedentem, et manibus applosis eleuata uoce clamauit, rexque ilico haud segniter foras exiluit. Naute uero primum familiares captiui pecuniam portantes arbitrati; set cum aliter ac rati erant accidisset, arma capere hostibusque resistere  temptabant. Milites uero predicti Liupo et Richezo episcopum ut celerrime exiret, ammonebant, cunctantem ob timorem submersionis, ui etiam ueste scissa de naui eiecerunt, magnoque impetu strictis gladiis in nautas facto, alios interficiunt, alios sauciant; alii sub transtra delituunt, alii certatim se de naui eiiciunt, et cum periculo uite pelago se crediderunt. Rex uero innectens nudis pedibus calcaria et ascenso equo, omnes traxit ad terram. Quibus necessariis liberalitate regia sufficienter attributis et copiosissima pecunia ditatos abire cum pace  permisit. Ipse autem cum Deoderico presule Romam rediit, ibique eger non post multos dies moritur ; apud Sanctum Petrum in paradyso iuxta oratorium sancte Marie honorifice cum maximo fletu tocius urbis sepelitur. His ita gestis, Deodericus presul, parata profectione, iter domum proficiscendi arripuit, et memor regine improperii aduersus Cesarem prolati, secum uoluere cepit, qualiter illi sub occasione filii regnandi iura subtraheret. Hec cogitanti res oportuna, ut sibi uidebatur, set absque predestinatione Dei accidit. Erat quidam Noricus nomine Heinricus, uir magnarum opum, desiderio regnandi inductus; quoscumque potuit, adit [15 1Kb] , persuadetque, communem cum eo causam statuant. Multis largitionibus datis, facile  eos ad suam sententiam perduxit. Plurimi his persuasionibus illecti se ei dediderunt, et eum super [16 1Kb] se regem [17 1Kb] nominauerunt. Ubi hec a narrantibus presuli nuntiata sunt, diuertens ab itinere ad eum profectus est, a quo et [18 1Kb] magnifice suscipitur, et causa inter eos diu agitata, dolis pseudoregis---erat enim astutus eloquio---presul circumuenitur; oblatis donis eximiis [19 1Kb] et pluriora cum maxima potestate regni pollicens, electionem et deditionem fecit, et ad ceptum iter reuersus est . Cumque hoc factum late per populos percrebresceret, prorsus [20 1Kb] erat nullus summus neque minimus, qui eius acta non detestaretur: cum eum locum gratie apud imperatorem teneret, ut nemo in omni regno potentia, consilio et familiaritate regis eum precederet, non  debere eum tantum facinus [21 1Kb] contra omnium opinionem aduersus filium regis committere. Sicque factum est, ut dum repentine sue temeritati consulere noluit, multorum ad sui derogationem ora aperuit [22 1Kb] . Denique cum plurimis principibus eius consilium displicere comperit, quia his insciis hec omnia egerat, magno dolore affectus, domi se continuit, et nusquam digrediens, transgressionem suam occulte secum miserebatur. Post non multum temporis egritudine superatus in lectum decidit, et circa quintum predictorum septem annorum decessit, et in cenobio sancti uincentii, quod ipse construxit et innumeris atque amplissimis accumulauit ornamentis, tumulatus est [23 1Kb] . Hec in extrema nostri  presulis etate acta, ab eo qui in eius erat assidue obsequiis cognita, confeci, non comparantia eius superioribus gestis ab illo gloriosissime peractis, que quia pleniter nota non erant, a nobis preterita sunt. uerum aliqui quadam miseratione animi mirari solent, quomodo uir talis ac tot uirtutibus predictus ab statu sue auctoritatis tam facile deuiare potuisset, ut regi predicto tam repente sine consilio suorum se subderet. Huic ammirationi responsio nostra hac excusatione facile medebitur. Recenti enim calamitate, atque dolore uehementi quo premebatur  ex amicissimi et coniunctissimi uiri morte, destitutus et afflictus, et regine obprobriis stimulatus, simulque regis predicti assertationibus [24 1Kb] seductus [25 1Kb] , pene obliuiscitur [26 1Kb] sui, et animo in diuersa distracto, quid ageret incertus erat. Set tamen non deerat ei uerissimi scientia et ratio consilii, quibus semper pre omnibus pollebat; quin id in breui resarciri et ad suam pristinam perducere posset dignitatem, illi diutius si uiuere licuisset. uerum dum omnium uirorum nostrorum causas sublimium considero, nichil in eis repperio, quod non eius uite eligantia superet; et hoc quisque etiam crimen arrogantie subit, si existimet, se uite Deoderici cuiusque iudicio posse comparari. Multi namque non a se ipsis, set ex aliorum beneficiis uel  etiam rapinis, locupletes et clari [27 1Kb] effecti; Deodericus uero longe aliter generositate parentum et excellentia maiorum, ex innata quoque copia magna prediorum clarissimus habetur. Aliter enim, uires eius magnitudinis ab ineunte etate secum crescere et sue gloriam potentie usque in finem uite apud se consistere, impossibile esset. Quam frequens et sedulus circa sue salutem anime fuerit, testimonium est oratorium sancti uincentii, de quo supra dictum est, in insula Moselle fluminis foras muros Mettis ciuitatis opere magnifico ab eo constructum, in quod etiam plurimorum corpora sanctorum ex [28 1Kb] longinquis regionibus pio studio aduecta congessit. Quicquid etiam facultatis cenobio et congregationi diuinis sibi obsequiis insistentibus contulit, pape Romane  sedis, presente Cesare Ottone secundo, auctoritate sub anathemate stabiliuit. Denique de his omnibus papa priuilegium conscribi iussit, et presule rogante dalmaticam et sandalia abbati sancti uincentii misit, ut semper abbas loci illius, absente episcopo, diuinum officium uice sua in sede episcopali in domo sancti Stephani prothomartyris peregisset.

Hoc opusculum ego Alpertus, nec inter seruos Dei nominandus, de presule nostro digessi, tibique, sancte Pater Constantine, ad corrigendum direxi [29 1Kb] , ne emulus, si quis est qui dormitando sacri uigilantia abhorret studii amplectiturque egri torporem otii, aliquid in eis ad detrahendum reperiat. Sin  autem adhuc post emendationem pertinatiam [30 1Kb] deponere noluerit, sumat sibi solatio tua licentia et meo affectu caninam litteram, ut uel sic inconuenienti sono deditus, ridiculum prebeat legentibus.

2.  »Item Adalbero annis 22.« uerba sancti angeli breuia et obscura solent esse, ut in his indagandis pie mentes delectabiliter exerceantur. Ecce etenim dicit: »Item Adalbero:« quasi diceret, istum superiori  esse similem et nomine et uita, ut qui concordabit nomine, non discrepabit operatione. Dicitur autem, utrosque  episcopos deuotissimos in curis pauperum extitisse, et in extruendis et regendis ecclesiis sine defectu perseuerasse, unde et nomine et uita merito ab angelo cequari meruerunt.

 3.  Hec littera  illius  nomini, qui in sede nunc substitutus est, minime, ut perspicuum est, congruit; unde et multi opinantur, illum in numero pontificum non computandum, set propter transgressionem populi subpositum, et tamdiu quoad ille uenerit qui litteram prenotatam portauerit, episcopatum cessare dicunt. Set nos etiam ad nostram opinionem mittamus manum. Nam existimamus A positam quasi Alter Deodericus, in quo nos questio obscura eo angustat, cur non angelus dixerit [31 1Kb] : »Item Deodericus«; sicut de superioribus dixerat. Denique huius sermonis occulta dum enodare cupimus, occurrit animo, quasi ob duas significationes alterum posuisse, aut ex computatione  numeri, qua dicimus [32 1Kb] »unus,« »alter,« »tertius,« aut ex discretione alterius uite, ut [33 1Kb] nomine equiuocos set uita dissimiles futuros innotesceret. Nemo tamen nostrum uitam illorum discutere poterit, quia solus Deus corda mortalium intuetur, et actus etiam sublimium, qui a nobis aliquando uel adulatione uel amore uel etiam ignorantia uenerantur, coram oculis Dei districtioris iudicii sententia examinantur. Illius namque nomen Redemptor noster nouit, quem omni cura ouibus commissis factis laudabilis conuersationis et uirtutum exemplis secundum dignitatem apostolicam presidere cognouit.





DE DIuERSITATE TEMPORUM LIBRI DUO.



INCIPIT PROLOGUS.

 Frater Immo  causa amoris ad me uenit; tua sancta studia, uenerande presul Burcharde, fidem, sanctitatem et honestatem morum retulit, et quanta auctoritate construeres et regeres ecclesiam tibi a Deo commissam, ostendit. Eius relationibus, fateor, admodum non solum congaudebam, sed etiam condigna admiratione, gratias Deo toto corde rependens, exultabam. Cumque adhuc de tua bonitate pluriora scire desiderarem, quanta meditatione in sanctis Scripturis, labore ieiuniorum et uigiliarum, et in ceteris Christi operibus esses occupatus, exposuit. Denique quanto amplius tui mentionem apud nos egerat [34 1Kb] , tanto gratiorem nobis diem et iocundiorem effecerat. Et quia in tam laudabili uita agnitus es, quamquam et ante plurimis et prestantibus  uiris referentibus multa preclara et illustria de te sint audita, secundum dicta Saluatoris nostri unici Filii Dei: »Non potest [35 1Kb] ciuitas abscondi super montem posita, neque lucerna supra candelabrum missa ;« tamen interior tua conuersatio apertius manifestata, memoriam tui, sigillo caritatis Christi pectori meo arcius impressam, perpetua conglutinatione, si presumo confiteri, mihi copulabit. Et si angustia familiaris rei in administrandis obsequiis copiam mihi negabit, tamen pie mentis affectus in Christo tibi semper aderit, fulcitus testimonio Scripture, dicentis: »uoluntas bona sufficit omnia.« Ceterum nomini tuo istum consecraui libellum de nostrorum dierum hominibus compositum, cui nomen est De diuersitate temporum, quia  in eo diuersa collecta uidentur. Non enim pleniter omnia que de proposita materia scribenda erant  collegi, ne uerbosior quam debuerim uiderer. Et ut propter tuas occupationes sanctissimas fastidium uitarem, breuitati animum in omnibus dedi. At si emulus quis forte ex aduerso emerserit, et liuido oculo his inspectis ob inuidiam rugam contraxerit, et in hoc me reprehendere temptauerit [36 1Kb] , quod superflue noua et impudenter inpolito sermone ediderim, eo quod sufficiant libri quos studiosi recipiant, nedum etiam istis imperitis scriptis, quasi inutili fasce, onerentur, et ea causa libellum repulerit: is sciat, eum tue cognitioni solummodo esse missum, ut tuo iudicio aut aboleatur, aut legendus seruetur. Nam spe gratie tue confisus, ab hac intentione mentis mee non facile quisquam retraxerit, quin quicquid sentencia tua probauerit, absque  ambiguitate id aliorum etiam examinatione sit stabiliendum. Et si demum hec obiicientur et arguar, quod omnibus cognita scripserim, tuo consilio perpendant, me hac responsione uti: nota delectabiliter sepius audiri, ut solet fieri in cantilenis, quod, ueteribus ex assiduitate fastiditis, noue frequentius in dies repetite, delectabilius audiuntur. Inter hec nouerit tua dignitas, quod etiam ad euitandam ociositatem et desidiam cordis res istas scribendas susceperim; et quia ad opus Dei siue ad alicuius uirtutis profectus idoneus non sum, in hoc saltim opusculo miserum animum ab inani curiositate cohiberem. Quod etiam ideo sine nomine auctoris positum est, ut, si displicet, sicut predixi superius, reseces, siue fossa facta humo operiri iubeas; si  uero placet, adposito nomine causa exercicii feliciter legas.





INCIPIT EPISTOLA DOMNI BURCHARDI EPISCOPI.


 BURCHARDUS, sancte Wormaciensis ecclesie prouisor humillimus, ALPERTO, speciali suo, gratie integritatem et plurimam salutem.

Literas tuas, quas nomine meo tibi multum incognito  misisti, hilariter accepi, quas etiam per dilectionem pariterque tuam peticionem et ipse legi, et coram me legere precepi; in quibus studii [37 1Kb] , ac uoluntatis tue deuotionem satis superque cognoui.  Set has quociens reuolui, tociens per singula pene uerba commotus, nostris pueris presentibus super hoc dolui, scilicet quod his temporibus sunt nulli, uel uix paucissimi, qui ad studendum inueniantur idonei, uel quibus uoluntas sufficiat studendi, cum et hoc negotio et unusquisque reficeretur, ac labiis animus a uariis tumultuantis seculi commissis interim suspenderetur, necnon cata cautione posteritati sequacium laudabile traderetur exemplum. Omnes autem delectamento mundanorum illusi et ad deteriora pronissimi, miseris huius seculi uanitatibus inseruiunt, et tam delectabiles animarum epulas exercere aut querere nesciunt ac penitus neglegunt, sicut scriptum est: »Omnes declinauerunt, simul inutiles facti sunt; non est qui faciat bonum, non  est usque ad unum .« Igitur studii tui deuotio non est inanis apud me, nec uidetur uituperanda, set multum laudanda. Nam in dictaminis tui filo, haud segniter tornato, magnas et auctorales causas non titubantibus uestigiis cautissime conseruasti. In omni enim expositione auctorali, et [41 1Kb]  in quolibet libro, diuersas sex causas queri conuenit atque expediri oportet, sicut in proemio editionis prime ysagogarum Porphirii Seuerinus [38 1Kb] , prudentissimus doctor, Fabio exhortante, dicendo instituit: »Primum inquit, docent, que sit cuiusque operis intentio, secundo que utilitas, tercio qui ordo; quarto si eius, cuius opus esse dicitur, germanus propriusque [39 1Kb] liber est; quinto que sit eius inscriptio; sextum est id dicere, ad quam partem philosophie cuiuscumque libri ducatur intentio.« Hec omnia in libro tuo caute conseruasti, set nominis tui inscriptionem non apposuisti. Quoniam autem meo arbitrio hoc iudicandum [40 1Kb] reliquisti ideo sic iudico necnon et iubeo: Titulum libro apponas, nomen tuum fiducialiter inscribas, et unicuique  legere uolenti liber pateat, ac stabilis inconuulsusque meo iudicio permaneat. Si quis uero, inuidia stimulante, detractionis murmure nos nostraque uituperet, huic respondeo, et confusum his uerbis obmutescere facio:

Inuidus es nostris, quoniam tu talia nescis.


 EXPLICIT EPISTOLA DOMNI BURCHARDI WORMACIENSIS EPISCOPI.



INCIPIT ALPERTUS DE DIuERSITATE TEMPORUM.



LIBER I [42 1Kb] .

 1 [43 1Kb] . Apud Germanos qui circa Rhenum incolunt duo ditissimi, Wicmannus  et Baldericus, summis opibus inter se de potentatu contendebant. Set Wicmannus gratia et amicicia regis multorumque Germanorum nitebatur; alter Coloniensis sacerdotis itemque Gerhardi Mosellensis, potentis uiri, auxilia sibi concibat. His rebus confirmati [44 1Kb] , contumeliosum existimabant, nec alter alteri in ullo [45 1Kb] negotio cederet. Interdum etiam pace inter eos facta, dolo pocius, quam ut ullius uere amicicie fidem seruarent, studebant. Set Baldericus ditissimi et longe nobilissimi Wicmanni  , cuius maiores magnam partem Germanie, et maxime circa littora oceani imperia tenebant, filiam duxit uxorem; Wicmannus uero aliquos annos post prefecti Godefridi  ,  auunculi Balderici, filiam in matrimonium sumpserat. His rebus et hic in Gallia, et ille in Germania, predia et edificia multa ex dotis iure sibi adquisierant.




2. De castello Adele [46 1Kb] incenso, et eiusdem moribus.

Erat antea tempus, cum Baldericus sue uxoris  ullam spem pociundi ne quidem existimaret, propterea quod habebat  sororem nomine Liutgardam, abbatissam Eltnensis montis  , qua nolente, nullam contumeliam suo generi degeneri conubio inferre audebat. uidebatur enim ille secundum quorumdam opinionem, quamuis loco nobilitatus [47 1Kb] , genere tamen . . . [48 1Kb] ; is etiam et quidam Godizo, Richizonis filius, uir magnarum opum, qui inter se in illo spacio temporis societatem et fidem firmauerant, in clientelam Liutgarde se deuouerant, eiusque obsequiis et inperiis obtemperarant. Erat enim Godizo consanguineus harum sororum, et primum ad amiciciam alterius se addicauit, eique studium suum et auxilium prestiterat. Set cum animi eius leuitatem et mores faciles animaduerteret ab eius familiaritate  se remouit, et ad domne Luitgarde clientelam se contulit. Qui post hinc biennium, ob plerasque iniurias quas Adela sorori domne Liutgarde inrogabat, adiuncto sibi Balderico, castellum illius subito inrumpens, preda et incendio consumpsit. Ipsa uero, comperto eorum aduentu, paulo ante mediam  noctem cum paucis profugit. Set preterea res ista uehementer est admiranda, has sorores [49 1Kb] , parentibus clarissimis ortas, tam diuersas a se esse potuisse, ut quot reprehensiones in una notarentur, tot in altera uirtutes predicarentur, nisi hoc cogitationibus nostris opponamus, mirum non fuisse, eo quod et primus parens noster itidem dissimiles filios genuerit, quorum alter, crudelissimus parricida, alterum mitissimum inuidia occidit. Nostro uero silentio illa pretermittenda sunt, que de Adela dicebantur, quod erat clamosa in uoce, lasciua in uerbis, ueste composita, animo dissoluta, et quod instabilitatem mentis nutibus oculorum preferebat. Nos uero scimus, eam ad opera multa esse solertem, magno ingenio, et numerosas cubicularias ad uarietatem  textrilium rerum instructas habere, et in preciosis uestibus conficiendis pene omnes nostrarum regionum mulieres superare  ; hec sola humanitas in ea nota est.



3. De moribus Liutgarde.

At uero Liutgardis longe dissimilis huic. Nam moribus honestis erat celeberrima, uirtutibus omnibus ultra quam credi potest preclarissima, hospitalitate ita adsueta, ut in aduentu hospitum maxime delectaretur, itidemque si quando abessent, quod tamen raro contigit, quandam quasi mesticiam in uultu preferebat. Prudentiam in ea laudari non est necesse, cum non solum ex palatio ad eam, set etiam ex longinquis regionibus magnus numerus hominum ad suarum rerum capiendum consilium  confluxisset. Erat enim in ea cum summa scientia, tum uerissima facultas suorum consiliorum expediendorum. Omnibus affabilis, omnibus extitit benigna, multa etiam dando maximam gloriam adepta est; unde et contigit, ut omnes eam maximo honore celebrarent. Pauperes eam quasi matrem etiam ex peregrinis locis sine interuallo frequentabant, quorum neminem sine solatio a se abire permisit. Mira res, ut fragilitas feminei sexus tantis uexationibus ne quidem ad horam grauaretur, set potius, quod est mirabilius, ut dixi, delectaretur. Unde frequenter inter nos collocuti [50 1Kb] , dum in eius gloria estimaremus tantam humilitatem, fateor nos iam tunc diuinasse, id quod uerum erat, illa [51 1Kb] extincta nullam in his regionibus sui consimilem tam illustri  uita esse futuram. Patrimonium quoque omne, quod sibi hereditatis parte [52 1Kb] successerat, ecclesie cui ipsa preerat contulit. Id soror [53 1Kb] eius factum grauiter ferens, traditionem illam sepius rescindere moliebatur. Set cum id efficere non posset, in uite  illius necem cogitabat, et consilio cum quibusdam pestiferis inito, illam ueneno, ut fertur, extinxerunt. Nos eam rem, pro magnitudine sceleris parum nobis compertam, existimationi uulgi ruminandum relinquimus. Set illi qui uenenum confecerant, capti [54 1Kb] atque oculis dampnati sunt. Post mortem eius cum omnes ubique orbitatem [55 1Kb] tante mulieris cum luctu et planctu deplorarent, soror illius locum furibunda inuadit, et omne patrimonium, quod soror pia intentione ecclesie contulit, ad suam potestatem retorsit [56 1Kb] . Set non multo post ex precepto Ottonis tertii [57 1Kb] imperatoris cum dedecore expulsa, his aduersitatibus preuideri cogitabat; et consilio cum suis accepto, cum post uirum priorem sine occultatione turpiter uixisset et cupienti  sui copiam non negasset, postquam uidua lasciua [58 1Kb] secundum dictum sancti apostoli  diu luxuriata fuisset, illum de quo supra diximus Baltericum duxit maritum, cum uiuente sorore neuter copulam alterius ne mente quidem concipere auderet. Nec multo post, instigante illa, cum armata manu montem Eltne [59 1Kb] subito occupat. Cum opidani repentino metu perculsi fuga salutem quererent, in monasterio se abdiderunt. Expugnatoque monasterio, et iaculis altaribus traiectis, unum, quem sibi inimicum existimari uoluit, captiuum duxit. Set cum id regi compertum foret, grauiterque factum hoc ferret, delictum Balterici deprecatorum auxilio pecunia expiatum est. Rex uero altiori consilio in posterum loci illius stabilitatem preuidere  uolens, Nouiomago [60 1Kb] concilio indicto , cum undique frequentissimi illuc conuenirent, tractandum de predicto loco statuit. Aderat cum sua coniuge Baltericus, eo quod sententie senatorum processerant, ut ille conuictus secundum legem in perpetuum ab illius expostulatione ecclesie se eximeret, sicque karta et priuilegio loci stabilitatem firmauerunt  .



4. De obitu Ottonis et dolis Baldrici.

Post hec uero imperator tercius Otto, bone indolis adolescens, in Italia moritur, corpusque eius ad Aquasgrani effertur, et ibi cum regio honore sepelitur . Post cuius mortem Baltericus rupit fidem, et hostili manu adgressus ad montem  Eltne, uallum qui ecclesiam ad instar castelli ambiebat scidit, familiamque omnem sibi seruire cegit.



5. De Heinrico [61 1Kb] rege.

Ubi uero Heinricus summa rerum potitus est,  iterum locum illum in priorem statum reduxit. Multa preclara de hoc uiro nobis scribenda sufficiunt: quam facile, gratia Dei donante, [62 1Kb] ad apicem [63 1Kb] regni peruenerit, qualiter illustres uiros et summe potentie, bella aduersum se concitantes, celeri uictoria in deditionem uenire cegerit, qualiter reges in [64 1Kb] interioribus Germanie partibus, qui sunt Winidi uocati, sue dicioni tributarios effecerit, et Mettim in Belgis diu contra se male cogitantem, et compluribus annis obsessam, pene ad internitionem [65 1Kb] uastauerit , et tandem multis incommodis illatis sibi subegerit; set quia domnus Adelboldus Traiectensis episcopus hec omnia pleniter in uno uolumine luculento sermone comprehendit, a nobis pars que aliquando nostris scriptis  necessario occurrit pretereunda uisa est, ne historia tantis et tam uenustis documentis edita a nobis tanquam ab insipientis latratu obfuscaretur.



6. De uiso comete, et fame, et mortalitate.

Post hinc triennium quam rex in solium regni sublimatus est, commetes horribili specie flammas hac illacque iactans, in australi parte celi uisus est. Sequenti anno fames et mortalitas grauissima per totum orbem facte sunt , ita ut in multis locis pre multitudine mortuorum et tedio sepelientium uiui adhuc spiritum trahentes, ui qua poterant renitentes [66 1Kb] , cum mortuis obruerentur.



7. De Wecelino apostata.

Istis etiam diebus, uidelicet Heinrici regis qui postea benedictione apostolica imperator effectus  est, quidam Wecelinus, qui fuerat Cuonradi ducis clericus, illusione diabolica seductus, errori Iudeorum consensit. Hoc audiens rex, nimia, ut iustum fuit, conturbatione commotus est, atque illius iussione unus discipulorum suorum nomine Heinricus, equiuocus regis, predictum apostatam ueracissimis sacre Scripture testimoniis, ut eius epistola affirmat, falsa uerba in Christum eiusque sanctos dixisse deuicit; et quia hec longiusculo sermone protracta sunt, in fine istius libelli ea ponere decreuimus .



8. De aduentu Nordmannorum [67 1Kb] .

Wicmannus, sortita coniuge, ut supra diximus, prefecti filia, sibi in omnibus obtemperare fidemque illi et amicitiam [68 1Kb] seruare constituit, et frequenter  alter ab altero adscitus [69 1Kb] conuiuio, communem sibi causam fecerant. Cumque iam senio confectus et egritudine ita deprehensus esset prefectus [70 1Kb] , ut uix pedibus incederet, pyrate ex diuersis insulis [71 1Kb] oceani cum magna multitudine nauium emersi, per flumen  Meriwido [72 1Kb]  magna celeritate uecti, usque ad portum Tyle  peruenerunt . Populus uero qui circa littora Wal fluminis habitauerunt, comperto tante multitudinis aduentu, spem omnem salutis in fuga ponentes, sua pene omnia preter pecuniam, quia mercatores erant, alienissimis reliquerunt. Prefectus uero prudens consilio, ueritus ne agri hominibus destituti hostibus facilior pateret ingressus, ui qua poterat ascenso equo, fugientem uix retinuit populum. Hostes usque Tyle uenientes, uela deposuerunt, et portum nullo resistente ingressi, copiam uictus magnam repererunt. Qua celeriter exportata, uicum incendio uastauerunt. Monasterium quoque sancte Walburge irrumpentes [73 1Kb] , uestesque sanctas a quodam comite Waltgero, constructore  ipsius loci, et sua coniuge Deo digna [74 1Kb] Alberada ibidem collocatas auferentes, et altare spoliato [75 1Kb] , et preterea quam plurimis rebus ecclesiasticis exportatis, ecclesiam quidem incolomem relinquentes, ad classem se recipiunt; statimque nunciis a prefecto in omnes partes dimissis, postero die summo mane maxima multitudo conuenit. Et quia prefectus exercitui preesse non poterat, Balterico, de quo supra diximus, itemque Unruocho [76 1Kb] comiti, strenuo uiro, qui in exercitu tercii Ottonis imperatoris Italia in re militari opinatissimus habebatur, bellum committitur. Nostris uisis et celeri eorum aduentu hostes perterriti, naues quam citius soluentes recedebant, adeo ut similis fuge recessus uideretur. Nostri insequentes, et ex utraque parte  fluminis leuibus preliis factis, et utrimque [77 1Kb] paucis aut [78 1Kb] uulneratis aut occisis, ne cupiditate prede a ripa longius hostes uagarentur, prohibebant. uicis uero iuxta littus [79 1Kb] quos adire poterant exustis, nona hora diei omnes de nauibus desilierunt, aciem confertissimam [80 1Kb] instruxerunt, nostris [81 1Kb] potestatem pugnandi prebuerunt. At nostri loco se continuerunt, et quia plurimi ex agris coacti conuenerant, cum his ad usum belli imperitis et superioris anni propter sterilitatem inopia familiaris rei uexatis, prelium committere non audebant. Ubi barbari neminem ad pugnam procedere conspicerent, satis ad ostentationem sue audatie factum existimantes, ad naues se recipiunt, et nullo prohibente regressi sunt.



9. De secundo aduentu Nordmannorum.


Sequenti anno  iterum quidam pyratarum cum nonaginta longis nauibus per flumen Laicam  ueniebant. Nostri, extimplo coacta magna multitudine equitum et peditum et [82 1Kb] paucarum nauium, per  ripam instructi armis aduentum hostium expectabant. At primi barbarorum uisa tanta multitudine perturbantur, et in medio fluminis alueo anchoris naues statuentes, reliquos expectare disponunt. Postquam in unum conueniebant, et sententiis inter eos conlatis, inuitis nostris transire diffidebant, legatos ad eos miserant, ut ipsos per fines eorum transportari paterentur; sibi esse in animo sine iniuria et maleficio ire uelle, et ut id eorum pace et licentia liceret precari. Et impetrato [83 1Kb] , eo die pace lusi sunt. Sequenti die cum classem mouissent, iamque primi Hrenum essent ingressi, nostri cum paucis nauibus, clamore magno nouissimos adhorti, bello lacessere [84 1Kb] ceperunt. Quo clamore ab aliis audito, celeriter accurrunt, et armatis circa littus dispositis,  nostros ne adpropinquare auderent perterrent. Intermisso noctis spacio et omnibus nostris flumen transportatis, et [85 1Kb] diluculo ad nostros qui in nauibus erant falsa fama peruenisset [86 1Kb] , equites cum hostibus magno certamine conflixisse iamque quasdam naues direptas esse, nichil reliqui ad celeritatem sibi fecerunt. Tumultu et clamore omnia complentes, nullo duce, nullo certo ordine, ut quique sibi celeriores uidebantur, hostibus appropinquabant. Quibus uisis, in unum hostes conglobati occurrerunt. At nostri qui in nauibus erant, ut uiderunt Nordmannos integris uiribus occurrisse, relictis nauibus, precipites se fuge dederunt. Quos hostes consectati, tot in ea fuga peremerunt quot cursu consequi potuerunt.



10. De portu Traiectensi incenso.


Traiectenses [87 1Kb] de aduentu barbarorum cerciores facti, ne hostibus commodi aut usui ad obsidionem castelli foret, portum omnem ipsi incenderunt. Portu exusto, conquesti sunt barbari cur tantum incommodum esset admissum, se nullum malum aduersus locum moliri, presertim cum Ausfridus tante sanctitatis uir eidem preesset episcopus. Religionis tamen causa ut in castellum intromitterentur orabant; ecclesias oblationibus suis uenerari se uelle dicebant. Quibus oppidani, assumpto uultu et constantia, respondent se aditum armatis prebere non posse. Et quamuis [88 1Kb] facillima expugnatio esset, tamen cognoscentes, sanctum locum et tantum sacerdotem suis fortunis alias obsistere posse,  nullam lesionem ciuitati inferentes abierunt. Quis hoc meritis sancti episcopi non adscribat, oppidanos contra spem metu liberatos, et periculum euasisse, et locum illum inuiolatum permansisse? Quia uir  iste sanctus scriptis nostris interuenit, libet pauca de uita eius huic operi nostro inserere.



11. De beato Ansfrido comite.

Erat [89 1Kb] igitur Ansfridus in Bratuspantium finibus  comes summe iusticie, ut neque muneribus neque donis [90 1Kb] a rectitudinis calle reflecti posset. Frequenter in conciliis et conuentibus sententie ab eo inprimis exquisite, ab ore eius omnes erant pendentes, et que ipse legum decreta statuit, his nulli contradicere fas fuit. Sermo eius ita mediocritate et discretione temperatus, ut non comici nostri dictum : Ne quid nimis, supergrederetur. Sed et hoc adnectendum, quia ex moderatione suorum uerborum facile compositio et honestas eius occulti cordis ab audientibus intellegi  potuit. Quicquid uero [91 1Kb] in iugi et cotidiana confabulatione loquebatur, hoc diuinarum Scripturarum exemplis blande leniterque condiebat; et si quando contigit ut a secularibus negotiis quietus esse poterat, aut iusta iudicia [92 1Kb] tractabat, aut lectioni tanto studio insistebat, ut a quibusdam insipientibus monachicam uitam illum agere derideretur. Quod ideo minus sit mirum necesse est, quia quanto auidiori meditatione sancti diuinis operibus inuigilant, tanto amplius uiliores mundo fiunt, et ut patientia eorum probetur, a prauis hominibus ex permissione Dei plerumque dehonestantur, teste notario Spiritus sancti, dicente: Obprobrium insipienti dedisti me . Summi etiam et illustres uiri, dum in iure dicendo grauius [93 1Kb] quid disceptandum  erat, et ut solet fieri diuersi diuersa sentirent, et uariari sententie uiderentur, ad eum gratia discendi et interrogandi recurrebant [94 1Kb] . Imperialibus quoque secretis sepissime intererat, et quociens de maioribus rebus tractandum erat, tanta auctoritate et dignitate [95 1Kb] habebatur, ut sine ipsius consilio raro aliquid statueretur. Hoc sibi in omni etate decretum, hoc sibi propositum, non sicut quosdam [96 1Kb] nostri temporis, quos plerumque aut misericordia aut inuidia a [97 1Kb] iudicio labi conspicimus, de iuris et legis ueritate nichil diminuerat [98 1Kb] . Ob hec [99 1Kb] ab rege frequenter adscitus, et carus pre ceteris habitus, eius oratione et prauos [100 1Kb] cohercebat et rem publicam [101 1Kb] cum pace gubernabat. Predonibus, quibus regio Bratuspantium [102 1Kb] maxime alebatur, infestissimus  erat, et crebris occursionibus eorum conata [103 1Kb] impediebat. Principem quoque eorum, desperatum hominem, cuius nomen ne [104 1Kb] dici quidem opus est, sanguine ciuium [105 1Kb] et preda adultum, frequenti  fuga se uix eripientem, uehementer premebat; cum ille aut [106 1Kb] saltibus aut paludibus densissimis arboribus consitis, presens periculum euadere cupiens, sese occultaret. Multi preterea triumphi, multa bella feliciter gesta non ad perniciem ciuium, set ad reprimendam audaciam improborum. Hec quidem laicus gerebat.



12. Quomodo Ansfridus comes episcopus efficitur.

Cum  uero Baltuuinus [107 1Kb] sacerdos Traiectensis uita decederet , nunciusque in castra uenisset, rex Ansfridum seorsum manu ducens, sacerdotium illud ei offerre cepit. Cumque ille reniteretur, iamque se senem, in militaribus armis omni tempore uite sue uersatum, clericatus officia suscipere omnino absurdum uideri contenderet, et rex  uehementer instans, ui ad suscipiendum compelleret, perspiciens [108 1Kb] quia regi resistere non posset, ut cum suis rem deliberaret, exposcit. Qua re impetrata et ab suis oratione accepta, que rex imperaret se facturum pollicetur. Et accepto gladio quo erat accinctus, super altare sancte Marie posuit, dicens: Hactenus hoc [109 1Kb] honorem terrenum obtinui, et hostes pauperum Christi et uiduarum expuli; nunc deinceps huic domine mee sancte Marie, qua [110 1Kb] uirtute honorem et salutem anime [111 1Kb] optineam, commendo. Hoc cum diceret, omnium obortis lacrimis, applausu [112 1Kb] omnium qui aderant dignis eius meritis tribuitur infula pontificalis. uersiculos quidam e nostris de his rebus cecinit, quos etiam huic opusculo intexere [113 1Kb] libuit, ut et [114 1Kb] alium in nostra narratione  testem haberemus.



13. uersus de eadem re.


O bona Traiectum, mater preelecta locorum,
Nunc retines dominum generali laude potitum [115 1Kb] .
Ansfrid pro meritis decus [116 1Kb] est tibi pontificalis,
Est et prelectus Domino confessor et almus;
Qui prius in bello firmabat regna popello,
Ecclesie custos nunc est sanctusque sacerdos.
uertitur in melius sic sic certaminis usus:
Quondam bellator, nunc autem pacis amator;
Tunc pars bellorum, nunc autem dux animarum;
Quondam pugnabat, populi nunc corda gubernat;
Militis officium precis obmutauit in usum.
ueste sacerdotis nunc prorsus liber ab armis,
Accepit calicem manibus liquitque mucronem.
Deposuit parmam, cepitque [117 1Kb] leuare [118 1Kb] patenam;
Spreuit uexillam [119 1Kb] , uoluit quia psallere missam;
Nunc missam cantat precibusque fideliter instat.
Ista sub exemplo Petri facit indubitando,
Qui primus cecinit missam barbamque totondit.
 Que uult ut ueniant Deus, omnia protinus adstant [120 1Kb] ;
De cane fecit ouem Deus hic, ut fecerat olim,
Ad se cum Paulum rapuit de sorte luporum,
Quem post Ecclesie doctorem iusserat esse.
Nunc est albatus [121 1Kb] , cum stemate glorificatus,
Atque stolam portat, uirtutis et arma ministrat,
 Qui prius in multis ualuit per bella periclis.
Gloria pastoris sonat in sermone suauis!



14. De cecitate et monachica uita et elemosina Ansfridi.

Sumpto episcopatu, aliquandiu canonicis uestibus utebatur, non quidem elationis causa, set ne dedignationis suspicione a ceterorum moribus sacerdotum uideretur [122 1Kb] dissentire. Set quia pius Dominus iam illum ad suam seruitutem aduocauit iamque illi curam Ecclesie commisit, adhuc [123 1Kb] plenius sua consueta pietate sibi adiungere disposuit. Nam quamuis impossibile sit uitam ullius [124 1Kb] sancti sine peccatis transire, cum [125 1Kb] tamen illa, que fragilitate carnis incaute contracta sunt, largissima Dei [126 1Kb] misericordia in hoc seculo aliqua molestia corporali soleant purgari, attestante Scriptura, que dicit: Flagellat  Deus omnem filium quem recipit , Ansfridus lumen harum tenebrarum amisit, taliter quodammodo manente integritate oculorum, ut nichil minus quam aspicienti [127 1Kb] uidens uideretur. Defectum quidem uisus [128 1Kb] sustinuit, set deformitas faciem uiri nulla dehonestauit. Hoc ex benignitate Saluatoris nostri credo actum esse, ut extincto oculorum desiderio et exclusa occasione peccandi, et uultus dignitatem episcopi seruaret, et ulterius non haberet unde concupisceret. Neque hoc incommodo accepto umquam superatus aut animo deiectus est; set eodem uultu, eadem hilaritate, eadem iocunditate, cum summa patientia permanserat. Igitur [129 1Kb] respectu Dei in se propensius rediens, salutifera cogitatio sibi incidit, flores huius mundi sordes apud  Deum uideri, et ea que multo sumptu ad ornatum putrescende carnis captarentur, non solum ad [130 1Kb] detrimentum set etiam [131 1Kb] ad perpetuam ruinam anime pertinere; uestem delicatiorem deposuit, indumenta, ne dicam [132 1Kb] uilia, set potius angelica, ad institutionem sancti Benedicti sumpsit. Est collis [133 1Kb]  sex milibus a Traiecto distans, undique circumcisus [134 1Kb] , una ex parte flumen limosum, reliquum spacium perpetua palus eademque latissima ambiendo omnem aditum [135 1Kb] excludit. Huc adacta nauicula, trans flumen illud se ferri iubet, et quia orationis causa tumultus hominum uitare cupiebat, uerticem collis, succisis arboribus et fructicibus, in planitiem deduxit, inprimis oratorium, dein sibi cellam, post aliis constructis et claustro effecto, conuenticulam  [136 1Kb] monachorum ibidem collocauit, et abbatem [137 1Kb] prefecit  . Huc se post colloquia regis, post synodum, post diuersos conuentus recipere solebat; hic miseram curam secularis negocii a se  remouit, uiribus totis laudibus Dei et obsequiis institit, orationibus, uigiliis, elemosinis ita intentus, ut nemo nostra etate sibi possit adsimilari. Unam ex eius innumeris liberalitatem in pauperes Christi exhibitam referemus. In ipsa cella quam diximus positus, consueto [138 1Kb] opere Dei expleto, post terciam uigiliam, unum ex suis ministris ad se uocat, quid fieri uelit ostendit, et ut nemo id cognoscat summo pere interdicit. Sumit situlam, immittit uectem, seque simul portando ministrum ad regendos gressus suos usque ad flumen precedere iubet. Aqua hausta redit [139 1Kb] , igne calefacit, dolium ipse infudit, leprosum, cuius corpus miserabilis sanies totum obduxerat, pannis exutum in balneum deposuit, putrescentia membra manibus perlustrans diligentissime [140 1Kb] lauit, lotum in lectulum [141 1Kb] ipsius collocauit,  et uestibus nouis uestitum antelucanum sub testatione ne quis id sciret abeunti [142_43 1Kb] precepit. Hic si queras cur iste tantus uir, tot uirtutibus preditus, Spiritus sancti gratia inroratus, leproso illi solacium curationis non inpenderit, facili has cogitationes obuius hac responsione excipiam.



15. Cur Ansfridus infirmos non curaret.

Legimus namque  quod signa infidelibus, non fidelibus, data sint [144 1Kb] , ut in initio nascentis Ecclesie corda gentilium, longissima [145 1Kb] consuetudine idolorum indurata, uisis tot prodigiis ad credendum [146 1Kb] emollirentur. Quis enim tunc temporis, mundo in florentissimis rebus posito, predicanti aliam uitam crederet, nisi ea exiberentur que  antea nec [147 1Kb] uisa nec audita fuerant? Et que necessitas fuit, istis nouissimis [148 1Kb] temporibus Ecclesiam Dei signis illustrari, cum nullus sit locus quouis gentium, non mons, non uallis, non silua infinita, non palus inmensa, non insula ab orbe terre remota [149 1Kb] , que non sint [150 1Kb] Domini nostri Iesu Christi confessione repleta [151 1Kb] ? uir Dei namque inanibus fauoribus hominum extolli noluit, qui semper intra conscientiam quod boni egit soli Deo cognoscendum contegere studuit [152 1Kb] . Et fortasse leproso illi infirmitas utilis fuit, ut que humana fragilitate illicite commisit, ad hec iteranda illum debilitas [153 1Kb] corporis impediret. Neque ulli de istius uiri sanctitate dubitandum est, quem demones etiam confitebantur. Audiui quendam energuminum inter diuersorum  criminum confessionem hec etiam adiecisse, se frequenter sancto illi episcopo sine causa detraxisse, multa inhonesta de eo dixisse, cum illum sancta religio implicatum teneret; se autem nichil rei aduersus eum habere, nisi solam inuidiam ipsius  malicie exercende. Qui tamen miser paucis diebus post, ceteris dormientibus, suspendio mortem sibi consciuit. Hec breuiter perstrinxi, ne quis in corde suo existimet, propter defectionem probate uite seruo suo Dominum nostrum Iesum Christum uirtutem signorum concedere noluisse, qui multo maiora et longe his feliciora, id est uitam eternam in celesti regno, concessit.



16. De obitu Ansfridi episcopi.

Igitur cum illi uirium imbecillitas adcresceret et languore corpus ad occasum uergere intellegeret, ad supradictum collem transferri iubet. Cumque illic aliquanto tempore ui egritudinis premeretur, Redemtori nostro, cui seruiuit, spiritum reddidit . Aderat in exequiis eius filia ipsius uenerabilis,  abbatissa Tornensis  monasterii, consanguineusque eius, de quo supra diximus , Unruoch comes, corpusculumque in oratorio positum, a fratribus solitis frequentabatur officiis, futurum ut postero die in ipsa ecclesia, ut ipsi animo firmauerant, tumularetur. Interim Traiectenses quam frequentissimi conuenerant, corpus examine [154 1Kb] Traiectum deferendum auferre moliebantur. Ad hec peragenda, Deum adiutorem, in ecclesia iusta feretrum prostrati, totis gemitibus precabantur. Tum subito ex uno latere collis officina quedam siue casu seu iussu Dei igne correpta est, omnibusque ad restinguendum ignem concurrentibus et omnino in ea re occupatis, feretrum Traiectenses in quo corpus uiri Dei positum est leuiter leuantes, ad flumen usque progrediebantur,  et positum in nauiculam flumen transire ceperunt. Et quia nauicula paucos capere poterat, ceteri quamdiu uadum [155 1Kb] permiserat, deinde natatu, sequebantur. At hi qui ad submouendum ignem concurrerant, cum non prius consilium eorum animaduerterent, quamuis breuissimum spacium interesset quam illi nauiculam ad aliud litus subducerent, sumptis armis eorum conata aduertere parabant. Ibi abbatissa, de qua prefati sumus, passis manibus soloque prostrata, ne recedentes insequerentur, uix precibus obtinuit. Quis etiam hoc meritis beati uiri non adscribat, armatos furenti animo facillime sedatos, et rusticam multitudinem in flumine transeundo impeditam et periculum et necem euasisse? Sicque isti et illi cum summa tranquillitate inuicem coniuncti,  cum psalmis et ymnis leuissimum onus Hrenum usque deportantes, in nauim ad hoc ibi paratam constituerunt, et Traiectum peruenerunt. Cumque in litus exponeretur, concursu populi magnis oblationibus honorabatur, et sequenti die in ecclesia  sancti Martini, ubi ipse sedem episcopalem habebat, religiose sepelitur. Hec de beato uiro que dicerem habui, non ut pleniter de illo omnia que digne commendanda memorie fuerant colligerem, set ut istud opusculum materia eius uite, quamuis insipienter edita, quasi sol illustraret.



17. De obtrectatoribus Ansfridi episcopi.

Set libet adhuc percontari ubinam nunc sunt qui uitam Ansfridi uenenatis linguis carpere solebant, qui fame se ipsum afflixisse, impie calumpniabantur, et nec umquam eius aridum corpus in tanta sui episcopatus opulentia uel modico cybo refectum esse, pestiferis inuectionibus [156 1Kb] dicebant? O profanos sola uentris plenitudine gloriantes! O neminem illorum  in tali studio uite occupatum [157 1Kb] inueniri posse! O steriles omnis pietatis, qui nullius in se uirtutis conscii, sanctis hominibus inuident quod ipsi assequi nequeunt! uere fateor illum ieiunio, non fame, sicut obtrectatores sui per officinas oblatrant, sepius laborasse, ipsumque totis animis ad Deum conuersum pestiferos syrenarum sibilos surda aure transisse. Set cum plures ex his obtrectatoribus uidemus diuino iudicio domo expulsos, predia, uicos, edificia cultore destituto amisisse, iamque diu per aliena limina mendicasse, siue furto seu latrocinio sibi uictum turpiter adquisisse cognouimus.



18. Item de quodam obtrectatore.

Audiui fidelem nostrum referentem, quendam ex his miseris, cum in tabernis uino estuans derisisset  sanctum hominem, ad hanc etiam miserabilem uocem erupisse, animam hominis nichil esse et in ultimo flatu in auras penitus euanescere. Et quia in noticia Deum habere noluit, insuper etiam seruos Dei obscenis uerbis impetere non timuit, tradidit eum Deus in reprobum sensum, ut faceret et loqueretur ea que non conuenirent. Unde et contigit ut illius potestati traderetur cuius ista instinctu agebat. Nam aliquo spatio sibi ad penitentiam post dato, nec tamen resipisceret, die quadam sicut semper  cum gule deseruiret, iam sub solis occasum domum reuersus quasi rediuiuam esuriem sedaturus, usque in multam noctem conuiuium protraxit [158 1Kb] , tandemque optato cybo onustus in lectulum se collocauit, et somnum subite morti sociauit. Qui ad sepeliendum eiicitur, et in magno sepulchro intruditur, set uentrem admodum porrectum cum lapis superior superpositus compressu suo stringeret, per labra sepulcri in giro adeps pinguissimus, integra tamen cute, proh pudor! diffusus est. Nimirum si adesses, fetorem ferre non ualens, nares ueste obclusisses. Set quorsum ista tam multa de illo, cuius memoria pretereunda potius est quam commemoranda? Quia profecto uides, miserum illum fuisse hominem, qui nec in ultima sua etate linguam ab  obtrectatione sancti uiri compescere uoluit. Cuius etiam gloriam in fine mundi conspecturus, dicet: Hic est, quem aliquando habui in derisu et in similitudine improperii. Ego insensatus uitam eius estimabam insaniam et finem eius sine honore. Ecce quomodo computatus est inter filios Dei et inter sanctos sors illius est. Audiant ista, qui soli carnali cupiditati inseruiunt et consimili inuidia uirum Dei insequebantur, et, utrorumque fine conspecto, quem pocius imitari debeant, exemplum accipiant; et meminerint [159 1Kb] , alterum non ita magnis opibus locupletem, set cotidie per domos discurrentem, nunc minis, nunc misera subsannatione aluum implentem, et tandem ueluti pecus saginato cadauere salutem suam seculo spemque sepulcro dedisse; item  alterum, cum illi omnis boni copia suppeteret et sibi pene omnia ad usus pauperum subtraheret, fructuosum laborem gratia Dei largiente ad calcem usque perduxisse. Cui, quamdiu uixit, uiuere Christus erat, et mori lucrum. Nos uero in nostre narrationis itinere amena prata conspicati, non inutiliter a uia diuertimus, et per loca pulcherrima oculos circumferentes, aliquantulum demorati sumus, et necdum odore dulcissimorum florum saciati, sepius respectantes, ceptum iter perficere conabimur.


 EXPLICIT LIBER I.



INCIPIT II.



1. De simultate Baldrici et Wicmanni [160 1Kb] .


Postquam prefecti Godefridi et item Wigmanni [161 1Kb] res in amicitie [162 1Kb] fedus conuenerant, eamque rem utrisque in posterum satis sibi presidii futuram existimarent, prefectus moritur, filioque suo propter probitatem patris, et summam consilii diligentiam qua semper uiguit, prefectura traditur. Set quia [163 1Kb] iners et nullius consilii nulliusque pene ualitudinis erat, amicitie tamen conuentionem, quam patri Wicmannus [164 1Kb] deuouerat, consulto ipsi conseruare  constituit, sperans, si eum sibi adiunctum [165 1Kb] haberet, facile se suorum omnium dominari posse. Ex eo tempore inter ipsum et Baldricum simultates [166 1Kb] nascebantur . Et cum neuter alterum sibi superiorem esse pateretur, conuentu tamen sepius inter se facto, suspecta amicitia [167 1Kb] utebantur. Set res illa conatui Wicmanni obstabat, quod eandem copiam agrorum in Gallia quam Baldricus non habuerat, quamuis et ipse latos fines in Germania teneret, et nichil quam quod cum uxore acceperat  cis Hrenum  haberet; quod tamen alterius copiis equari non poterat. Unde quibusdam Cisrenanis familiaritate ad se uinctis, eis quid sui sit consilii proponit  .



2. De castello Wicmanni [168 1Kb] a Baldrico expugnato, et de Munna [169 1Kb] munita.

Est stagnum palustre a Mosa flumine ducentis passibus distans, infra quod erat collis exiguus, difficilis aditu---nam nisi naui propter altitudinem stagni et impeditionem paludis nequaquam adiri poterat---, studenti nouis rebus castellum efficiendum promittebat. Hunc locum per amicos cognitum, aduectis nauibus adiit. Quo explorato, extimplo cegit magnam [170 1Kb] multitudinem armatorum, et rusticis  undique euocatis, et fossa in circuitu facta, editiorem admodum fecit. Quem uallo circumdedit, et turribus excitatis, munitionem satis firmam perfecit. Dein finitimis non sine arrogantia imperare, ut commeatus ad oppidum apportarent. Custodes ipsos, qui ei consilium dederant, munitioni adponit. Quem locum in reliquum tempus ad optinendam prefecturam, et Baldricum si quid conaretur facilius reprimendum, satis idoneum existimabat. Qua re audita, Baldricus uehementer perturbatur, suisque fortunis difficillimam credidit, et nisi his aduersitatibus summa cura non prospiceret, maximum sue dignitatis honorem se amissurum non dubitabat. Itaque conuocatis clientibus suis, quorum magnum numerum habebat, et legatis circumquaque missis, Lantbertum  [171 1Kb] , cuius supra mentionem fecimus, et Gerhardum, cuius singulari amicitia usus est, et ceteros amicos in unum cegit, ipsisque presentibus, quidnam contra se pararetur, exponit. Et causa cognita [172 1Kb] , sese in eam partem futuros quam ille constituisset, dixerunt. Quibus cum magnifice gratias egisset, ipsis hortantibus atque cupientibus, ad munitionem accessit [173 1Kb] , eamque, in quantum situs paludis permisit, obsedit. Nam natura loci totum [174 1Kb] circumuallare, sinu stagni longius porrecto, non sinebat. Oppidani uero certi quod telum in tanto spatio ad se adigi neque remitti posset, uallo tuto sese continebant et euentum rei expectabant. At hostes experti, quod in nullis omnino locis uado transire possent, pontem facere instituunt. Set cum diu in  hoc opere insisterent, et effectum nullum labor operantium propter inmensitatem aque dare poterat, incepto destiterunt [175 1Kb] . Denique adductis onerariis nauibus, adiungunt animalia et in stagnum trahere parant, ut super naues machinis exstructis ad munitionem adpropinquarent et pugnam committerent. Cumque cum plures dies in his operibus uersarentur,  illi qui infra oppidum erant, desperantes ne obsessione a suo domino liberarentur, et timentes ne uicti inclementius tenerentur, iamque illis uictus deficere cepisset, legatos de deditione ad Baldricum miserunt. Cognitis eorum postulatis, ut munitionem ipsam quam fecerant suis manibus ipsi incenderent atque destruerent iussit. Quod ut factum est, illesos cum suis omnibus abire permisit. His rebus confectis, cum uires hostium Wicmannus sustinere diffideret, Hrenum clam transiens, Munnam castellum aggere et turribus edicius extulit, et quia supra montem erat positum, tam facile illud muniuit, ut nisi obsidione expugnari non potuerit. Hostes uero uicos et uicina loca crebris incursionibus, ne castellanis usui forent, rapinis et plerumque cede uastarunt.  Adiuuabat etiam res Baldrici, quod adhuc gratia imperatoris multa utebatur [176 1Kb] , et Coloniensis sacerdotis et domni Adelboldi episcopi, qui celebri fama omnium nostre etatis sapientissimus et Laciali lingua longe facundissimus et maximi uir ingenii est habitus, auxilia sibi adsciuit. Gerhardus quoque Mosellensis, et Lantbertus, de quibus supra mentionem fecimus, quascumque acerbitates et pericula cum eo se laturos dixerunt. Hi enim duo semper ad omnes motus et seditiones concitandas erant parati.



3. De Aspola  ab Adelboldo episcopo obsessa.

Post hec causa extitit, qua domnus Adelboldus Traiectensis sacerdos castra imperatoris adiit, et his propter que uenerat peractis, naui per Hrenum reportatus  est. Equi uero eius per ripam eiusdem fluminis iuxta Aspolam a suis reducuntur. Quos clientes Godizonis, propterea quod fauebant partibus Wicmanni, interceperant atque inter se distribuerant. Qua de re episcopus necessario commotus, et his iniuriis quam citius mederi cupiens, omnibus suis [177 1Kb] copiis cum Baldrico adscitis, de improuiso ueniens, Aspolam ex una parte obsedit. Nam ex altera palude et stagno interiecto inaccessibilis erat. Cumque aliquot diebus acriter ab utrisque pugnaretur, et omnia studio obpugnandi experirentur, propter firmitatem loci et altitudinem turrium nichil proficere poterant. Set cum frustra laborem se sumere uiderent, et spes prociundi opidi a se discederet, simul etiam quia dicebatur [178 1Kb] , hostes cum exercitu  aduentasse, obpugnatione destiterunt, et in suas sedes se receperunt. Episcopus uero his de causis, quod ante obsidionem castelli Godizo ad se in petenda pace legatos miserat, et de iniuriis a suis sibi inlatis omnibus rationibus satisfacturum promiserat, quamuis illum dolo loqui suspicaretur, et ideo nullam conditionem pacis dare uoluisset, et suum dolorem  iam satis expiatum esse populatione agrorum et uicorum, et hostes iam ad sanitatem reuerti arbitraretur, ab hac procella seditionis se subtraxit, et quem exitum res esset habitura interim quietus expectare cepit. Baldrico tamen studium suum et auxilium semper prestitit.



4. De pace inter Baldricum et Wicmannum facta.

Munna exstructa et firmata, Wicmannus audacius resistere et spem suis augere, plerumque hostibus inprouisus adueniens eos in fugam coniecit. Set cum diu inimicitie inter eos exercerentur, et homicidia fierent, et insidie ab utrisque ponerentur, et inuicem alter ab altero fugaretur, tandem utrique a rege in castra sunt uocati. Et cum diu cause eorum discuterentur, et rex sine offensione multorum neutrum  familiariorem in reconciliando [179 1Kb] habere posset, inter se regia potestate pacem habere iussit. Qua sacramento firmata, discesserunt. Wicmannus cum rem in commodiorem statum collocatam existimaret, et nichil mali dehinc suspicaretur, ut rupto federe aliqua seditio rursus oriretur, orationis causa limina sancti Petri adire parabat, et comparatis his que sibi in itinere necessaria erant, profectus est ad Urbem. In eo itinere dum esset, uxor Baldrici quietis inpaciens et semper prona ad res nouas excitandas, hac oratione interpellat maritum:



5. Oratio Adele uxoris Baldrici.

»Saxonem istum in tanta propinquitate edificiorum uicinum nostrum pati non possum; et quem parem tibi esse ferre non ualeo, si superiorem conspexero,  uiuere nolo. Proinde queso, utere consiliis meis, et uerba mea, ceteris curis postpositis, menti tue reconde; ex hoc enim fortunatissimum te fore licebit. Ecce iste hostis noster, uidens nepotem tuum esse sine scientia ullius consilii, falsis adulationibus in dies deludit, et dignitatem suam te inuito iam inuasit. Denique ille stolidus existimat, illum uera affinitate adductum, sincere suis rebus fauere, et non potius ob hoc, ut illum in proximo principatu deiiciat et ipse locum eius nimia sua calliditate arripiat. Et cui dubium est, illum iam pridem aduersum te praua moliri? Egone, si uir essem, eum in his regionibus consistere sinerem? Et si nunc, pace facta, iusta occasio nulla intercedit, qua [180 1Kb] cum eo palam contendere possis, hoc saltim facito: regem  adito, et prefecturam, que iustius ex linea consanguinitatis et prosapia maiorum tuorum tibi obtingit, postulato. Si propter hoc aliquis tumultus ab hoste aduersum te concitabitur, ipse tibi prius peccabit, tuque sacramento adstrictus non teneberis. Quid tibi obsistit? Quid impedit? Amplissima domus, latissima predia, milites numerosi uires tibi et fauorem adtribuent [181 1Kb] , neminem quam te hoc honore esse  digniorem. Muneribus quoque dandis, auri, argenti, preciose uestis, non deerit tibi copia; incunctanter omnia tribuam.« Persuadet facile cupido, et more hominum qui honoribus expleri nesciunt, suscipit negotium, non solum ad sue familiaris rei damnum, sed etiam ad perpetuam ruinam sue salutis. Et quamuis graues cause irarum inter eos antecessissent, tamen hec fomes et initium utriusque extitit exitii; et sicut Hiezabel Achab, ita et ista hunc ad flagitia semper concitauit, dans ei consilia quibus ad perniciem suam uteretur, donec abhominabilis et odiosus omnibus fieret



6. De prefectura Baldrico tradita.

Parata profectione, uenit ad regem, a quo et benigne suscipitur; oblatis his que attulerat, causas  aduentus sui exponit, et regem ad uoluntatem sententie sue perduxit. Denique tradita est ei prefectura, et ne ob hoc ciuiles dissensiones, unde arma excitari possent, nascantur, summopere interdictum est. Qui mox ut rediit Ganipe  municiunculam prefecti propinqui sui occupauit, et per seruum fugitiuum, qui se iam pridem his qui in turri erant deuouerat et studium suum promiserat, dolo introductus est, et eos quos propinquus suus ad tuendam turrim reliquerat expulit, presidiaque sua ibi ponit.



7. De reconciliatione Adelboldi episcopi et Wicmanni.

Ubi in uulgus populi elatum est, Baldricum regem adisse, prefecturam sibi usurpasse, Ganipe turrim inuasisse, tanta subito omnium commutatio  facta est, ut mentes non solum finitimorum set etiam domesticorum ab eo in tantum auerterentur [182 1Kb] , ut pauci reliqui essent qui eius facta non detestarentur [183 1Kb] . Inter Alpes Wicmanno redeunti res gesta nuntiatur, magnaque cura afficiebatur, quod remedium huic incommodo repperire posset. Nam publice armis rem incipere, metus imperatoris prohibebat; unde ab animi uirtute consilium et rationem querendam esse statuit. Talia sollicitanti res oportunissima ad capiendum consilium accidit. Audierat namque omnem populum contra Baldricum murmurasse et omnibus precibus eius facta detestari; ideo primum in his elaborandum esse decreuit, ut etiam auxilia episcopi domni Adelboldi ab eo detraheret, et spem ad illum se recipiendi ulterius  non haberet, amicitiam eius sibi adiungeret, eius auctoritate et subsidio hostem ab incepto deterreri posse existimauit. Set quia nondum bono animo in ipsum ex his iniuriis quas Godizo illi inferebat uidebatur, primum per legatos hominem temptare disposuit. Cumque aditum in eius amicitiam patere cognouisset, eo quod Baldrico ex his rebus de quibus supra demonstratum est amicus  non erat [184 1Kb] , uenit ad eum, et cum [185 1Kb] de his iniustitiis [186 1Kb] que episcopus questus [187 1Kb] est a se et a suis amicis sibi inlatis, satisfaciendum in potestatem eius promitteret [188 1Kb] , pro temporis oportunitate fidem et amicitiam inter se sanxerunt. Quamuis de conuentione illorum Baldricus parum moueretur, tamen potestate episcopi in locis qui ad prefecturam pertinebant ius dicere prohibitus est. Episcopus uidens adcrescere dissensiones et in dies lites augeri, metuens ne temeritate corum plebs laberetur, et sperans controuersias sua auctoritate minui posse, diem colloquio constituit eosque ad hanc uenire fecit.



8. De sententiis inter eos collatis.

Postquam eo conuentum est, episcopus hoc initium  orationis habuit: se egre ferre tot motus in dies inrationabiliter adcrescere, oportere ad cognitionem suam et omnium qui iusta decernere uelint referre, et has improbas seditiones, quibus plebs leditur, agri depopulantur, debere comprimi. Si uero pertinatia desistere nollent, imperatoris potestate et suis copiis ui coacturos, ut ab incepto tumultu absistant, demonstrat. Ad hec Wicmannus respondit: intellegere sese, que commemoraret de horto tumultu esse uera [189 1Kb] , nec quemquam [190 1Kb] plus doloris quam ipsum exinde capere, et se in potestatem suam dediturum, et omnibus rationibus, si qua culpa criminatur, satisfacturum promittit; sese tamen permoueri quod Baldricus, post amicitiam inter eos firmatam, belli initia primus concitauerit,  prefectum propinquum illius, qui fide et consilio prodesse debuit, omni honore ab eo spoliatum et a principatu deiectum, ipsi et omnibus nationibus, ad quas fama tante inhumanitatis peruenire potuit, detestabile uideri. Qui nisi ab his iniuriis discedat et liberam facultatem illi in suis legibus uti permittat, ex illa saltim affinitate, quod sororem suam  in coniugium duxerat, eius iniurias non neglecturum, neque hec faciendo quicquam maleficii aduersus gratiam imperatoris se acturum, presertim cum omnibus, unde lites augentur, studio pacis summopere se interponere et ea submouere uelle confirmat. Baldricus huic sententie hec retulit: non a se fidem lesam, neque a se commissum, unde amicitia dissolui debuisset; scire se quidem propinquum  suum non illa [191 1Kb] scientia aut prudentia esse ut sibi commisse dignitati curam habere posset; ideo se illius rebus intermisisse, ut ei potius prodesset quam obesset, et id sua uoluntate iam pridem agere uoluisse, si [192 1Kb] ipse copiam cum eo colloquendi habere potuisset; set ita illum, quasi sub quadam custodia, semper a Wicmanno deuinctum et tali disciplina constrictum, ut neque ad momentum ab  latere eius discedere auderet. Si precepta quoque imperatoris seruari deberent, hoc, quod sibi propria manu dederat, iniustum esse ab ullo interdici. Quod uero diceret, ex affinitate iniurias eius non neglecturum, se ipsum illi propiorem esse consanguinitate, qui auunculi ipsius existeret filius, et ideo illam dignitatem ex parte maiorum ipsi iustius preter nepotem quam alteri obuenire. Quod uero se dixerit ad lites sedandas interponere uelle, neminem quam se ipsum in communi salute ciuium consulenda studiosiorem; testimonium esse eius rei, quod non ex ipsius arbitrio, set imperatore largiente negotium susceperit [193 1Kb] . Talia et multa alia cum iam in longum diem ab utrisque proferrentur, episcopus tandem, litibus eorum plenius cognitis, in  alios conuentus rem deferre placuit, et interim pacem inter eos firmari constituit . Baldricus uero, quod memoria tenebat, sororis sue domum paucis diebus ante quosdam ex parte Wicmanni inuasisse, et quibusdam interfectis, filium illius alterum intra ecclesiam uix necem aufugisse, et item alterum ab indignis captum et abductum esse, et ideo cum his, a quibus tanta contumelia sibi et suis illata fuisset, nullam pacis amicitiam sine satisfactione habere posse demonstrauit. Ad hec Wicmannus: Si conferri, inquit, iniurie debent, unam harum hanc esse iniquissimam, quod a sororis sue filiis nondum adultis seruili agmine congregato, prefectum cum paucis iter secure agentem et  nichil mali a quoquam suspicantem, magna insolentia de inprouiso adortum, et in fugam coniectum, et in sacra ede contutatum, uix morte subtractum; neminem fore tam pacientem, qui talem actam periculosam contumeliam inultam transire pati potuisset [194 1Kb] . Baldricus ubi manifestius intellexit sibi resisti, dixit nequaquam rem exitum illum, quem illi existimarent, esse habituram. Et cum ex hoc tumultus pene excitaretur, accessit ad eum quidam dicens, et id clariori uoce ut magna pars suorum audiret, illum ex eo agro uiuum non exiturum, nisi hoc faceret quod episcopus et Wicmannus constituissent. Qua uoce perterritus, annuit ut pax fieret, que ab utrisque ad certam diem sacramento firmata est.



9. De dolis Wicmanni.


Set preter ea dum mecum reputo, tot sacramenta perfido animo perpetrata, mirandumne sit an dolendum dubito, eo quod illi qui summo honore et dignitate prediti ad tantam perfidiam sint deuoluti, ut talia contra iusticiam Christiane fidei agerent, qualia nec uile uulgus cogitatione quidem concipere presumeret; unde etiam secundum notarium Spiritus sancti dicentem: Non loquatur os meum opera  hominum , timeo referre peruersissimus nostre mores etatis, et pene nulla fide stabilitos [195 1Kb] , set ceca cupiditate miseri honoris et false potentie adductos, omnis humanitatis et bonitatis esse oblitos [196 1Kb] . Set sunt nonnulli qui Wicmannum in his litibus iniquiorem esse contendunt, hoc in presidium sue opinionis assumentes, quod ea, que cis Hrenum minus in possessionibus habuerat, quacumque celeritate consilii, opibus Baldrici adequare niteretur. Quod ex euentu hic sequentium facile cognosci potest. Nam postero die ad sororem suam colloquendam Baldricus cum paucis Hrenum transiuit. Compertoque eius per exploratores aduentu, illi de quibus prediximus, qui domum sororis sue impetiuerant, ex Munna egressi, cum magno equitatu  per ripam Hreni latenter descendentes, ei adpropinquarunt. Nec antea uisi sunt, quam propius uicum accessissent. At isti, equis [197 1Kb] in pastum per segetes dimissis, et nichil timentes, propterea quod pridie eius diei pax esset inter eos constituta et firmata, remissius [198 1Kb] sese agebant. Set cum hostes obstinacius [199 1Kb] cursu impetum in eos facere cernerent, celeriter reuocatis equis, et bipertito equitatu diuiso, et pro angustia temporis acie instructa, eos exceperunt. Cumque acriter ab utrisque pugnaretur, et iam res in eo esset, ut superiorem manum Baldricus habere debuisset, propter opinionem omnium subito conuerso equo fuge se dedit, et ad ripam nauiculam nactus, ea profugit. Quod ceteri conspicientes, itidem fugam hac et illac inierunt, plures in  ecclesia se concluserunt. Wicmannus, qui tunc forte ab illo loco non longe aberat, prelio per legatum accepto, celeriter accurrit, ecclesiam inrumpit, eosque qui in ea se abdiderant cepit, grauiusque retineri iussit, et Munnam adductos, in uincula coniecit. Ex eo enim iterum rediuiue inter eos que antea [200 1Kb] seditiones orte sunt; et quamuis Baldrico cause iustiores in hac, ut prediximus, lite existerent, tamen in hoc inferiorari, quod milites sui crebris expeditionibus defatigati, pro tanto labore parua premia consecuti sunt, et uxor sua dedignanter eos appellando et ignauiam et socordiam improperando, a suo obsequio eos dissueuit et multo infideliores quam antea essent effecit. Domesticis etiam ita grauis extitit, ut pro leui culpa quosdam in exilium  mitteret, quosdam autem, naso aut auribus desectis, deformes aspicientibus redderet, et odiosam uitam illis presentem efficeret. Nobilitas generis et omnium opulentia rerum pernimium eam extulit, in tantum ut etiam illius satyrici uersu non immerito notari possit :

Intolerabilius nichil est quam femina diues.
 Talibus et aliis huiuscemodi rebus corda non paucorum a mariti amicitia et familiaritate auertit [201 1Kb] .



10. De exercitu in Bratuspantes misso et capto Baldrico.

In dissensione uero que nunc orta est quia neuter eorum in tanta propinquitate agrorum tuto sese ab altero cauere posset, concordia iterum inter eos ad certam diem condicta est. In quo spatio temporis extitit causa, qua ab imperatore exercitus in Bratuspancium fines mitteretur [202 1Kb] ---audierat enim, a quibusdam importunis et seditiosis hominibus regionem frequentibus incursionibus deuastari---; cui exercitui Adelboldus episcopus et dux Godefridus et Wicmannus preerant. Baldricum, quia his aduersus quos exercitus ducebatur amicus erat, secum habere  nolebant. His profectis, Baldricus dabat operam Gerhardo, de quo supra diximus, qui iam multis diebus municiunculam Hengibach  obsedit. In altissimis namque rupibus sita, inexpugnabilis erat. Set tamen diutissima obsidione oppidani fatigati, et omnibus que secum habebant consumptis, se dediderunt. Itineribus Baldrici exploratis, Geuehardus, qui domum sororis sue uidue predicte inuaserat, omnes uias obsedit et summa diligentia, si eum inparatum aliquatenus adire posset, cum suis omnibus inuigilabat. Nec fefellit fortuna consilium hominis. Nam Baldricus, clientibus suis in sua loca hac et illac dimissis, cum paucis Coloniam uersus iter incautius adgressus est. Quem mox hostis conspicit et celeri cursu insequitur, cum ille de improuiso perterritus  et uiribus dissolutus, ut nec quidem ascensum equi accurtatoris [203 1Kb] qui iuxta eum ducebatur temptaret, captus est, et ab indignis, barba ex parte exuulsa et colafis infractis, omni indignitate est habitus. Ad Munnam, castellum Wicmanni, cum summo probro deductus est, ibique minis et nimia furia uictorum, ut Aspolam traderet nisi capite maluisset plecti, compellebatur. Ille uero legatum, quem illuc mitteret, expostulat. Quo impetrato [204 1Kb] , aliqui ex [205 1Kb] suis ad eum uenerunt, et ex casu eius multo dolore et gemitibus affectis, munitionem tradi iussit.



11. De Geuehardo, et Baldrici redemptione.

Godizo is, de quo supra diximus , propinquus uenerabilis Liutgarde et uxoris Baldrici, moriens Hengibach et Aspolam in Gerhardi [206 1Kb] fidem,  quia propinquus erat, ut uxorem et filias eius paruulas nutriret, tradidit. Gerhardus uero Aspolam, quia proxima erat, Baldrico commisit, et Hengibach uidue, suis custodiis adhibitis [207 1Kb] , tueri iussit. Que muliebribus [208 1Kb] rebus agitata, accitum Geuehardum ad se admisit, et sibi in coniugium copulauit. Hic miles primum Baldrici fuerat, set quia hec omnia eo insciente et sine eius consilio peregerat, et Aspolam,  que sub sua potestate erat, ex parte uxoris appetiturum cognouerat, qua carere nolebat, amicitiam eius repulit et militem abdicauit. Qui cum eius potentie resistere non posset, Wicmanno se deuouit eiusque imperiis se subdidit. Hec erat causa que Geuehardum contra Baldricum accenderat et inter eos discidium fecerat. Aliquot diebus Baldricus cum in uinculis teneretur, postulauit ut, accepta pecunia, quantam uoluisset dimitteretur. Cumque, ut ille hoc laudare uellet, uix cogeretur, constituit, ut intra breuissimum spacium temporis duo milia librarum argenti profiteretur. Ea quidem ratione dimissus est, et ille obsidibus de pecunia cauebat. Cumque hec conquireretur et conferretur [209 1Kb] , et iam pars quedam data esset, episcopus et Wicmannus cum  exercitu redierunt, rem gestam a referentibus cognouerunt, et euentum, tantis infortuniis suis exigentibus, et nimia [210 1Kb] obtemperantia uxoris  commiserati sunt. Et indicto conuentu, simul [211 1Kb] conueniunt, Geuehardum adhibuerunt, et ut illam pecuniam preter quadringentas libras argenti Baldrico indulgeret, perfecerunt; et ille, de his omnibus que in eum commissa sunt nullam umquam ultionem expeteret, sacramento firmauit.



12. De nece Wicmanni  .

Non multo tempore post  hec familiaribus amicisque Baldrici et Wicmanni complacuit, ut deinceps, omni simultate postposita, pax stabilis et fides firma inter eos sanciretur. Quod cum omnes uno animo collaudarent, ad constitutam diem iterum  omnes conueniunt. Post multa colloquia transierunt undecim cum Baldrico et totidem cum Wicmanno, iuramento, inter ipsos habituram pacem et fidem et dilectionem, summa alacritate omnium se obligauerunt. Quod ut factum est, satis fida amicitia sine ulla suspicione, ut quibusdam uidebatur, postea usi sunt. Set cum procederet iam non multum spacium temporis, scilicet nondum peracto anno , Wicmannus ad conuiuium Baldricum inuitauit. Quo peracto et amplissimis donis oblatis et benigne his susceptis, dimisit eum et cum abeunte comitatus est. Quibus euntibus, Baldricus postulauit Wicmannum, ut uicem illi rependeret, ad domum suam ueniret, epulasque sibi decenti apparatu exibere liceret. Atque primum renitebatur; set cum  tantam amicitiam et dilectionem inter eos conflatam recoleret, ut nefas putaret si non uoluntati eius adquiesceret, suis militibus dissuadentibus et quasi iam casum eius diuinantibus, tamen annuit, et deducentem subsecutus est. Et cum iam ante introitum castelli nomine Upladii  uenissent, Wicmannus conuersus dixit ad alterum: Ecce contra uoluntatem meorum militum hoc castellum ingredior,  in eo quid mihi sit euenturum ignorans, set Deo et uestre fidei me medium interpono. Cumque ille, uehementer admirans super uerbo hoc, dixisset nichil incommodi Deo disponente aut auersitatis, set omnia que sue saluti et honori congruerent, sibi euentura, ingressus est. Uxorque Baldrici solo corpore, non animo, procedens, plurimis uerbis, ut mos est adulantium, illum suscepit. Sane quidem pene in singulis sententiis contra eam bellum suscipere uideor, dum inuitus, que de illa referuntur, necessario ordine exponere cogor. Illa, statim ut ingressus est, de morte hominis tractare cepit, et primum uenenis extinguere temptauit. Set cum hoc nichil se proficere animaduertit. insciente marito, consilio cum duobus inito, uno ex militibus et altero [212 1Kb]  seruo ipsius, perditis hominibus, promissione firmata, datis dextris, ut eum quomodocumque interficerent, obtinuit. Tercio die, finito conuiuio, magno comitatu cum leticia et iocunditate Baldricus deducit abeuntem. Quibus proficiscentibus [213 1Kb] , quidam ex parte uxoris Baldrici, intuens Wicmanni elegantiam et honestatem hominis, dixit ad socium: Tam prudentem uirum et tam probis moribus decoratum et tot uirtutibus preclarum non facile quisquam repperiet. Cui alter respondit: Expecta paulisper, et uidebis istius inuidissimi hominis gloriam in breui perituram. Ex qua re colligitur, uere contra eum factam conspirationem fuisse. Set cum non longius miliario ab oppido progrederentur, et Wicmannus cum uno de sua re familiari secum agenti paululum precederet,  et sui ante eum per agrum sparsi, nullam opinionem timoris habentes, precessissent, illi nefarii homines de improuiso eum adgressi subito interficiunt, et rapido cursu se inde proripiunt. Cumque concursus fieret, et alius alium, quidnam tumultus significaret, clamosis uocibus percontaretur, et nemo quicquam certi, nondum re cognita, respondere potuisset, tandem cede conperta, et cadauer sanguine conspersum iuxta uiam iacens cernerent, clamore et planctu magno sublato hoc scelus unanimiter in Baldricum conferebant; tale eius et consilium et fidem esse. Et quamuis innocens huius consilii esset, nullus tamen ex omnibus ad hoc adduci potuit, ut illum culpa non teneri arbitraretur; ita propter maliciam uxoris in odium eius omnium fama consentiens  erat. Baldricus uero ut audiuit comitem esse occisum, animo consternebatur, lacrimis et multis gemitibus deflens interitum uiri; et metuens ne contra se ex recenti dolore tumultus excitaretur, celeriter se recipit in oppidum.



13. De Ubladio destructa.

Hac re ubique diuulgata, statim ab domno Adelboldo episcopo et duce et ceteris amicis eorum legationes  ad imperatorem mittuntur, qui tunc cum exercitu in Burgundia morabatur, ab his de Wicmanni cede cognoscat. Qui de morte amicissimi et familiarissimi uiri uehementer commotus, auctorem cedis ut persequantur et bona eius diripiant iussit, seque ilico uenturum denuntiat. Baldricus uero intellegens neminem aliter existimaturum quam suo consilio hominem interemptum, propterea quod ab ipso domi inuitatus fuerat, et oppido receperat, et abeuntem deduxerat, et in presentia sua necatus fuerat, graui dolore afficiebatur et quid huic rei opponeret excogitabat. Quem dolore merentem uxor accedens, multis increpationibus arguebat, et ut constantiam et uires sumeret et desidiam deponeret hortabatur. Hanc molliciem animi uili mancipio potius  quam illi congruere dicebat, hocque equiore animo ferendum docet, quod nullo remedio recuperari possit. Neque etiam dubitandum quin sua ratione et uoluntate comitem occisum illos arbitrandos, et idcirco procul dubio credendum ultionem ab eis esse expetendam. Proinde opus esse ut sue suorumque saluti prospiceret et rebus suis tuendis summa cura inuigilaret. His et aliis huiuscemodi uerbis coniugis permotus et in maiores angustias adductus, commeatum in oppidum conportari iubet, ut si quid facto opus esset, sibi facultas resistendi non defuisset. Mittit nuntios Coloniam ad archipresulem, in cuius clientela erat et eius largitate beneficia multa tenebat, illi rem gestam proponit. At ille auxilia sua sibi non defutura pollicitus est.  Traiectum quoque mittens, supplementa episcopi exposcit, qui eius adiutorem et amicum fore non posse demonstrat, nisi domino suo imperatori augusto de admisso scelere inculpabilem esse fida satisfactione se expurgaret. Hac spe deiectus, omnes, a quibus fidem et familiaritatem sperabat, ad suum auxilium conuocat; et priusquam id efficeret, propinqui et omnes amici Wicmanni, et maxime Adelboldus Traiectensis episcopus, qui illi ex hac re omnium infestissimus factus est, hostem iudicauerunt et bona sua publicauerunt. Summa quoque diligentia clam, ne id ad cognitionem eius perueniat, legationes inter se mittere ceperunt, et quisque prout possit copias cogat, et ad constitutam noctem et certum locum conueniant, et intra munitionem  Baldricum, si fieri posset, obsideant. Quod cum a cupientibus celeriter administraretur [214 1Kb] , hostis consuetudine sua ante primam confectam uigiliam, timens periculum obsessionis, oppido cum paucis egressus est. Qui in tenebris, conspectu adempto [215 1Kb] , hostes uidere non potuit; set exaudito tumultu aduentantium perterritus, celeri fuga euasit. Castellum obsidetur [216 1Kb] , omnes uici et priuata edificia ad se pertinentia ubique uastantur, et magno numero pecoris et ceterarum rerum pociuntur. Dein que ad pugnam preparauerant, expediunt. Summa ui ab  utrisque certatur. Set oppidanos in hoc superari, quia, cum multi accessissent et defatigatis alii successissent, propter paucitatem defendentium ex his nichil ab eis fieri potuit. Mulieres quoque galeis capitibus superpositis per murum disposuerunt, et per eas speciem pugnantium prebuerunt, ut uisa quasi copia armatorum desperationem oppidi potiundi hostibus darent. Talibus incommodis fatigati, aliquot diebus egre obpugnationem sustinent. Set hec sola res remedio illis erat, quod locus ex planicie natura paululum adcliuis, et aggere egregie eleuatus, et muro, quod in illis locis rarissimum est, circundatus erat. Huic firmitati pocius quam sibi ipsis confidebant. Set cum imperatorem adpropinquasse cognoscerent et eius castra procul extrui animaduerterent,  desperata salute, de deditione ad hostes legatos miserunt. Quibus Adelboldus episcopus et Bernhardus dux ueniam dederunt, et uxorem Baldrici cum suis rebus omnibus abire permiserunt. Castellum uero, muro diruto et subuerso, incendio consumpserunt.



14. De Ruodoldo rege Burgundionum.

Imperator illis diebus in Burgundia, ut predixi, cum exercitu hac de causa morabatur. Nam Ruodoldus rex Burgundie propter mansuetudinem et innocentiam uite a quibusdam principibus suis contemptus est, unde et de regno eum expellere temptauerunt. Qua necessitate compulsus ad imperatorem uenit, illique causam omnem ordine exponit, et quia laborem et negotia regni  diutius ferre non poterat, quia iam etate prouectus fuerat, regnum imperatori tradidit, et, amplissimis donis acceptis, in patriam regressus est. Post hec imperator in Burgundiam profectus, conuentus quos constituit peregit, obsides accepit, et rebus necessariis imperatis, rediit. Hii [217 1Kb] uero qui antea rebellionem fecerant, cum uiderent regem a negotiis regni alienatum, et se a priori potestate submotos, et auctoritatem et gratiam inter ciuitates in quibus dominari solebant esse diminutam, uenerunt ad regem, et eius pedibus prouoluti se dediderunt, et omnibus rationibus de contemptu satisfacturos promiserunt, neque se umquam ab hoc animo reuocari, quin semper suis imperiis sint obedientes; unum illud specialiter deprecari, ne alterius gentis  regem super populum suum dominari pateretur; legem hanc perpetuam Burgundionum esse, ut hunc regem haberent, quem ipsi eligerent atque constituerent. Horum oratione placatus et satisfactione accepta, rex legatos ad imperatorem mittit, dicens, aduersarios suos ad se uenisse, ueniam de his que in eum commiserant postulasse, sibique dehinc sine ulla suspicione fore obedientes confirmasse. Petit ut hanc gratiam sibi concedat, regni sui pristina potestate pro sua clementia [218 1Kb] se uti permittat. Imperator uero, quamuis sibi hoc uideretur incommodum,  tamen recolens, propinquum suum summa necessitate coactum ad se uenisse et regnum non tam uolentate quam necessitate adductum sibi tradidisse, ne nimis inhumane contra eum egisse existimaretur, peticioni regis annuit, sibique regnum reddidit, et principibus suis ut illi in omnibus obsecundantes essent imperauit. Set si quis in his, que nunc diximus, propter honorem imperatoris in paucis uerbis ab historie ueritate me declinasse contenderit, quamuis ego nichil falsi mea conscientia, set que plurimorum relatu didici, scripsissem, is profecto sciat hoc tamen omnium testimonio uerum esse, Burgundiones, imperatoris timore perterritos, regi pristinam seruitutem deinceps exhibuisse. Heinricus, Burgundia rediens, Munnam et omnia que Wicmanni  erant Bernhardo [219 1Kb] duci, ut filium suum paruulum nutriret donec adolesceret, commisit.



15. De Munna clam tradita.

In Munna erat seruus cuiusdam partium Baldrici, ad fallendum ualde callidus; hic nescio quo de crimine reus, domino suo multis diebus fugitiuus erat. Qui, excogitato consilio, posse domino suo in hoc reconciliari si castellum illi traderet, clam uenit ad eum, certissime promittens, si eum sequi uellet, in medium Munne absque ullo periculo deducturum. Ille autem, ut est consuetudo adolescentium, nimium in pollicitatione eius exultans, magna ei promittit munera, et ut quam celeriter id efficiat hortatur. Ille uero fidem dat se ita facturum, et ad constitutum tempus reseratis portis summo mane dominum  suum intromisit. Oppidani in lectulis adhuc somno grauati, inopinato clamore hostium subito excitantur. Cumque per hospicia hac et illac discurrerent et quo se reciperent ignorarent, inermes capiuntur, uno tantum in prima concursione interfecto, ceteri omnes de castello expelluntur.



16. De expulsione Baldrici, et Munna destructa.

Baldricus domo expulsus et omnibus fortunis amissis , ad sacerdotem Coloniensem abiit. Qui eius recentes calamitates commiserans, sedem in ciuitate delegauit stipendiumque constituit. Gerhardus quoque Mosellensis Hengibach illi accommodauit, ut, quo se recipiat habeat, et tutus ab hostibus existat. Munna uero, ut supra diximus, a suis capta, augebatur illi spes, sperans se [220 1Kb] per hanc [221 1Kb]  casum suum et dolorem expiaturum et pristinam salutem recuperaturum. Set longe aliter res accidit. Nam Nouiomago concilio indicto , cum multi aduenissent, imperator Munnam, ne aliquod incommodum aut preda ex ea regioni fieret, destrui iussit. Ad eius destructionem Heribertum archiepiscopum et Gerhardum Mosellensem et alios multos misit [222 1Kb] , qui funditus edificia omnia subruentes,  ignem immiserunt, et spem omnibus ibi ulterius constituende munitionis ademerunt.



17. De questione habita cum Baldrico de morte Wicmanni.

His actis rebus, de nece Wicmanni cum Baldrico questionem habere instituit. Cumque ad hunc conuentum multi adessent, imperator Baldricum, publica data fide, aduenire iussit. In quem cum acerrime sententie proferrentur, et ille summo conatu se inculpabilem per omnes iusticias, quas imperator constitueret, demonstrare cuperet, dux Godefridus et Bernhardus [223 1Kb] omnem purgationem sui faciendam legibus interdixerunt, propterea quod sepius inter illum et Wicmannum fides et pax sacramento firmata, semper ille prior discidium fecerit, et ideo  eius satisfactionem ulterius non recipiendam esse, qui conuictus tam manifestis indiciis periurus [224 1Kb] existeret. Cumque loqui conantem, uocem eius, ne causam suam diceret, interciperent et in eum frenderent, seuientes ob innocentis mortem, et uix conspectum eius ferrent, res iam pene in eo erat, ut militum manibus discerperetur. Cumque uideret se in arto positum et euadere posse diffideret, uoce magna clamauit petens auxilium regis. Clamore eius audito, surrexit rex, et extensa manu, ne publicam datam fidem lederet, ex manibus seuientium eripuit, et iam disperatum abire a facie eius iussit. Quem archiepiscopus suscipiens, magna cura tuebatur, et ab hostibus uix ereptum, Coloniam remisit. Qui post hinc triennium eger factus in Hengibach  moritur , corpusque eius in possessionem [225 1Kb] suam Sefluche  defertur et ibi sepelitur.



18. Quomodo Geuehardus in mortem [226 1Kb] ductus est.

Post cuius mortem seruus isdem qui Munnam tradidit, uenit ad Geuehardum, de quo supra diximus , promittens illi, si eius consilio adquiescere et se sequi uellet, beatum facturum, ad suum castellum Hengibach, quod ei ex parte uxoris iure successit, deducturum, et sine uulnere liberam facultatem sibi pociundi daturum. Qui ad suam infelicitatem, nimium credulus uerbis serui, sine mora subsequitur euntem. Et cum per exploratores cum adpropinquasse cognitum est, Gerhardus, ut condictum erat, magnam multitudinem armatorum  per officinas et conclauia oppidi abscondit, et quid sui sit consilii illis ostendit, et ipse in circuitu castelli in silua cum aliis copiis delituit. Et cum Geuehardus in medium munitionis quasi bos ad uictimam deductus esset, subito omnes de turribus et habitaculis exsilientes; portas obsistunt. Paucis primo concursu uiso euasis, ceteri sunt occisi. Set ille, non segniter muro ascenso, insidias de foris  nesciens, se precipitauit et egre membris collisus est. Gerhardus quoque accurrens, porrecta manu collum eius grauiter ferit, his uerbis: Seniorem tuum eodem modo cecidisti; en, habes quod egisti! Dein ab illo a quo Wicmannus cesus est, adiuncto quodam seruo Baldrici, confoditur atque interficitur. Sicque dum plus appetit, illud quod habuit cum uita amisit.



19. De eclipsi lune et solis, et uiso comete.

Anno uno antequam concilium Nouiomago indictum esset , luna post mediam noctem hiberno tempore defecit, et rege sequenti anno  in eodem loco consistente, in paschali ebdomada solis eclipsis facta est. Tercio quoque anno  cometes in aquilonari parte celi longissimis crinibus  et pallida specie uisus est. Sequuntur hoc signum multa bella, et in plurimis nationibus maximus sanguis hominum per prelia fusus est.



20. De Meriwido a Frisiis obtenta, et de Tielensibus.

Antequam hoc prodigium in celo appareret, circa litus oceani bellum coortum est . Huius belli hec causa fuit. Pars Frisiorum, sedibus suis relictis, in silua Meriwido, de qua supra diximus , habitacula construentes consederunt, et adiunctis sibi predonibus magna mercatoribus dampna intulerunt. Predones uero, eis postea subiugatis, singulis ad modum uniuscuiusque culture ad extirpanda noualia terram diuiserunt, eamque colere iusserunt, et sibi uectigales fecerunt. Unde mercatores Tielenses, qui etiam specialiter pre  ceteris facile ad quascumque querimonias excitandas accenduntur [227 1Kb] , crebro regem interpellabant, ut pro sua gratia eos ab his iniuriis defendat. Si id non faciat, neque se causa negotiandi in insulam  uenire, neque ad se Britannos commeari posse, et ideo uectigalia sibi, ut oportebat, plenius prouenire non posse, dicebant. Set libet pauca, non detrahendo, set ex intimo corde condolendo [228 1Kb] , hic inserere, quibus moribus et institutis isti Tielenses ab aliis uiris [229 1Kb] differant. Homines sunt duri, et pene nulla disciplina adsuefacti, iudicia  non secundum legem set secundum uoluntatem decernentes, et hoc ab imperatore karta [230 1Kb] traditum et confirmatum dicunt. Si quis quicquam ab alio mutuum siue accommodatum acceperit, et ille ad constitutas  inducias rem suam repetit, constanti animo inficias it, et sine mora se nichil ab illo accepisse iurat. Et si quis deprehensus fuerit publice peiurasse, a nullo posse [231 1Kb] redargui confirmant. Si rem quoque una manu tenuerit, si tantilla est ut pugno includi  possit, cum altera iuramento denegabit. Si quis Dei fidelium apud imperatorem intercedat, ut hec scelera interdicat ne tot anime cotidie pereant, magnam profecto a Deo remunerationem sibi donandam sperare poterit. Adulterium in culpam non ducunt. Quamdiu uxor tacuerit, uirum per nefaria scelera sordescere licitum habent, et talia agentem neminem preter uxorem in synodo interpellare debere. Summo mane potationibus student, et quisquis ibi altiori uoce turpes sermones ad excitandum risum et ad uinum indocile uulgus prouocandum protulerit, magnam apud eos fert laudem. Siquidem ob hoc pecuniam simul conferunt, et hanc partitam singulis ad lucra distribuunt, et ex his quoscumque potus [232 1Kb] certis temporibus in anno cernunt [233 1Kb] , et in celebrioribus  festis quasi sollempniter ebrietati [234 1Kb] inseruiunt.



21. De bello contra Frisios adhibito.

Imperator uias mercatorum patefieri uolens , Adelbaldum [235 1Kb] episcopum et ducem Godefridum ad se uocans  , mandat ut Frisios adeant, eosque ab his sedibus quas iniuste occuparant propellant et predones submoueant. His mandatis acceptis, immensam multitudinem cogunt, clarissimos quoque uiros et adprime in re militari instructos, qui tamen equitatui omni uita studebant, naui nichil poterant, secum adsciscunt [236 1Kb] . Cumque in unum conuenissent, omnem exercitum in nauibus collocant, eoque ubi Frisios cum coactis copiis audierant esse contendunt. At illi qui siluam occupabant, ut  compererunt per exploratores de aduentu exercitus, reliquerunt domos, et ad eos, inter quos predones municiunculam construxerant, fuga se receperunt. At nostri cum tota classe pleno estu accesserunt ad Flaridingun; sic enim hec regio  Frisiorum uocatur. In cuius litus cum exponerentur milites, dux ceteram omnem multitudinem egredi iussit, paucis relictis qui naues in altum reducerent, ne iterum commutato estu in arido consisterent, ut si quid opus esset eis libere uti potuissent. Frisii ubi eos campum audaciter [237 1Kb] suis agminibus complere cernerent, et neque ab his qui in munitione erant ullum presidium sperarent, eo quod et illi circumiecta tanta multitudine nullum effugium haberent, editioribus [238 1Kb] locis in stationibus Frisii coadunati, quid  consilii hostes caperent expectabant. Hec tamen res in loco eos continuerat, eo quod illos sine equis aduenisse cognouerant, se autem labore cotidiano et rustica exercitatione pedibus plurimum posse confidebant; et si ab hostibus premantur, stabant ad fugam  preparati atque expediti. Una res erat illis magno usui, quod campum omnem fossis prefoderant, siue ad defendendum maiorem estum maris, qui in plenilunio ualidior solet fieri, siue ad impediendum iter hostium. Quas cum duci uideretur difficile cum multitudine transeundas, iussit, ut qui signa ferebant redirent, et circutatis [239 1Kb] fossis in locis planis consisterent, ut si Frisii [240 1Kb] dimicare uellent, eos excipiendi expeditior facultas esset. Et cum exercitus ducis [241 1Kb] signa referre cepissent, ortus est inter nouissimos eorum clamor a quodam scelestissimo, propinquo predonum, dicens, ut quisque uite sue consuleret, ducem in prima acie impetu Frisiorum pressum fuga prelio cessisse. Hac falsa fama per exercitum perlata, omnes  in fugam uersi sunt, et tanto timore sunt perterriti, ut nemine urguente in flumen se precipitarent . Multi confisi uiribus ad naues transnatare cupiebant. Quas cum prehendissent, et in eas summo studio ascendere conarentur, multitudine circumstipante naues dimerse sunt. Et eo modo plures perierunt, quod quisque carum suum et propinquum in mortis natatu periclitasse conspiciens, dum subuenire illi uellet, circumfunditur inunmerabile uulgus, nauesque in profundum trahunt, et sic pariter omnes suffocati sunt. Pauci uidentes hec et timentes periculum submersionis, et ut solet fieri, quod plerique in tali perturbatione non recipiunt miserationem, ne simili modo perirent incitatis remis fugam accelerant. Cum plures [242 1Kb] uero metu et lassitudine  et pondere armorum pressi sicuti cursu intrabant, ita sub aqua recti et exanimati stabant. At hi qui in munitione erant, cum uiderent concursum fieri, et certatim se de littore in aquam precipitari, animaduerterant eos perturbatos fugam inisse, et mox nutu et uocibus de fuga eorum Frisiis significare ceperunt. Dux uero uidens fugam multitudinis cum suis stabat stupefactus; fortissimi quoque, quorum cor ut leonum erat, ita pauore solutum est, ut loco in quo constiterant se mouere non possent. Acciditque---nescio quod diuino iudicio---quasi inauditum miraculum, adeo [243 1Kb] ut Frisii ex significatione oppidanorum euocati accurrerent et eos quasi saxi immobiles stantes interficerent; et ita Dei iussu sunt in suis membris obligati, ut nemo ex tanta copia  clarissimorum uirorum manum stricto gladio ad resistendum erigeret, uel scutum ad se protegendum opponeret. Quibus peremptis, celeri cursu peruenerunt ad litus, et cum plures, qui per crepidinem littoris in aqua manibus reptabant, iaculis confodiunt. Alii namque, dum ducem solum stare conspicerent, circumsistunt; set ille, consumpto spiritu, fortiter restitit, et missa pila excipit, unum tantum [244 1Kb] a tergo se inpetentem auersa hasta traiicit. Quo exanimato, reliquorum impetum paululum repressit. Interim predones ex oppido iam leti de uictoria subito  erumpunt, omnia cadauera mortuorum perequitant, illuc ubi ducem a multitudine circumdatum cernebant contendunt. Quem cognitum, et iam in aduersum os uulneratum et pene desperatum, statim ex periculo eripiunt, et cum paucis captis in castellum perducunt, pedibusque eius prouoluuntur, eique se dedunt, obsecrant ut rebus suis consulat et apud imperatorem et episcopum Adelbaldum pro eis de negotio confecto interueniat. Quibus cum dixisset omnia que ab eo postularent sese facturum, tantum ut ipsum et ceteros qui superessent et capti erant illesos abire permitterent, responderunt magnas inimicitias parentum et propinquorum illorum qui occubuerant ipsos incurrisse; si impunitatem illius facti iuramento sibi confirment, ut nullam umquam  uindictam ab ipsis exigant, sese facturos, que postularet, ostenderunt. Cumque dux hec laudaret, constituunt diem et locum, quando hec omnia fieri debeant. Illos autem qui capti fuerant usque ad inducias condictas in uinculis retinent; ducem abire permittunt. Quo abeunte, irruerunt super occisos, et obliti omnis humanitatis, omnia corpora uestimentis exuerunt, ut nec pannum quidem relinquerent quo uerenda tegerentur. De his quoque hec feruntur, quod quedam corpora horum longe in altum ab incolis propter fetorem expulsa, ab auibus et bestiis et marinis feris, que cupidissime humanorum cadauerum sunt, illesa et intacta permanserint. Et dum iterum ad litus per estum proiicerentur, per duo miliaria aut amplius candor eorum uisus est,  quasi litus candidissimis linteis esset expansum. Hoc quoque in eius rei testimonium dicatur, quod nouem corpora illorum Kalendis Decembris, simul adhuc conligata, in quadam ripa sunt reperta, ita integra ut pene nulla putredo in eis inuestigari posset, quamuis cedes Iu Kal. Augusti facta fuisset.



22. De clerico Iudeo facto.

Superius  me promisi relaturum de illo apostata, qui, relicta religione, clericatus in perfidorum uoraginem incidit Iudeorum. Set in ipsa promissione exsoluenda totus contremesco, et horrentibus pilis capitis terrore concutior, diabolum potuisse homini persuadere ut tantas sordes ausus esset contra Christum et sanctos eius iactasse. Scripserat enim funestis litteris infelicissimus ille:



23. Scripta ipsius apostate.


»Quid contradicis iusto insipiens? Lege Abacuc prophetam, in quo Deus dixit: Ego sum Deus et non mutor . Si ille secundum uestram maledictam fidem mutaretur et mulieri commisceretur, principium uerborum suorum non esset ueritas. Dixit Dominus ad Moysen: Non enim uidebit me homo et uiuere potest . Quem filium hominis pretermisit? Dicit enim Dauid propheta: Nolite confidere in principibus, in filiis hominum, in quibus non est salus ; et Ezechiel:  Maledictus homo, qui confidit in homine et ponit carnem brachium suum, erit enim quasi mirice in deserto, et non uidebit fructum, cum uenerit bonum . Quid contra hiscis animal! Quem filium hominis pretermisit? Num Petrum et Iohannem atque Martynum et alios demones, quos sanctos uocatis? In omnibus locis legitur Deus Isrel, et non est Deus gentium. Ubi est uester sensus? Dicit Dauid: Memor erit Dominus in seculum testamenti sui, uerbi quod mandauit in mille generationes, quod disposuit ad Abraham, et iuramenti sui ad Ysaac , hoc est lex sua sancta et circuncisio, quam dedit Moysi seruo suo.«



24. Heinrici epistola ad Wecelinum [245 1Kb] .

»Respondere calumpnie tue, o Iudee incredule,  quam ex blasphemo ore in Christum eiusque sanctos nunc nouiter euomuisti, cuique in militia Christiana instructo facile esset, si non facilius esset saxa in mollitiem posse conuerti, quam corda uestra ad recipiendam ueritatem discindi. Quippe cum et illa auctorem suum morientem scissa recognouerunt [246 1Kb] , et tamen adhuc insensibilitas cordis uestri, quamuis elisa, quamuis prostrata, in duricia inueterate iniquitatis perseueret, et licet per ceternam Dei sapientiam, qua mundus et mirabiliter est conditus et mirabilius reformatus, obstructum est os loquentium iniqua, et iniquitas uestra mentita sit sibi, toto seculo uerbisque prophetarum et exemplis sanctorum eluceat, quam sit dampnata infidelitatis uestre ceca impietas, et quam glorificata assumpte  in Christo mortalitatis infirmitas: tamen, quoniam adhuc non desperat de machinationibus suis Iudaice malignitatis obstinata improbitas, et ad confutandam Christianam religionem scelerato fastu inmurmurat, et per exempla Patrum dictaque prophetarum stantem florentemque ecclesiam ipsa iam tociens deuicta et omnino prostrata iterum ad certamen prouocat, aggrediamur [247 1Kb] eos, dante et iuuante ipsa Dei sapientia, uerbo Dei, Dei Filio, eoque primum lapide lapidea corda feriamus, quem Daniel propheta, ut dicitis uester, immo noster, uidit sine manibus de monte  concidi et implere uniuersum mundum. De quo etiam et Dauid dicit: Eructauit cor meum uerbum bonum . Idemque: Dominus dixit ad me: Filius meus es tu, ego hodie  genui te [248 1Kb] . Idemque: Omnia in sapientia fecisti . Et Salomon: Dominus possedit me initio uiarum suarum . Set quoniam non de eterna Christi natiuitate, in qua semper fuit patri equalis, set de temporali, in qua, sicut Dauid clamat, minoratus est paulo minus ab angelis , cum Iudeo nobis sermo est, audiamus quid dicat, et obiectioni eius consequenter respondeamus. Dicis, Iudee: Quare contradicis iusto insipiens? Primum uelim mihi respondeas,  quem dicis iustum, te aut prophetam? Si prophetam, assentior, tamen in eo quod illi me non contradicere ostendam, te mentitum esse iure conuincam. Si uero te dicis iustum, quem constat prius esse mentitum, nescio quo pacto obtinebis iusticiam, quem mendacii polluit macula. Neque legis tue congruenter simul poteris esse assertor et preuaricator dicentis: Non loqueris contra proximum tuum falsum testimonium . Quod si, uti premisi, prophete non contradicam, cum ipse pro me dicat, et que tu tibi contra me comparaueris arma, his tibi letalia infligam uulnera; quoniam intulisti proximo tuo falsum tesmonium contra legis preceptum, legis incurres reatum; reatus autem trahet te ad penam; pena uero perducet te usque  ad mortem. Set uideamus sequentia. Infelix Iudee [249 1Kb] , quem uocas insipientem? Non nos credentes in Crucifixum, qui factus quidem est uobis lapis offensionis et petra [250 1Kb] scandali? Quoniam quidem lapidem quem reprobauerunt edificantes, hic factus est in caput anguli. A Domino factum est istud, et est mirabile in oculis nostris . Ergo nos insipientes, et uos sapientes estis? Tamen per stulticiam predicationis iam mundi superbia [251 1Kb] cecidit, et in frontibus regum crucis uidetis tropheum. Quia que stulta mundi sunt, elegit Deus, ut confundat fortia . Ac per hoc libenter amplectimur stulticiam crucis Christi, quoniam credimus nos peruenturos ad gloriam Christi. Set quid surdo narro fabulam? aut quid ceco appono  lumen? uel Iudeo euangelium predico? Redeamus ad sequentia. Inquis: Lege Abacuc prophetam, non in quo, ut tu dicis, set per quem ipse Deus dicit: Ego sum Deus et non mutor. Premisi tibi, Iudee, testimonio Abacuc nullatenus me contra icere, et non solum Abacuc, set et omnium prophetarum, et legis documenta me dico suscipere; quia eum colo qui non uenit legem soluere set adimplere. Dixit Deus per Abacuc: Ego sum Deus et non mutor, et hoc firmiter credit Christiana religio. Quod uero subsecutus es: Si ille secundum uestram maledictam fidem mutaretur et mulieri commisceretur, principium uerborum suorum non esset ueritas; quid [252 1Kb] mirum est, cum cecus sis, si non uides lucem illam, quam non uident, nisi qui mundo sunt corde; immo cum  etiam more frenetici contra medicum resilias, et sanare te uolenti maledicta et conuitia [253 1Kb] obponas? Tam enim excelsa et profunda sunt incarnationis Christi misteria, quomodo uerborum Dei incommutabiliter apud Deum Patrem semper manens, carnem de uirgine sumpsit naturamque nostram sue uniuit, quod nemo hec capit, nisi qui spiritualiter sapit; nemo sapit, nisi Deo donante capiat; quo donante credit qui nondum capit. Nisi enim credideritis, inquit propheta, non intellegetis . Ergo credenti colligitur meritum, uidenti reddetur premium; quoniam si uides, non est fides; quamdiu enim peregrinamur in huius mundi tenebris, fide mundantur corda eorum qui Deum uisuri sunt. Hac itaque fide, qua Dei filius etiam hominis filius predicatur, quosdam uestrorum mundandos longe ante Deus predixerat per prophetam Ezechiel, dicens: Et erit in nouissimis diebus, effundam de spiritu meo super omnem carnem , et effundam super uos aquam mundam, et mundabimini ab omnibus inquinamentis uestris, et ab uniuersis idolis uestris mundabo uos, et dabo uobis cor nouum, et spiritum nouum ponam in medio uestri, et auferam cor lapideum de carne uestra, et dabo uobis cor carneum , et cetera; quibus euidenter  ostenditur, in quibusdam uestrum abstulisse Deus de cordibus uelamen, ut, spiritu Dei agente, fide prepararentur corda multorum ad suscipiendam aquam salutarem, in emundationem omnium peccatorum; quosdam uero obcecari, et infidelitatis errore remansuros; sicut per alium prophetam scriptum est: Excecans excecabo corda eorum, ne uideant lumen . Unde, o Iudee, cum tu palpabilibus tenebris obcecatus sis, quomodo te putas posse aduertere, qualiter Deus sine ulla sui commutatione mulieri, non ut tu, perfide, garris, commisceretur, set de carne mulieris corpus sibi fabricaret, quoniam diuinitas uerbi Dei in unitatem sibi persone assumeret, ita ut nec diuinitas in carnis passibilitatem, nec humanitas in diuinitatem  transiret, essetque tamen et filius Dei homo propter assumptum hominem, et filius hominis Deus propter assumentem Deum. Predixerit tibi propheta: Nisi credideritis, non intellegetis. Crede, et intellegis; et roga Deum, ut tollat uelamen, ut auferat cor lapideum. Rogamus etiam et nos pro uobis, inuitis uobis. Set quoniam Iudeus nec rationem recipit nec predicationem, nisi Deus [254 1Kb] tollat uelamen,---scio enim eius ceruicem durissimam,---occurramus ei oraculis prophetarum, ut uel sic credat, uel sic confusus recedat. Quod [255 1Kb] carnem Christus [256 1Kb] de uirgine esset sumpturus, predixit Isaias: Ecce uirgo concipiet in utero et pariet filium, et uocabitur nomen eius Emmanuel ,« id est nobiscum  Deus. Quod de tribu Iuda esset nasciturus et spiritu Dei replendus, idem ipse ait: Exiet uirga de radice Iesse et flos de radice eius ascendet, et requiescet super eam spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit [257 1Kb] eam spiritus timoris Domini . Quod inter homines conuersari deberet, predixit Iheremias: Hic Deus noster et non estimabitur alius preter eum; et post pauca: Post hec in terris uisus est, et cum hominibus conuersatus est . Quod pro nobis pati deberet, item Isaias: uulneratus est propter iniquitates  nostras . Et multa alia de illo protulerunt, quibus aperte edocetur, omnem Dominicam conuersationem inter nos a tempore incarnationis usque ad ascensionis concordare testimoniis illorum. Quod contra hec dicis, sceleste? nisi forte opponas mendacium, quod ex patre tuo diabolo est; sicut idem dominus noster iehsu Christus dixit: uos ex patre diabolo estis, et opera patris uestri facitis . Ecce quoniam ratione et exemplis responsum est tibi breuiter, quod Deus inmutabilis permanet, et tamen carnem sumpsit ex uirgine. Nunc ad sequentia redeamus. Dixit Deus ad Moysen: Non enim uidebit me homo et uiuere potest. Hic interrogo, Iudee, qui semper sequeris occidentem litteram et non uiuificantem spiritum, quomodo putas  posse hominem uidere Deum, an non posse putas? Si posse, utrum corporalibus oculis, an mente? Si corporalibus [258 1Kb] oculis, absurdum satis uidetur; siquidem cum ille incircumscriptus spiritus nec mole distenditur, nec loco continetur, nec tempore mouetur, atque omnia late patet, quam infirmus sit humanus intuitus. Si mente, non uidetur impossibile, si tamen munda. Promissum nobis enim est: Beati mundo corde, quoniam ipsi Deum uidebunt . Si non posse, quomodo erit uerum, quia, dictante ueritate, Dauid dixit: Querite Dominum et confirmamini, querite faciem eius semper . Num non hominibus loquebatur Dauid, quorum mentes ad exquirendam Domini faciem excitabat? Num quidnam ueritas et preco ueritatis  dissentient? Non plane quidem intellegentibus. Item quero, si uidere homo Deum possit et uiuere, annon? Si uidere potest et uiuere, quomodo erit uerum quod Deus dixit: Non enim uidebit me homo et uiuere potest. Si uero non potest, ut hoc uerum esse possit, quomodo erit uerum quod Iacob dixit: uidi Dominum facie ad faciem, et salua facta est anima mea ; et Esaias: uidi Dominum Sabaoth oculis meis . Quomodo predicabunt contraria et ueritas et prophete ueritatis? Set quoniam stoliditas uestra in uetustate littere et non in nouitate spiritus ambulabat, ex eo ceci incurritis offendiculum, unde luminis possetis habere ducatum. Ac per hoc nos,  qui eterni luminis suscepimus ueritatem, Iudaice cecitatis discindamus errorem, ut et fidelibus mentibus proposite questionis pateat ueritas, et illi audientes non intellegant, et uidentes [259 1Kb] ceci fiant. Dixit Deus ad Moysen: Non enim uidebit me homo et uiuere potest, quod ita intellegi potest: Quamdiu homo in isto mortali corpore, quod corrumpitur et aggrauat animam, uiuit, Deum uidere non potest sicuti est in natura diuinitatis, nec corporeis oculis nec ipsa etiam mente, quamuis munda et ab omni pene uitiorum labe purgata. Que etsi in diuina iam sit contemplatione, minus tamen habet ad summam,  quod aliquam maculam contrahit ex mortalitate, et ideo homo Deum non potest uidere et uiuere, quousque secundum hominem uiuit, et secundum Deum [260 1Kb] minime, et sibi non moritur, ut uiuat Deo. Set quomodo in regione mortis, ut ita dicam, mortaliter uiuens, Deum, qui uera uita est, et homo uideret aut quereret, nisi misericorditer inclinata uita ad mortuos descendisset? Mortui enim eramus, ex quo a facie Dei ex illa prima preuaricatione in Adam omnes cecidimus. Quapropter, miserata mortalitatem nostram [261 1Kb] diabolica fraude deceptam, ad nos uita uelata carne descendit, quia non aliter inaccessibilem lucem infirmitas carnis ferre ualeret, nisi eadem uita carne se uelaret, per oppositionem carnis monstraret nobis lucem Deitatis, quod quasi iam factum  Esaias [262 1Kb] ante predixit: Habitantibus in regione umbre mortis, lux orta est eis . Hanc ergo lucem uterque Iacob et Esaias non corporalibus oculis, set spiritualibus uidit. Atque ex hac uisione in uocem exultationis alter [263 1Kb] eorum prorumpit, dicens: uidi Dominum facie ad faciem, et salua facta est anima mea. Intellexerat enim Deum dixisse ad Moysen: Non enim uidebit me homo et uiuere potest; quasi de salute anime sue desperasset, si non per prophetie mysterium [264 1Kb] Deum, qui ab homine uideri non poterat, per assumptionem carnis uideri posse cognosceret. Unde quia uidit, clamauit: uidi Dominum facie ad faciem, et salua facta est anima mea, et inde spem salutis assumpsit; unde per assumpte mortalitatis speciem, salutem, exspectationem mundi,  per carnis sue probationem uenturam mundo cognouit. Quod etiam in benedictione filiorum predicendo expressit, dicens: Non auferetur sceptrum de Iuda et dux de femoribus eius, donec ueniat qui mittendus est, et ipse erit exspectatio gentium . De quo etiam Esaias ait: Super quem continebunt reges os suum ; ipsum gentes deprecabuntur . Nunc quid [265 1Kb] contradicis, Iudee; cur uocas nos animalia? Ecce nos animalia eius, de quo dixit Abacuc: In medio duûm animalium cognosceris. Non, ut tu improperas, hiscimus, set ut rationabilia  animalia respondemus. Quod uero prosecutus es, dixisse Dauid: Nolite confidere in principibus, in filiis hominum, in quibus non est salus, ac per hoc nullum filium hominis pretermisisse, ut ex prophete testimonio iniuriam clam uidearis facere Christo---set aperte seruos eius blasphemas, quasi non iniuria serui ad contemptum respiciat Domini---, respondemus ad hec dicentes cum propheta: Muta fiant labia dolosa, que locuntur aduersus iustum iniquitatem in superbia et in abusione . Et spem nostram in hominem non ponimus, set in Deum et in Christum eius, quem Deum et hominem ueraciter credimus, eumque Deum et Dei Filium esse prophetarum uestrorum [266 1Kb] testimoniis comprobauimus [267 1Kb] . Petrum uero et Iohannem atque  Martinum non demones, set expulsores demonum fideliter confitemur, et hoc uerum esse certis indiciis usque hodie cernimus, non in eis spem nostram ponentes, set spem nostram apud Deum eorum intercessionibus commendantes. Quod uero dixisti: In omnibus locis legitur Deus Isrel et non Deus gentium, refellit te Deus per Dauid, dicens ad Filium: Postula a me, et dabo tibi gentes hereditatem tuam et possessionem tuam terminos terre ; idemque ad Abraham: In semine tuo benedicentur omnes tribus terre . Si uero gentes hereditas Dei sunt, nescio, qualiter non sit Deus earum, cuius hereditas sunt. In hoc namque, quod sub requisitione nostri sensus innectis, memorem fieri Dominum testamenti sui, uerbi, quod mandauit  in mille generationes, quod disposuit ad Abraham, propinquius tuo noster sensus ueritati concordat. Quomodo hic intellegis: in mille generationes? Si replices generationes ab exordio mundi, non inuenies mille. Set quia in Scripturis sacris sepe finitum pro infinito ponitur, mille generationes omnes generationes accipiende sunt, ut consequenter uerum sit iuramentum ad Abraham dispositum, quod in semine tuo benedicentur omnes gentes, id est in Christo.




ANNO DOMINI MXXuI.
BURCHARDUS WORMATIENSIS ECCLESIAE EPISCOPUS.



PROeMIA.





NOTITIA HISTORICA ET LITTERARIA.


 Burchardus Wormatiensis episcopus, natione Germanus, patria Hassus, et primum Lobii in Belgio monachus, et Olberti, Lobiensis monachi et abbatis postea Gemblacensis discipulus, anno 996, Olberto magistro instante, episcopus Wormatiensis Ecclesie electus est, in qua resedit usque ad annum 1025 uel 1026, quo mortuus est. Sigebertus in Chronico ad annum 1008 refert, collaborante magistro suo Olberto Abbate, uiro undequaque doctissimo, magnum Canonum uolumen edidisse: et in libro De scriptoribus ecclesiasticis, cap. 141, hec de eo refert: »Burchardus, episcopus urbis Wangionum que dicitur Wormatia, magnum Canonum uolumen, quod a nomine ipsius Burchardus denominatur, multo studio composuit, quod testimoniis omnium authenticorum conciliorum et  decretis Romanorum pontificum et sententiis omnium pene catholicorum Patrum auctorizauit, ex quo adhuc omnium conciliorum decreta auctorizantur.« Ea que de auxilio Olberti ad compilationem hanc faciendam in Chronico scripserat, confirmat in libro De scriptoribus ecclesiasticis in Olberto, cap. 142, uerbis istis: »Burchardus episcopus Wormatiensis, eius Olberti magisterio ad hoc prouectus, ut ita ecclesiastice utilitati intenderet, et eius studio, ore et manu illud magnum Canonum uolumen ad communem omnium utilitatem ederet.« Ubi et quibus auxiliantibus Burchardus hoc perfecit opus, docet auctor anonymus, qui uitam eius post obitum scripsit, cum Decreto ipsius editam: »Forestus silua est, inquit, duobus milliaribus a Wormatia  distans, abietibus abundans, et hanc palus limosa ex una parte ambiendo circumcingit, in cuius medietate collis pulcherrimus consistit, ad quem uir Dei se transferri precepit; et quia mundanos tumultus deuitare uoluit, arboribus fruticibusque succisis, collem explanauit. Ibi quoque primum fecit oratorium, dein albis officinis peractis, cellam egregiam construxit. Illuc se post concilia regiaque colloquia et post curam synodalem diuersosque mundi strepitus  receperat. Ibi quoque negotiis secularibus post tergum proiectis, totis uiribus in obsequio Dei studebat. Eodem quippe tempore, in collectorio Canonum in hac cella non modicum laborabat. Nam, domino Walterio Spirensi episcopo adiuuante, et Brunichone preposito exhortante et suggerente, Canones in unum corpus collegit. Non pro ulla arrogantia, sed, ut ipse dixit, quia canonum iura penitentiumque iudicia in episcopatu suo omnino fuerant neglecta ac destructa; hoc uero corpus seu Collectorium distinxit et in uiginti libros distribuit.« Idem in prefatione operis sui testatur. »Cum in sua diecesi canones et penitentium iura confusa, imo discrepantia uideret, ut aut ex toto neglecta, aut omni pene auctoritate destituta, uel modice in  ecclesiastica disciplina institutis apparere potuerint, rogatu Brunichonis prepositi Ecclesie Wormatiensis cepit congerere et digerere iura ecclesiastica ad utilitatem sue Ecclesie, ob negligentiam et inscitiam, ut ipse loquitur, sacerdotum.« Fontes autem et partes sui operis ipse in fine prefationis memorate ostendit.

»Synodalia, inquit, precepta, sanctaque instituta, tam ex sanctorum Patrum sententiis quam ex canonicis scriptis, adiutore Deo, in unum fascem ex amplissimo orbe collegi, eaque ut potui uno ueluti corpore connexa, uiginti libris distinxi.« Et quibusdam interiectis: »Quantis autem hoc laboribus atque uigiliis prestiterim, Deus optimus iudicabit, quem quod pro nostre Ecclesie necessitate fecerim, non  latet. Quare etiamsi nostre prouincie limites non exierit, nichil omnino egre feremus, modo nostrorum ministrorum manibus teratur. Porro legentibus etiam id persuasum esse cupimus, nichil de meo in hoc opere additum esse, sed ex diuinis testimoniis Scripturarum  singula esse decerpta, ea sane fide, ut perpetuam auctoritatem habitura  non dubitem. Ex quibus autem scriptis selegerim ordo sequens indicat:

»Ex canonibus qui Corpus canonum uocantur.

Ex apostolorum Canone.

Ex transmarinis conciliis. Intelligit Orientalia.

Ex conciliis in Germania, Gallia, Hispania celebratis.

Ex Romanorum pontificum decretis.

Ex euangelicis apostolicisque Scripturis.

Ex ueteri Testamento.

Ex libris sancti Gregorii. Ex Hieronymo, Augustino, Ambrosio, Benedicto, Basilio Magno, Isidoro.

Ex Penitentiali Romano. Ex Penitentiali Theodori. Ex Penitentiali Bede.«

Distinxit Buchardus opus suum in libros uiginti,  quorum quilibet sua capita seu canones habet; quodlibet autem caput est tantum unius, cuique autem canoni summarium seu titulus prenotatus legitur. Summam librorum hanc Burchardus ipse premisit.

Primus liber continet de potestate et primatu apostolice sedis, patriarcharum ceterorumque primatum, metropolitanorum, et de synodo celebranda et uocatione ad synodum; De accusatis et accusatoribus; et testibus; de exspoliatis iniuste; de iudicibus ac de omni honore competenti ac dignitate, et diuerso negotio, et ministerio episcoporum.

Secundus liber continet de congruenti dignitate, et diuersa institutione, ac nutrimento uel uite qualitate,  et diuerso negotio et ministerio presbyterororum et diaconorum, seu reliquorum ordinum ecclesiasticorum.

Tertius liber continet de diuinarum domorum institutione et cultu et honore; de decimis et oblationibus et iudiciis singulorum, et qui libri in sacro catalogo recipiantur, qui uero apocryphi, et quando apponendi sint.

Quartus liber continet sacramentum baptismatis, et ministerium baptizandorum et baptizatorum, et consignandorum et consignatorum.

Quintus liber continet de sacramento corporis et sanguinis Domini, et de perceptione et obseruatione eorum.

Sextus liber continet de homicidiis sponte et non  sponte commissis, et de parricidio et de fratricidiis, et de illis qui uxores legitimas et seniores suos interficiunt, et de occisione ecclesiasticorum, et de obseruatione et de penitentia singulorum.

Septimus liber continet de incesta copulatione consanguinitatis, et in quo geniaclo fideles et coniungi et separari debeant, et de reuocatione et de penitentia singulorum.

Octauus liber continet de uiris et feminis Deo dicatis, et sacrum propositum transgredientibus, et de reuocatione et penitentia eorum.

Nonus liber continet de uirginibus et uiduis non uelatis, de raptoribus earum, et de separatione eorum; de coniunctione legitimorum connubiorum,  de concubinis, et de transgressione et penitentia singulorum.

Decimus liber continet de incantatoribus, de auguribus, de diuinis, de sortilegis, et de uariis illusionibus diaboli, et de maledicis, et de contentiosis, et de conspiratoribus, et de penitentia singulorum.

Undecimus liber continet de excommunicandis et excommunicatis, de furibus et de depredatoribus; et de presumptione, et contemptu, et negligentia, et reconciliatione et penitentia eorum.

Duodecimus liber continet de periurio et de penitentia eius.

Tertius decimus liber continet de ueneratione et obseruatione sacri ieiunii.

Quartus decimus liber continet de crapula et  ebrietate, et de penitentia eorum.

Quintus decimus liber continet de imperatoribus, de principibus et de reliquis laicis, et de ministerio eorum.

Sextus decimus liber continet de accusatoribus, de iudicibus, de defensoribus, de falsis testibus, et de penitentia singulorum.

Septimus decimus liber continet de fornicatione et incestu diuersi generis, et de penitentia utriusque sexus et diuerse etatis.

Octauus decimus liber continet de uisitatione, et penitentia, et reconciliatione infirmorum.

Nonus decimus liber qui Corrector uocatur, continet correctiones corporum et animarum medicinas, et docet unumquemque sacerdotem, etiam  simplicem, quomodo uel qualiter unicuique succurrere ualeat, ordinato uel sine ordine, pauperi, diuiti, puero, iuueni, seni, decrepito, sano, infirmo, in omni etate, in utroque sexu.

uicesimus liber Speculationum uocatur, speculatur enim de Prouidentia et de predestinatione diuina, et de aduentu Antichristi, de eius operibus, de resurrectione, de die iudicii, de infernalibus penis, et de felicitate perpetue uite.

Hec summa librorum uiginti, quos continet Decretum Burchardi Wormatiensis episcopi.

Opus Decretorum Burchardi editum est primum Parisiis, anno 1499, et iterum Colonie Agrippine, anno 1548, in-8o, denique Parisiis, anno 1549. Comportauit  Burchardus in Collectionem hanc multa ex Isidoro Mercatore seu Decretalibus eius epistolis suppositis. Specimen exhibebunt sequentia exempla, que clarissimus uir Dauid Blondellus in Prolegomenis Pseudo-Isidori et Turriani uapulantium cap. 18 accurate collegit.

»Assumit igitur ex Pseudo-Clementis epist. 1, libro I, cap. 124, 125, 126, 127, 133, 137 et 155; lib. II, cap. 94; lib. uI, cap. 28; lib. XIu, cap. 16. Ex epistola 2, lib. III, cap. 216; lib. u, cap. 11 et 14. Ex epistola 3, lib. II, cap. 93; lib. III, cap. 59; lib. Iu, cap. 15.---Ex Pseudo-Anacleti prima lib. I, cap. 4 et 59; lib. II, cap. 154; lib. III, cap. 71, 77; lib. XI, cap. 18. Ex epistola secunda lib. I, cap. 1 et 15;  lib. II, cap. 5. Ex tertia lib. I, cap. 136, 152, 178.---Ex Pseudo-Euaristi secunda lib. I, cap. 76, 99, 34, 40; lib. II, cap. 9.---Ex Pseudo-Sixti primi secunda lib. III, cap. 214.---Ex Pseudo-Alexandri prima lib. I, cap. 129, 130, 132; lib. II, cap. 52; lib u, cap. 5.---Ex Pseudo-Telesphori epistola lib. III, cap. 63.---Ex Pseudo-Hygini priore lib. I, cap. 65.---Ex Pseudo-Pii secunda lib. II, cap. 29.---Ex Pseudo-Aniceto lib. II, cap. 28, 63.---Ex Pseudo-Soteris epist. posteriore lib. III, cap. 215.---Ex Pseudo-Eleuthero lib. XuI, cap. 30.---Ex Pseudo-uictoris priore lib. I, cap. 176; lib. Iu, cap. 3.---Ex Pseudo-Zephirini priore lib. I, cap. 154; lib. XuI, cap. 13.---Ex posteriore lib. II, cap. 3.---Ex Pseudo-Callisti priore lib. II, cap. 38.---Ex posteriore lib. I, cap. 66, 80,  135, 171; lib. III, cap. 49; lib. uII, cap. 1; lib. X, cap. 64. uide et librum IX, cap. 7.---Ex Pseudo-Urbano lib. III, cap. 3 et 143; lib. I, cap. 1.---Ex Pseudo-Antero lib. I, cap. 77; lib. Iu, cap. 66.---Ex Pseudo-Fabiani secunda lib. I, cap. 147, 148. Ex tertia lib. I, cap. 183; lib. II, cap. 10.---Ex Pseudo-Cornelii secunda lib. I, cap. 193; lib. XII, cap. 12, 19.---Ex Pseudo-Lucio lib. I, cap. 54; lib. XI, cap. 19.---Ex Pseudo-Stephani priore lib. I, cap. 173. Ex posteriore lib. I, cap 142, 161, 177, et lib. XuI, cap. 19.---Ex Pseudo-Sixti secundi posteriore lib. I, cap. 143, 192.---Ex Pseudo-Dionysii secunda lib. III, cap. 43.---Ex Pseudo-Felicis primi prima lib. I, c. 157, 169; lib. XuI, cap. 11. Ex secunda lib. I, cap. 174.---Ex Pseudo-Eutychiano lib. u, cap. 7.---Ex  Pseudo-Caio lib. I, cap. 139.---Ex Pseudo-Eusebii prima lib. I, cap. 138, 165. Ex secunda lib. XI, cap. 25, 27. Ex tertia lib. Iu, cap. 63.---Ex Pseudo-Melchiadis priore lib. III, cap 2, 4, 5. Ex posteriore lib. I, cap. 2; lib. Iu, cap. 61.---Ex Pseudo-Marco lib. I, cap. 98.---Ex Pseudo-Iulii secunda lib. I, cap. 144, 170. Et ex prima lib. I, cap. 175.---Ex Pseudo-Felicis secundi priore lib. I, cap. 141, 163, 167, 180, 221, 222; lib. XuI, cap. 11.---Ex Pseudo-Damasi quinta lib. I, cap. 153, 156, 171, 179; lib. XuI, cap. 31.---Ex Pseudo-Anastasii priore lib. III, cap. 103; et ex posteriore lib. XIX, cap 129.---Ex Pseudo-Felicis quarti secunda lib. III, cap. 57, 58.---Ex Pseudo-Ioannis secundi priore lib. III, cap 32.---Ex Pseudo-Pelagii secundi nona lib. III, cap. 69.---Ex Pseudo-Gregorii  epist. ad Felicem, lib. uII, cap. 19.---Ex  Pseudo-Deusdedit lib. XuII, cap. 44. Preterea multa alia nescio unde hausta congerit, que tribuit Euaristo, lib. III, cap. 17; lib. XuIII, cap. 16. Alexandro, lib. I, cap. 59; lib. XIX, cap. 100. Sixto, lib. Iu, cap. 46. Hygino, lib. III, cap. 11, 21, 39; lib. Iu, cap. 24. Pio, lib. III, cap. 72, 124; lib. u, cap. 27, 47; lib. uI, cap. 37; lib. uIII, cap. 18; lib. XII, cap. 4, 15; lib. Xu, cap. 10; lib. XIX, cap. 63. Aniceto, lib. u, cap. 29. Soteri, lib. III, cap. 73, 74; lib. u, cap. 20, 44; lib. XII, cap. 18. Zephirino, lib. uIII, cap. 40. Callisto, lib. XuIII, cap. 2. Fabiano, lib. Iu, cap. 1; lib. u, cap. 17, 24, 25, 36; lib. uII, cap. 21; lib. IX, cap. 30; lib. X, cap. 59, 60; lib. XII, cap. 40; lib. XIII, cap. 8. Eutychiano, lib. I, cap. 91, 92, 93, 94; lib. u, cap. 35; lib. uIII, cap. 17; lib. IX,  cap. 59, 60; lib. XI, cap. 30; lib. XII, cap. 14; lib. XIu, cap. 2, 3, 10; lib. XIX, cap. 105. Marcello, lib. III, cap. 1, 3, 9. Eusebio, lib. III, cap. 99; lib. uIII, cap. 19; lib. IX, cap. 13; lib. XIII, cap. 17; lib. XIu, cap. 7; lib. XuIII, cap. 11; lib. XIX, cap. 110. Lucio, lib. XIX, cap. 69. Iulio, lib. II, cap. 127; lib. III, cap. 1, 204; lib. u, cap. 1; lib. uII, cap. 7; lib. IX, cap. 18; lib. XuIII, cap. 21. Liberio, lib. XIII, cap. 13, 14, 18. Felici, lib. I, cap. 51; lib. XuI, cap. u; lib. XIX, cap. 62. Damaso, lib. I, cap. 25. Bonifacio, lib. I, cap. 73, 131, 184, 202; lib. III, cap. 26; lib. XI, cap. 17. Siluerio, lib. III, cap. 23; lib. u, cap. 19; lib. XIII, cap. 12. Pelagio, lib. XII, cap. 9. Citauit etiam Prefationem Pseudo-Isidori lib. I, cap. 42. Hec collegit doctissimus Dauid Blondellus  in Prolegomenis nempe Pseudo-Isidori et Turriani uapulantium, cap. 18.

Agunt de Burchardo Wormatiensi episcopo Sigebertus in libro De scriptoribus ecclesiasticis, cap. 141 et 142; Henricus Pantaleo in Prosopographia illustrium uirorum totius Germanie, parte II, pag. mihi 46 editionis Basileensis, anno 1565, apud Nicolaum Brylingerum, in-fol.; Antonius Posseuinus tomo I Apparatus sacri, uerbo Burchardus Wormatiensis episcopus; Gerardus uon Mastricht in Historia iuris ecclesiastici et pontificii, num. 248 ad 254, pag. 280 ad 291 editionis Desburgi 1676, et Amstelodami 1686 in-8o Guilielmus Cauus in Historia rei litterarie ad annum 996, pag. 593 Londinensis editionis 1686  in-folio.





DE COLLECTIONE BURCHARDI EPISCOPI WORMATIENSIS. Huius mos inscribendi synodis, pontificibus, uel Patribus sententias quorumdam posteriorum scriptorum, Penitentiale Ecclesiarum Germanie ab ipso receptum et auctum.


 1. Burchardus, patria Hassus, non monachus, ut plures crediderunt, sed canonicus et capellanus regius fuit, ac postea ad Wormatiensem cathedram promotus ante annum 1002, eamdem tenuit usque ad annum 1025, quo e uiuis excessit XIII Kal. Septembris. Dum autem erat episcopus, collectionem canonum, hortante Brunicone Ecclesie Wormatiensis preposito, concinnauit. Stephanus Baluzius in prefatione ad Antonii Augustini libros de Emendatione Gratiani § 18, animaduertit uerum huius collectionis auctorem dicendum esse potius Olbertum monachum Lobiensem, et postea abbatem Gemblacensem, quo dictante et magistrante Burchardus magnum illud canonum uolumen centonizauit, si uera hec sunt que leguntur in libro de Gestis abbatum Gemblacensium.  uerum ex mss. Gemblacensibus atque Leodiensibus rem aliter narrat Bartholomeus Fisen in Floribus Ecclesie Leodiensis, pag. 328. Cum uero Burchardus Olberto preceptore et familiari suo uteretur, eumdem operis adiutorem adhibuisse negari non potest. Hinc Sigebertus in Chronico ad annum 1008 Burchardum, collaborante magistro suo Olberto, uiro undequaque doctissimo, magnum Canonum uolumen edidisse scribit. Anonymus, qui post Burchardi obitum eius uitam digessit editioni Coloniensi insertam, alium eiusdem operis adiutorem commemorat. Eodem quippe tempore, inquit, in Collectario canonum . . . . . non modicum laborauit. Nam domino Walterio Spirensi episcopo adiuuante, et Brunicone preposito exhortante et suggerente, canones in unum corpus collegit.  Notatu dignus est titulus: Collectarium canonum; nam manuscripti codices omni titulo carent. Concinit uero cum prefatione ipsius Burchardi paulo post subiicienda, in cuius fine is suam collectionem Collectarium uocat.

2. Ad Ecclesie sue Wormatiensis usum idem opus se confecisse in eadem prefatione testatur. Istud non inceptum ante annum 1012 colligitur ex libro secundo, c. 227, ubi suam formatam epistolam refert ad Walterium Spirensem scriptam eodem anno Idibus Martii. Idem uero opus iam fuisse perfectum antequan Burchardus anno 1023 synodo Salangustadiensi interesset, ex eo cognoscimus quia eiusdem synodi canones cum in collectionem non potuisset  inserere, in calce omnes subiecit. Ioannes Molineus in prefatione ad Iuonis Decretum auctor est multa in editis Burchardi libris desiderari que ipse uidit in ueteribus pleniora, sed ea in duodecim libros tantum diuisa, quorum sexta pars est editus liber. Hinc, ut credimus, Ioannes Albertus Fabricius tom. XI Bibliothece Grece, pag. 8, duodecim tomos decretorum a Burchardo collectos tradit, additque: Hoc opus ipsum integrum necdum lucem uidit, sed tantum excerpta ex illo diuisa in libros 20. At non solum codex, ex quo editio prodiit, libros 20 Burchardo inscribit, uerum etiam illa quoque uetustissima exemplaria que Petrus Pitheus commemorat. Nos item quatuor integros codices uidimus, duos in bibliotheca uaticana signatos num. 1350 et 1355, unum apud Patres  Benedictinos in monasterio Padilironensi, et alium Patauinum in bibliotheca S. Iustine, qui totidem libros eidem Burchardo inscriptos exhibent. Addemus et alia duo antiqua uaticana exemplaria 1356 et 4980, quorum alterum incipit a libro septimo, alterum a nono, et utrumque prosequitur usque ad librum XIX, qui ob mutilos codices fine caret. Cum hec librorum series ac ea que in eisdem continentur eadem sint in aliis exemplaribus integris, hec quoque duo exemplaria eumdem uiginti librorum numerum confirmant. Cum porro nulli hactenus noti codices ullam collectionem Burchardi nomine prenotatam, in duodecim partes distributam contineant, ueremur ne Ioannes Molineus equiuocatione aliqua ductus aliam ampliorem anonymam collectionem in  totidem partes diuisam ob consonantiam in pluribus pro Burchardiano opere inaduertenter acceperit. Forte ob oculos habuit collectionem Sorbonico-Mutinensem in partes duodecim distinctam, quam descripsimus capite decimo; deceptusque ex eo fuit quia inter titulos librorum Burchardi I, II et sequentibus, ac titulos eiusdem collectionis prefixos partibus I, II, III, Iu, u et X, summa consensio est. Certe prefatio que in solis mss. 20 libros preferentibus inuenitur, Burchardum habet auctorem iisdemque libris fidem facit. Id autem multo clarius elucet ex tribus Burchardi codicibus uat. 1355, Patauino S. Iustine, et Padilironensi, in quibus ipsa prefatio ab editis discrepans, et sincerior, ut mox uidebimus,  quam uulgata, non solum eumdem uiginti librorum numerum expresse approbat, uerum etiam ipsorum titulos insertos preferens, hos et non alios a Burchardo concinnatos testatur. Concinit etiam anonymus ipsi Burchardo ceuus, qui in eius uita tradit: Hoc uero corpus, siue Collectarium distinxit, et in uiginti libros distribuit. Nonne hec duo, ceui scilicet scriptoris et ipsius Burchardi, testimonia duodecim librorum opinionem expungunt?

3. In Operibus Georgii Cassandri pag. 1091 et 1098, teste Fabricio, hec leguntur: Nacti etiam sumus ms. opus Burchardi, quod obiter tantum cum impresso Parisiis an. 1549 contulimus, et deprehendimus epistole phrasim totam immutatam. Idipsum et nos obseruauimus in tribus laudatis codicibus, in  quibus tantum prefationem inuenimus. In his prefatio non solum uerbis discrepat a uulgata, uerum etiam ordine: ea enim que in editis ad prefationis calcem ab aliis adiecta uideri possunt, ipsi prefationi in iisdem mss. ita inseruntur, ut Burchardo auctore scripta fuisse manifestissime constet. Horum ueterum exemplarium concordia, cum quibus alios quoque codices qui prefatione non careant, conuenire non ambigimus, hanc ueram esse prefationem seu epistolam Burchardi ad Bruniconem suadet; idipsumque confirmat ipsa styli ac syntaxeos inconcinnitas, que illi euo maxime congruit. Prefationem autem uulgatam, eum tam aperte a memoratis uetustis mss. dissentiat, studiosi alicuius arbitrio, cui elegantior stylus placebat, fuisse immutatam arbitramur.  Illam interim qualis in codicibus legitur hic exhibemus.

4. »Burchardus solo nomine Wormaciensis episcopus Brunichoni fideli suo, eiusdem uidelicet sedis preposito, in Christo Domino salutem.

Multis iam sepe diebus familiaritas tua, frater carissime, presens nobis hortando suggessit quatenus libellum ex uariis utilitatibus ad opus compresbyterorum nostrorum tam ex sententiis sanctorum Patrum quam ex canonibus, seu ex diuersis penitentialibus uigilanti animo corpus in unum colligerem: ob id maxime, quia canonum iura et iudicia penitentium in nostra diecesi sic sunt confusa atque diuersa et inculta, ac sic ex toto neglecta, et inter se ualde discrepantia, et pene nullius auctoritate suffulta,  ut propter dissonantiam uix a sciolis possint discerni. Unde fit plerumque ut confugientibus ad remedium penitentie, tam pro librorum confusione quam etiam presbyterorum ignorantia, nullatenus ualcat subueniri. Cur hoc? Inde estimo euenire maxime, quia mensuram temporis et modum delicti in agenda penitentia non satis attente, et aperte, et perfecte prefigunt canones pro unoquoque crimine, ut de singulis dicant qualiter unumquodque emendandum sit; sed magis in arbitrio sacerdotis intelligentis relinquendum statuunt. Quapropter, quia hoc nisi a sapientibus et legis diuine eruditis fieri  nequit, rogauit me dilectio tua, ut hunc librum breuiter collectum, nunc demum pueris discendum traderem: ut quod nostri cooperatores in maturiore etate positi nostris diebus, et antecessorum nostrorum tarditate neglexerant, modo etate teneris, et aliis discere uolentibus traderetur. Siquidem ut prius fierent probi discipuli, post plebium et dociores et magistri; et ut perciperent in scholis quod quandoque docere deberent sibi commissos. Desiderium tuum, et petitio, frater, iusta mihi uidetur, et de uoluntate tali gratias ago. Etiam et illi multimodas gratias refero, qui te talem mihi prestiterat, quia pro statu Ecclesie nostre te assidue desudasse cognoueram. Sed quod tuam exhortationem sepius mihi inculcatam tandiu distuleram, mee ignauie  nolo ut assignes, quia duabus ex causis minime mihi hoc attingere licuerat: scilicet propter uarias et ineuitabiles ecclesiasticas necessitates, que quotidie more fluctuum emergunt; et insuper cura mundialium rerum ad imperialia mandata pertinentium, que studentis et ad superiora tendentis animum ualde obtundunt; quia animus cuiusque, dum diuiditur per plura, minor fit ad singula. Tamen tuis sanctis petitionibus obediens, synodalia precepta et sancta statuta tam ex sententiis sanctorum Patrum quam ex canonibus, Deo largiente, collegi et, prout potui, corpore connexui in uno, et in uiginti libros idem corpus distribui. Et si quis diligens lector eos subtiliter perscrutatus fuerit, multas utilitates nostri ministerii in eis inueniet.


 Index  singulorum librorum D. Burchardi Wormaciensis episcopi, breuiter quid quoque libro continetur ostendens.

»Primus liber continet de potestate et primatu apostolice sedis, patriarcharum, ceterorum primatum, metropolitanorum, et de synodo celebranda, et uocatione ad synodum; de accusatis, et accusatoribus, et testibus; de exspoliatis iniuste; de iudicibus ac de omni honore competenti, ac dignitate, et diuerso negotio, et ministerio episcoporum.

Secundus liber continet de congruenti dignitate, et diuersa institutione, ac nutrimento, uel qualitate uite, et diuerso negotio, et ministerio presbyterorum, et diaconorum, seu reliquorum ordinum ecclesiasticorum.

 Tertius liber continet de diuinarum domorum institutione, et cultu, et honore; de decimis, et oblationibus, et iustitiis singulorum; et qui libri in sacro Catalogo recipiantur, qui uero apocryphi, et quando apponendi sint.

Quartus liber continet sacramentum baptismatis, et ministerium baptizandorum, et baptizatorum, et consignandorum, et consignatorum.

Quintus liber continet de sacramento corporis et sanguinis Domini, et de perceptione, et obseruatione eorum.

Sextus liber continet de homicidiis sponte et  non sponte commissis, et de parricidiis, et de fratricidiis, et de illis qui uxores legitimas, et seniores suos interficiunt, et de occisione ecclesiasticorum, et de obseruatione, et de penitentia singulorum.

Septimus liber continet de incesta copulatione consanguinitatis, et in quo geniculo fideles et coniungi et separari debeant, et de reuocatione, et de penitentia singulorum.

Octauus liber continet de uiris ac feminis Deo dicatis et sacrum propositum transgredientibus, et de reuocatione, et de penitentia eorum.

Nonus liber continet de uirginibus et uiduis non uelatis, de raptoribus earum, et de separatione eorum, de coniunctione legitimorum connubiorum, de concubinis, de transgressione et penitentia singulorum.

 Decimus liber continet de incantatoribus, et de auguribus, de diuinis, de sortilegis, et de uariis illusionibus diaboli, et de maledicis, et de contentiosis, et de conspiratoribus, et de penitentia singulorum.

Undecimus liber continet de excommunicandis et excommunicatis, de furibus, et de predatoribus, et de presumptione, et contemptu, et negligentia, et reconciliatione, et penitentia eorum.

Duodecimus liber continet de periurio et de penitentia eius.

Tertius decimus liber continet de ueneratione et obseruatione sacri ieiunii.

Quartus decimus liber continet de crapula, et ebrietate, et de penitentia eorum.

 Quintus decimus liber continet de imperatoribus, principibus, et de reliquis laicis, et de ministerio eorum.

Sextus decimus liber continet de accusatoribus, de iudicibus, de defensoribus, de falsis testibus, et de penitentia singulorum.

Septimus decimus liber continet de fornicatione et incestu diuersi generis, et de penitentia utriusque sexus et diuerse etatis.

Octauus decimus liber continet de uisitatione, et penitentia, et reconciliatione infirmorum.

Nonus decimus liber, qui Corrector uocatur et Medicus, continet correctiones corporum et animarum medicinas, et docet unumquemque sacerdotem, etiam simplicem, quomodo uel qualiter unicuique  succurrere ualeat, ordinato uel sine ordine, pauperi, diuiti, puero, iuueni, seni, decrepito, sano, infirmo, in omni etate, in utroque sexu.

uigesimus liber Speculationum uocatur: speculatur enim de Prouidentia et de predestinatione diuina, et de aduentu Antichristi, de eius operibus, de resurrectione, de die iudicii, de infernalibus penis, de felicitate perpetue uite.

Unde, frater, si regentibus plebes suas ex his omnibus unum defuerit, quomodo eas instruere et docere poterunt? Etiam sacerdotis nomen uix in eis constabit, quia ualde periculose sunt euangelice mine, quibus dicitur: Si cecus ceco ducatum prestet, ambo in foueam cadunt. Quod si est aliquis inuidulus  qui, postquam istud uiderit, mihi inuiderit, dicens me ex alienis aribus colligere escas, et ex aliorum labore mihi facere nomen inane, esto. Fateor quia ex aliorum labore collegeram, quia mihi soli canones facere non licet, colligere licitum est, quod et feci; Deus nouit, non pro arrogantia quadam, sed pro nostre Ecclesie necessitudine. Ut autem obstruatur detrahentis murmur, liber qualiscunque sit, nostrorum sit. Non rogo ut nostri episcopii limen transeat, sed nostris addiscendum remaneat. Quomodo autem, uel unde illum collegerim, uolo ut audias; et si est peccatum ullum, tuo iudicio relinquo diiudicandum. Nihil addidi de meo nisi laborem, sed ex diuinis testimoniis ea que in eo inueneris, magno sudore collegi. Et ut essent que comportaueram auctoritatiua,  summo studio elaboraui. Ex ipso enim nucleo canonum, quod a quibusdam Corpus canonum uocatur, que sunt nostro tempori necessaria, excerpsi. Ex canone apostolorum quedam, ex transmarinis conciliis quedam, ex Germanicis quedam, ex Gallicis et Hispanicis quedam, ex decretis Romanorum pontificum quedam, ex doctrina ipsius ueritatis quedam, ex ueteri Testamento quedam, ex apostolis quedam, ex dictis sancti Gregorii quedam, ex dictis sancti Hieronymi quedam, ex dictis sancti Augustini quedam, ex dictis sancti Ambrosii quedam, ex dictis sancti Benedicti quedam, ex dictis sancti Isidori quedam, ex dictis sancti Basilii quedam ex Penitentiali Romano quedam, ex Penitentiali Theodori quedam, ex Penitentiali Bede quedam.  Ad hec in Collectario hoc si quid utilitatis inueneris, Dei donis ascribe. Si autem quid superfluitatis, mee insipientie deputa. Bene ualeas, et in sacris orationibus tuis mei peccatoris memoriam deprecor ut habeas. Explicit prologus.«

5. In hac prefatione, seu epistola ipsius Burchardi notanda sunt uerba in uiginti libros idem corpus distribui; et preterea recolendum est, quod antea attigimus, singulorum librorum ordinem et titulos eidem prefationi a Burchardo fuisse insertos, ut ne dubitari possit quin editum opus, quod cum hoc librorum numero et cum iisdem titulis atque ordine plane concordat, Burchardum habeat auctorem. In uulgata prefatione, licet rebus pluribus discrepans, idem librorum numerus indicatur. At ordo diuersus;  et quedam particule ita ab eadem prefatione dissecte sunt et in calcem reiecte, ut non a Burchardo, sed ab alio conscripte et adiecte uideri possint. Non solum enim index titulorum cuiusque libri in uulgatis a prefatione distractus est, uerum etiam ipsi premittitur auctorum ex quibus Burchardus canones deriuauit; catalogus, ab eadem prefatione pariter diuulsus cum hac inscriptione, que a Burchardo proficisci nequit: Ex quibus locis auctorum scriptis ecclesiastica hec decreta collegerit. Nucleus canonum, quem initio catalogi Burchardus in fine prefationis laudat, et canonum Corpus a quibusdam appellari affirmat, est pseudo-Isidori collectio, ex qua quidem multa apocrypha decreta transcripsit. Plura  uero capitula ex Reginone, et nonnulla etiam ex duabus appendicibus que in mss. Reginonis collectioni subiiciuntur, eum excerpsisse Stephanus Baluzius in prefatione ad Reginonem late demonstrat. uerum in titulis multa mutauit, aliis titulis ex arbitrio prefixis, qui a subsequentibus canonum collectoribus ex eodem suscepti, magnam confusionem pepererunt. Cum enim non pauca apud ipsum inscribantur nominibus conciliorum, uel pontificum, in quorum decretis aliunde editis nichil tale reperitur; ea in deperditis eorumdem documentis a Burchardo uel ab exscriptoribus eius inuenta plures crediderunt; ac propterea eadem ueluti fragmenta pretiosa ab ipsis conseruata suo cuiusque synodi, uel pontificis loco in Conciliorum editionibus addita sunt. Qui  uero rem hanc accuratius expendendam suscepere, detexerunt Burchardum synodorum, Romanorum pontificum, aut sanctorum Patrum nominibus tribuisse ea capitula que Regino uel ex Capitularibus regum, uel ex Rhabano, uel ex Ferrando diacono, uel sine ulla auctoris mentione recitauit. Stephanus Baluzius in laudata prefatione, num. 22, hec de Capitularium libris notauit: Burchardus, cum Reginonem compilaret, maluit que hinc accipiebat capita tribuere conciliis quibusdam, aut Patribus antiquis, quam regibus nostris; quod Francorum appellatio, qua Reg nonis atque Witichindi etiamnum euo gloriabantur reges Germanorum, usurpari desiisset etate Burchardi, adeoque exuta a Saxonibus esset omnis Capitularium istorum reuerentia. Burchardus enim  semel tantum cap. 218 et 219 libri primi citat capitula Karoli Magni, sic ut addat illa ab episcopis collaudata esse apud Aquisgranum, alioqui forsitan his non usurus. Illud uero Burchardus sibi prestitisse uidetur, ut capitula sumpta ex auctoribus qui non essent uel summi pontifices, uel synodi, uel Patres satis noti et celebres, non sui cuiusque auctoris, sed alio celebriori nomine allegaret. Que animaduersio perutilis erit in legendis collectionibus Burchardo posterioribus, ex gr. Iuonis et Gratiani, qui plura eiusdem generis ex Burchardo receperunt. Illam porro laudem huic collectioni omnes tribuunt; quod methodum satis aptam sequatur, ac preterea canones aliquot conciliorum Germanie posterioris temporis contineat, qui uel in rarissimis codicibus  inueniuntur, uel etiam lectiones preferunt optimas, ex quibus uulgati emendari queunt.

6. Duo tandem omittere nolumus. Primo in bibliotheca uaticana sine auctoris nomine exstat uetus codex 4227 inscriptus Corrector et Medicus, cui similem in bibliotheca Parisiensi S. uictoris uidit etiam Iacobus Petit, ac ex eodem excerptum dedit in Penitentiali Theodori tom. I, pag. 358.  Hic autem ad Burchardi collectionem pertinet, in qua est liber decimus nonus eodem titulo prenotatus, ut uel ex titulis in Burchardi prefatione antea descriptis liquet. Secundo in ms. uat. 3830 seculi XI exhibetur Penitentiale in quo leguntur interrogationes faciende a confessariis cum taxatione penitentie. He omnes interrogationes ad uerbum exscripte leguntur in eodem Burchardi libro XIX, cap. 5. Solum in hoc capite Burchardiano plures sunt quam in laudato codice. Interrogationum paragraphi, quos uitande confusionis causa numeris computauimus atque distinximus, apud Burchardum sunt centum et nonaginta quatuor. In eo autem codice interrogationes eedem sunt ac in laudato capite quinto Burchardi a num. 1 usque ad num. 59, qui  incipit: uiolasti sepulcrum. Dein apud Burchardum abundant sequentes numeri a 60 usque ad n. 103 inclusiue, qui inscribuntur de arte magica, de sacrilegio, de gula et ebrietate, de irreligiositate, item de arte magica, de superstitione, et item de arte magica. Hi omnes numeri desunt in memorato codice, qui post illa numeri 59, uiolasti sepulcrum, etc., subdit: Concubuisti cum sorore uxoris tue, etc., uti apud Burchardum num. 104, et sequitur usque ad num. 152, Credidisti, quod quidam credere solent, quod sint agrestes femine, etc. Omittit autem que in fine huius numeri apud Burchardum adiiciuntur: In istis omnibus supradictis debent sacerdotes, etc., ac preterea ignorat sequentem numerum 153, cuius initium est: Fecisti ut quedam mulieres in quibusdam  temporibus, etc. Mox idem codex productis numeris apud Burchardum 154, 155 et 156, preterit sex numeros sequentes a num. 157, Fecisti quod quedam mulieres facere solent, ut cum filio tuo paruulo, etc., usque ad num. 162. Profert autem numerum 163, Interfecisti filium uel filiam, etc., cum duobus sequentibus. Caret num. 166, Gustasti de semine, etc. Tum descripto numero 167, Bibisti chrisma, etc., omittit ceteros quatuordecim a num. 168 usque ad 181, atque concludit cum Burchardianis numeris 182, Oppressisti infantem, et 183, Inuenisti infantem. Burchardus addit in fine undecim numeros, qui in codice non reperiuntur. Penitentiale huius codicis Germanicis Ecclesiis usitatum indicant inter ceteros duo numeri, in quibus Theutonice  locutionis fit mentio. Num. 30, quod Theutonice carina uocatur; et que num. 151 apud Burchardum efferuntur, quod uulgaris stultitia Weruuolff uocat in codice exprimuntur sic: quod theutonice Wereuulf uocatur. Facile autem ex dictis coniicere licet Burchardum hoc Penitentiale apud suos receptum collectioni inseruisse, et ex aliis Penitentialibus addidisse que in eo desiderantur.





uITA BURCHARDI EPISCOPI EDENTE G. WAITZ PH. D.






MONITUM.

 Burchardi Wormatiensis episcopi uitam, rebus publicis et priuatis claram atque celebrem  , elericus exposuit Wormatiensis, qui illum uiderat eiusque morti adfuerat  . Quod munus quo consilio et quo animo susceperit, ipse in prefatione latius explicat, qua librum episcopo cuidam inscribit, quem Burchardo familiarissimum et amicissimum, sibi uero fuisse magistrum et alterum quasi patrem profitetur; cuius nomen uero indagitare nequiui  . Certe aliquot post Burchardi mortem annis exactis scripsisse uidetur [ Chronicon Wormatiense, quod seculo XuI incipiente monachus quidam Kirsgartensis conscripsit. Hic enim: »Borchardus, inquit, sedecimus episcopus Wormatiensis fuit, cuius Historiam ante annos uiginti quinque inuenimus ad Sanctum Paulum. Similiter et in maiori ecclesia habetur; quam  hic ad laudem ciuitatis nostre de uerbo ad uerbum annectere uolo prout inuenio scriptam.« Neque tamen tam fideliter illa usus est, sed sermonem sepe mutauit, alia addidit, alia omisit, et opus satis deprauatum reddidit. Huc accedit quod tam Ludewigii editio  quam codices, quos uu. Cll. Bohmer et Petersen beneuole nobiscum communicarunt, Francofurtensis  et Hamburgensis  , uterque seculo XuII scriptus, mendis fedissimis scatent, que an Kirsgartensi monacho  aut scribis imperitis sint tribuenda nescio. Nihilominus quecunque alicuius momenti esse uidebantur lectiones, in notas retuli, quas certo omisissem,  nisi liber obliuione pene sepultus et codicum auctoritate iam prorsus destitutus edendus fuisset.


G. uAITZ.



PROLOGUS [1 1Kb] .


 uitam actusque felices beati Patris et carissimi [2 1Kb] senioris mei Burchardi episcopi cum scribere mecum deliberarem, tu, presul piisime N., occurrebas menti mee, ut nomini tuo scripta consignarem atque consecrarem. Tua namque sapientia cunctis est cognita, et non solum in propriis, sed etiam in imperialibus castris sollertis hominis officium exercere ab omnibus comprobaris. Ecclesiam autem a Deo tibi commissam maxima auctoritate construis et regis, et summe uir uirtutis aperte predicaris, et pater pauperum egenorumque solatium merito nominaris. Quod in me misero apertissime ostendisti, quando per uarios labores me ualde confractum et ab omnibus despectum ac proiectum misericorditer recepisti atque, ut decuit te, clementer consulendo  tecum fouisti. Talia, mi Pater, erga et non promerentem. Non enim que hominum sunt queris, sed que Dei sunt, ut omnibus patet, pura mente meditaris, et non ad personam alicuius respicis, sed rectam celestis itineris semitam gressu nec titubante sequeris. Ergo dilectioni uite tue perpetua conglutinatione, si presumo confiteri, sigillum Christi caritatis pectori meo impressum est. Quamuis enim inopia rei familiaris in exequiis exhibendis copiam mihi negauerit, tamen mea uoluntas semper deuota in Christo tibi manebit. Unde nomini tuo istud consecraui opusculum, de amicissimi ac familiarissimi tui actibus compositum. Nouerit autem dignitas tua, quod non pro superbia aliqua hec sunt composita, sed, Deo teste, ad euitandam ociositatem cordisque  desidiam, et maxime ob sue beate uite memoriam, ut, cum sua legantur gesta piissima, obstruantur ora contra illum loquentium iniqua. Si quid uero inordinate uel imperite connexui, tue correctioni et auctoritati proferre decreui, sperans hoc tua misericordia corrigi et defendi. Ad ultimum quoque opusculum istud tuo iudicio subiaceat, ut, si tibi displiceat, aboleatur, si uero placeat, ad testamentum factorum Dei serui remaneat.---Istud autem opusculum hoc modo sumpsit exordium. Cum die quadam loco secretiori sedens mecum diuersa uoluendo non sine suspiriis cogitarem, meus quidam familiaris interueniens huiusmodi allocutus est uerbis: »Quid tu, inquit, mi carissime, solus hic sedens animo turbato meditaris? uel cur solito  tristior obstipo capite terram intueris? Si enim dictis uel factis aliquis te commouerat, tecum me iam turbauerat. Ergo, si quid tibi mentem conturbat,  narrabis, et propositum animi tui a me non celabis, quia ad quecumque me uocabis, meum consilium atque auxilium paratum habebis.---Oportune, frater, inquam, dilecte mi, me hic inuenisti, et quasi exoptatus mihi aduenisti. Iam dudum enim animi propositi aliqua uel dictatis uel proditione sermonis tibi aperire cogitabam. Sed multis affectum meum impedientibus, usque modo differebam. uerum inter hec multa maximum mihi fuit hoc impedimentum, quod que excogitaui in palam promere dubitaui. Ipse enim nosti, quam perniciosi sunt homines moderni, quam pleni diuersarum cogitationum. Quid si aliquis, inuidia stimulante, uidens hec dicta, his uerbis uituperando me confundat, scilicet magnam esse audaciam,  quod ego pauper et stultus prudentibus uiris propono meas propositiunculas, nudo et sitibundo ingenio uix compactas? Esto, fateor, me pauperem esse ac stultum; sed si pauper sum, diues fieri non erubesco; diues uero pauper fieri erubescit; sicuti diuitem uillicum legimus dixisse: Mendicare erubesco .« Carius mihi est cum Lazaro uiuere pauperem, quam cum diuite mitti in eternum ignem. Pauperes et nudi omnes nati sumus. Sed qui dedit animam, largitur et escam, quique corpus creauit, uestimentum tribuit. Ipse enim habet, ipse mihi dabit, quia anima plus est quam esca, et corpus plus quam uestimentum. Ille quoque pauperes non spernit, sed eligit infirma, ut confundat fortia. Si uero nudus aridusque sum ingenio, tamen induo  me temeritate loquendi, quoniam illum spero adiutorem, qui dixit: »Aperi os tuum et implebo illud .« Ipse quippe iuxta sue promissionem clementie que facturus dicturusque sum perficiet, confirmabit solidabitque. Ergo de iis ultra loqui differo, et que nostra series poscit promenda tue dilectioni aperio. Sanctam Deoque consecratam uitam beati Patris nostri Burchardi episcopi, omni laude dignissimam, secundum mei ingenii modulum et conscientie testimonium scribere animus me assiduis suggestionibus incessanter impulsat. Ad quod opus perficiendum tuum consilium pariter et auxilium supplex imploro, quia diuinis perdoctum istorumque te conscium et ad hoc negocium satis idoneum esse scio. Adhuc enim non sum oblitus,  quomodo quodam confabulationis tempore multum de predicti uiri uirtutibus me interrogasti; et cum illius studia sancta et morum honestatem tibi retulissem,  etiam quanta stabilitate in Christi operibus, in Scripturis sanctis, in ieiuniis et uigiliis et orationibus permansisset, fateor, non sine lacrimis tibi exposui, necnon quomodo seculares turbines diuersasque aduersitates et eris terrores orationis constantia sepissime compescuerit, narraui, et ita iucundissimum duximus diem. Intendis? Quidni? Nam postea sancti desiderii manu pulsando die noctuque me instigans petisti, ut de uita uel uirtutibus huius uiri aliqua scripta proferrem siue ad proferendum tibi suggererem. Tuis quippe piis petitionibus obtemperans, aliquas compositiones, quamuis elingues, superna gratia mentis mee raritatem imbuente, cum tuo auxilio de eius uita narrare studebo. Sed quoties illius beatissimi mentio  mihi occurrit, toties fletus gemitusque me affligit. Nihil mihi tunc est, dilecte, nisi lacrimas et suspiria incessanter effundere, hasque miserabiles cogitationes tacite mecum uoluere: Quis fui, aut quis sum, uel quis ero? Ego sum ille misericorditer nutritus et miserabiliter derelictus, in labore et erumna constitutus et pene omnium uilissimus, infimi generis, parentele peccatricis, cunctis incognitus, sed tamen mihi conscius. Similitudo gentis et commotio capitis in populis. Nam ut deses respuor, ut fetens expuor, ut putridus despicior, et hoc non immerito. Cotidie namque infelicissimus ego in peccatorum uolutabro putresco, et onera grauia et meo collo importabilia miser gerere feruesco. Quicquid enim labilis desiderat animus, uelut  lutum nullo camino probatum, ad peragendum mollesco, et commissa, que semel uix exortis lacrimis defleo, totius animi salutis oblitus, statim centuplico. Unde et uerba mea dolore sunt plena. Hec te, frater, similiter mecum cognoscere puto, quem similibus terminis [3 1Kb] non semel sudasse haud ignoro. Sed quorsum hec? Quorsum te, dilecte, superuacua ratione demum duco? Superuacuam rationem dico, quam uerbis profitemur, sed factis non consequimur. Nam in primordio huius rationis non ad tristitiam, sed ad iucunditatem, non ad dolorem, sed ad letitiam, non ad uitia, sed ad uirtutes proferendas te, dilecte, uocabam. Ergo ad inceptam redeo sententiam, dilectionemque tuam [4 1Kb] rogito atque subnixe flagito, ut uel interrogando precedas  meque de huius uiri uita narrantem intelligas, seu me interrogantem corrigas et predictas uirtutes narrans pleniter edoceas. Econtra ille grates referens, inquit: »Tua petitio uel admonitio, carissime, non uituperanda, sed multum mihi uidetur laudanda. Que enim petendo quasi scripsisti, ad hec me salubria narrando admonuisti, sicque salutiferis uerbis me commotum fecisti. Dixisti namque, te non adhuc esse oblitum mee interrogationis et de actibus nostri senioris. Et ego quippe memor sum mee inquisitionis ac tue de eius uirtutibus  expositionis. Petiui ergo et peto iterum, ut de felicibus illius factis aliqua scribas siue ad scribendum mihi suggeras. Turpe est enim uela deponere, cum prosper uentus non cessat afflare. Ergo promissio tua impleatur, et quia fortuna aspirat, ultra non differatur. Sed illa de quibus dixisti grauia onera et miseras mundanarum rerum curas, usque modo uix mecum nomine notas, ita accliuis iam humeris porto, ut heu! nec respirare nec pre magnitudine ponderis suspicere potero. Illos autem fluctuantes seculi turbines diuersasque aduersitatum incursiones erisque terrores, quos uiuente beato patrono nostro rarissimos sensimus, promerentibus peccatis nostris iam quasi cotidianos uel momentaneos sustinemus. Illius namque piis orationibus  dum uixit apud Deum adiuti, a periculis omnibus quasi muro muniti fuimus [5 1Kb] . Postquam autem eius benedicta presentia orbati sumus, quo secundum uocem Dominicam extincto pastore, quasi oues sine offensaculo positi, sumus dispersi et pene ad nichilum redacti. Unde quoties talia te loquente modo audiebam, toties per singula pene uerba tacite flebam, nec nudis lacrimis, sed, teste conscientia mea, ex intima compunctione concretis. Ergo, queso, perge narrando de hoc uiro que promisisti, et si quid potero, tibi, frater, suggerere non desisto.---Fateor, inquam, quod piis eius orationibus a telis periculosis semper protecti sumus; et ideo me impune peccasse, stultissimus tunc putabam, quoniam illum pro nobis incessanter orare  sciebam. Multum enim pro grege sibi commisso pastor pius apud Deum laborauit, multasque calumnias et calamitates pectore forti uiriliter resistendo apud seculum sustinuit.« Que omnia in locis congruis, Deo adiuuante, planius [6 1Kb] enarrabimus. Sed respondendum est ad hoc, quod sub exemplis promissa peragenda admonuisti. Turpe esse dixisti deponere uela, cum non cessant uentorum prospera flabra. Et hoc uerum esse consequor, sed hoc non incautum esse puto: ut si aliquis magnitudinem maris transcurrere disponat, primum contra pelagi minas nauim undique muniat, deinde aque profunditatem explorando latentes sub undis scopulos cautus prouideat, ut cum nauigare incipiat, marinas minas securus non timeat neque in latentes  silices incidat, sed firmo regiminis gubernaculo nauim dirigendo, plenis uelis ac prosperis uentis ad portum salutis perueniat. Similibus modis magnitudine huius fides nobis est imploranda; ingenii exiguitas ex utraque parte acuenda, ut in uituperationem inuidorum non incidamus, sed cum salute ad finem perueniamus. Nam inuidus adulando sepe hominis facta presens laudat, absens uero quasi rabidus canis inaniter latrando uituperat. Sed quoniam timeo ultra narrare iniquissimos hominum mores, ueneno inuidie toxicatos ac nulla fide stabilitos,  ponam ori digitum, ut non loquatur os meum opera hominum. Ergo adulantium siue obloquentium inuidiam non timentes, de huius iusti actibus, diuina adiuuante misericordia, aliqua saltem enarrare aggrediamur. Attamen si ea, que uidimus et que religiosis uiris referentibus bona de illo didicimus, enarrare debemus, diem antea quam sententiam inclinatam uidebimus. Idcirco a natiuitate eius summitatem rei tangendo, cum auxilio diuino incipiamus, et ita breuiter eius gesta narrando ad finem usque peruenire probemus.



[uITA.]

1. Erat igitur Burchardus [7 1Kb] in prouincia Hassia genitus parentibus secundum seculi dignitatem non infimis. Hic nempe [8 1Kb] puer commendatione parentum apud Confluentiam canonice primum nutritus [9 1Kb] ,  deinde per loca diuersa causa studii directus [10 1Kb] est  . Postea uero Willigiso [11 1Kb] Moguntinensis [12 1Kb] sedis uenerabili archiepiscopo se adiunxit, illiusque salutari sapientia repletus, et secundum suos nobiles mores imbutus, quamquam etas denegaret, uitiosa facta fugiendo uitabat, et ad meliora paulatim animum torquebat. Nam post primeuum iuuentutis florem omni bonitate refulsit preclarus, in [13 1Kb] iusto stabilis, in commisso fidelis, in consilio prouidus, in prosperis non elatus, in aduersis non turbatus, sublimioribus obediens, egenis compatiens, miseris affabilis, misericors subditis, multum largus, moribus honestissimus, atque in omni opere Dei [14 1Kb] strenuus. Patientiam in eo laudare necesse non est, cum sibi seruientibus, quamquam [15 1Kb] sepe contra  illum delinquentibus, nec [16 1Kb] ullum contradicendo aliquando obiiceret uerbulum.

2. Istis quippe [17 1Kb] hisque similibus pollens uirtutibus, per singulas graduum scansiones [18 1Kb] ad diaconatus ordinem ab archiepiscopo [19 1Kb] sublimatus [20 1Kb] est, et loco cuidam pauperrimo prepositus est [21 1Kb] . Hunc ergo locum, archiepiscopo adiuuante, summo nisu statim adauxit totisque uiribus decorauit [22 1Kb] . Nam egregium monasterium simul et claustrum canonicorum in honore sancti uictoris ibidem [23 1Kb] construxit [24 1Kb] . Positisque [25 1Kb] ad electionem fratrum claustri primatibus, cursum certis temporibus et signis decantari seruarique precepit. Et ita rebus ecclesiasticis secundum regulam canonicam rite  ordinatis, predia et mancipia multa, que uel traditione parentum uel donatiuo regio acquisierat  , huic ecclesie in proprium contulerat. Sicque piis uiri huius laboribus laudes et gratiarum actiones officio cotidiano in loco predicto Deo nostro persoluuntur. Ergo [26 1Kb] religiosissimus Willigisus [27 1Kb] sanctam hominis Dei intelligens meditationem, sibi familiarissimum [28 1Kb] elegit et sue camere magistrum ac ciuitatis primatem constituit. In quo officio non solum apud homines, sed etiam apud Deum premia [29 1Kb] lucratus est sempiterna, quia neque muneribus neque donis nec [30 1Kb] alicuius persone respectione a rectitudinis calle reflecti potuit, sicut quidam, quos modo plerumque aut [31 1Kb] amicitia aut inuidia a iudicio recto facile labi conspicimus. Ex his aliisque  plurimis pietatis studiis crescente fama beati uiri, ad aures imperatoris Ottonis tertii notitia eius peruenit; qui [32 1Kb] , ut erat piissimus, ualde illum dilexit et sepe ad se [33 1Kb] uenientem clementer suscepit, ac diuersis donis onustum honorifice remisit, gratiam sibi promittens esse futuram.

3. Interea contigit, ut Hildebaldus Wormaciensis ecclesie [34 1Kb] episcopus diem clauderet ultimum , et uice illius Franco [35 1Kb] , predicti domini Burchardi frater, constitueretur episcopus. Multa de hoc uiro [36 1Kb] narranda sufficerent, si ingenii exiguitas non impediret. Sed [37 1Kb] quia mentio eius nostri rationi interuenit, si non possumus de factis illius maioribus, tamen aliqua dicamus de minoribus. Accepto [38 1Kb] igitur episcopatu, aliquandiu in  Wormacie finibus morabatur; deinde [39 1Kb] rebus ecclesiasticis rationabiliter ordinatis [40 1Kb] , in expeditionem Italicam cum imperatore [41 1Kb] profectus est; ibique [42 1Kb] plus quam unius anni spacio [43 1Kb] in seruitio imperatoris uigilanti animo studebat, eiusque secretis sepe [44 1Kb] intererat, et quando [45 1Kb] de rebus maioribus tractandum aliquid erat, tanta familiaritate et auctoritate, quamuis iuuenis esset, apud imperatorem habebatur, ut sine ipsius consilio raro aliquid statueretur. Cunctis affabilis erat [46 1Kb] , cunctis benignus extitit, et plurima donando gloriam non modicam apud cunctos acquisiuit. Unde et omnes maximo honore ac dilectione illum habebant, et quasi sanctum iam diuinabant [47 1Kb] . Et idcirco ab imperatore  multum honoratus et carus pre aliis habitus, illius consilio et malos cercebat et rem publicam in pace regebat [48 1Kb] . Unde contigit, ut imperator abbatiam Laurissatiensem [49 1Kb] Wormaciensi ecclesie concederet et carta ac priuilegio perpetuo stabiliret et in conuentu ac consilio [50 1Kb] Romanorum [51 1Kb] hanc traditionem recitare ac pronunciare precepisset  . Eodem tempore imperator et predictus episcopus [52 1Kb] , induti ciliciis, pedibus [53 1Kb] penitus denudatis [54 1Kb] , quandam speluncam iuxta sancti Clementis ecclesiam clam cunctis intrauerunt, ibique in orationibus et ieiuniis necnon in uigiliis quatuordecim dies [55 1Kb] latuerunt  . Ferunt quidam, uisionibus et allocutionibus diuinis eos crebro hoc loco fuisse consolatos. Nos autem hanc rem parum nobis compertam  [56 1Kb] existimatione uulgi ruminandam relinquimus. Sed tamen hoc pro certo scimus, quod episcopo dies et hora obitus sui diuinitus prenotata est. Et hoc ipse [57 1Kb] , postquam domum [58 1Kb] reuersi sunt, imperatori pronunciauit. Quare imperator multum contristatus, quem in [59 1Kb] locum ipsius habere uel cui episcopatum eius [60 1Kb] committere debuisset, multum lacrimando ab eo exquisiuit [61 1Kb] . Tunc tandem quasi coactus sic respondit: Fratrem unum habeo; si Deo placuisset [62 1Kb] , hunc mihi successorem rogassem [62 1Kb] . Super hec autem omnia Deus unum prouideat [63 1Kb] , in quo sibi bene complaceat. Tunc imperator sub testamento Dei iurauit antedictum episcopatum fratri illius se daturum. Et ut melius ac [64 1Kb] facilius recordari potuisset, epistolam deprecatoriam pro hac re  ab episcopo accepit, quam in sacculum suum ad testamentum [65 1Kb] posuit. Quid plura? Eadem [66 1Kb] die et hora qua [67 1Kb] ipse predixit [68 1Kb] morte succubuit, corpusque suum Rome cum magno honore in pace sepultum est .

4. Defuncto autem episcopo, statim aderant uarii [69 1Kb] deprecatores, imperatorem pro episcopatu inuocantes. Ex quibus quidam Erpho [70 1Kb] pastorali nomine insignitus [71 1Kb] est. Sed hic postea quartum diem non uidit, quia die tertia defecit. Quo extincto, adfuerunt iterum non pauci, aures imperatoris uariis rogationibus pecunieque promissionibus pro episcopatu incessanter adimplentes; inter quos unus Razo [72 1Kb] nominatus, maxime laborando et non pauca  promittendo, uirgam pastorelem accepit. Qui statim cum gaudio de Italia regressus, ad locum qui dicitur Curo [73 1Kb] peruenit, ibique uitam finiuit. Nuncii autem reuertentes, baculum imperatori retulerunt, et huius interitum dixerunt [74 1Kb] . Tunc tandem imperator sue memor promissionis, manum [75 1Kb] clausit et episcopatum hunc nemini, priusquam in patriam reuerteretur, se daturum promisit. Quis hoc meritis [76 1Kb] beati Patris nostri [77 1Kb] non computabit, eiusque uitam in hoc non [78 1Kb] laudabit, quod ita a Deo erat electus, ut istorum uirorum ostenderet defectus? Mira res multumque stupenda, ut unus post electionem et episcopatus acceptionem [79 1Kb] quartum decimum diem non uidisset [80 1Kb] , alter uero quartum diem non uixisset [81 1Kb] ! Hic intelligere necnon et mirabilia Dei  possumus uidere. Non est enim sapientia neque [82 1Kb] prudentia nec ullum consilium contra Dominum. Quod enim hominibus placuit, Deo displicuit; quod imperator elegit, Deus reiecit, et elegit infirma, ut confunderet [83 1Kb] fortia. Sciebat enim [84 1Kb] suum se timentem, se diligentem [85 1Kb] , se totis uiribus colentem; hunc predestinatum uocauit [86 1Kb] , et uocatum iustificauit, et iustificatum non laude hominum, sed sua misericordia magnificauit.

5. Imperator enim de [87 1Kb] Italia regressus , Saxoniam ingreditur, et in locum qui dicitur Kirichberg [88 1Kb]  peruenit. Illuc episcopus Moguntinus, et cum eo uenerandus Burchardus ad imperatorem uenit. Imperator archiepiscopum honorifice suscipiens, causam Wormaciensis episcopatus illi [89 1Kb] exposuit,  duorumque uirorum mirabiles interitus omnino narrauit. Et post multas confabulationes imperator [90 1Kb] per fenestram prospiciens [91 1Kb] , Burchardum uidit, quem statim celeriter ad se uocauit. Et arripiens manum [92 1Kb] , seorsum duxit [93 1Kb] , quid frater eius [94 1Kb] pro eo rogarit [95 1Kb] quidue sibi demandarit [96 1Kb] , diligenter exposuit. Ac deinde epistolam, quam in sacculo reseruauit, illi aperuit; sicque [97 1Kb] Wormaciense sacerdotium illi offerre cepit. Cumque ille multum reniteretur, seque indignum esse pontificale officium suscipere contenderet [98 1Kb] , imperator uehementer instans [99 1Kb] quasi ui ad suscipiendum eum compulerat [100 1Kb] . Tandem conspiciens [101 1Kb] , quia potenti resistere non posset, ut [102 1Kb] cum seniore suo  archiepiscopo causam deliberaret exposcit [103 1Kb] . Quo impetrato et ab [104 1Kb] archiepiscopo accepto consilio, quod [105 1Kb] imperator iussisset se passurum promisit. Hoc cum diceret, omnium [105* 1Kb] qui aderant lacrimis obortis [106 1Kb] , illius dignissimis meritis committitur uirga pastoralis.

6. Post aliquos [106* 1Kb] autem dies, licentia ab imperatore accepta, cum archiepiscopo in [107 1Kb] locum Helingunstat [107* 1Kb]  peruenit ibique sacerdotalis officii infulam accepit [108 1Kb] . Sequenti [108* 1Kb] autem die pontificalis benedictionis unctione uenerabiliter consecratus est. Deinde post multas salutationes diuersasque [109 1Kb] amplexiones ab archiepiscopo [109* 1Kb] honorifice dimissus [110 1Kb] , sibi commissum episcopatum uisitauit, Wormaciamque uenit, quam destructam ac pene  desolatam inuenit. Nam non usui hominum, sed ferarum et maxime luporum latibulis aptissima erat. Planities enim ualli et destructio muri latronibus et feris facillimum prebebat introitum. Ferunt namque, quod lupi sepissime cunctis uidentibus pecora ibidem deuorassent [110* 1Kb] , et homines hoc prohibere uolentes assiduis insultationibus audacter terruissent [111 1Kb] , et tandem, quamuis cunctis insequentibus, illesi euasissent [111* 1Kb] . Latrones uero hunc locum ad perficiendam sue uoluntatis nequitiam aptissimum esse iactabant [112 1Kb] , quia neque munitio ualli neque obstaculum muri aliquam difficultatem ingrediendi illis aliquando afferebat [112* 1Kb] . Si quis autem ciuium uoluntati eorum aliquid contradixit, hunc nocturnis aggressionibus petierunt, et cuncta que habuit rapientes  secum asportauerunt, ipsum seu mortuum [113 1Kb] uel semiuiuum relinquentes. Tali pace, tali [113* 1Kb] securitate, necnon [114 1Kb] tali munitione ciues Wormacienses illis diebus usi sunt. Ad ultimum uero [114* 1Kb] relinquentes ciuitatem desolatam, extra murum omnes abierunt, ibique domus [115 1Kb] et edificia ad suos usus necessaria condiderunt, et sepibus ac trabibus aliisque lignis contra raptores et feras, in quantum potuerunt, se suosque munierunt. Igitur [116 1Kb] episcopus Burchardus uidens desolatam ciuitatem, multum doluit, acceptoque a suis consilio, uallo firmissimo circumdedit ciuitatem. Undique reedificauit murum, et ciues intra murum edificare necnon [117 1Kb] et habitare  precepit. Ita quippe in quinque pene annis ciues expulsos reuocauit, pacemque [118 1Kb] in his finibus firmauit, et [119 1Kb] ciuitatem omnino desolatam rite restaurauit. Sed hec una res piis huius uiri laboribus fuit maximum impedimentum.

7. Otto [120 1Kb] dux  suusque [121 1Kb] filius Conradus intra ciuitatem habebant munitionem [122 1Kb] turribus et uariis edificiis firmissimam. Ad quam domum [123 1Kb] raptores et fures et omnes [124 1Kb] contra episcopum delinquentes refugium tutissimum habebant. Si quis enim contra episcopum suosque fideles uerbis uel factis aliquid deliquit, ad hanc partem statim se recepit, et ob hoc obtruncationes et homicidia multa ex utraque parte fiebant. Hoc quippe dedecus hasque duras [125 1Kb] calamitates homo Dei [126 1Kb] tolerabat;  sed forti pectore audacibus eorum actibus quasi imperterritus semper tamen resistebat. Unde et contigit, ut idem uir [127 1Kb] Dei hoc genus hominum [128 1Kb] omnibus uite sue diebus exosum habuisset et quasi ecclesie Dei inuasores omnes respuisset; uno tantummodo iuuene excepto, quem parentes ceterique cognati, quia pacificus erat et innocentiam uite diligebat, indignando respuerunt [129 1Kb] . Hunc uir Dei uenerabilis ad se uocatum, Dei timorem pariter et amorem [130 1Kb] docuit et quasi adoptiuum [131 1Kb] nutriuit. Et quia stabilitatem animi in eo intellexit, pre ceteris multum illum dilexit. Quem Deus postea in solium [132 1Kb] regni clementer exaltauit [133 1Kb] . Cum episcopus [134 1Kb] potentium uiribus aliter resistere desperasset, curtim suam muro, ciuitatem [135 1Kb] ad instar  castelli circumdedit, et interius, turribus et habitaculis ad pugnandum idoneis non segniter excitatis, munitionem satis firmam construxit. Castello itaque confirmato [136 1Kb] et constructo, inimicorum [137 1Kb] audacibus factis [138 1Kb] fortiter resistebat et spem suis [139 1Kb] augebat; plerumque etiam ipsos [140 1Kb] hostes dictis et factis intrepidus terrebat.

8. Postea uero [141 1Kb] sedatis seditionibus et pace inter illos uix firmata [142 1Kb] , iussu imperatoris episcopus cum apparatu magno et milites Moguntinenses [143 1Kb] necnon et abbas Fuldensis atque [144 1Kb] episcopus Wirtzburgensis cum non modica multitudine in Italiam profecti sunt . Cumque maximo sudore  Tuscaniam [145 1Kb] pertransissent [146 1Kb] , imperator mortuus illis nunciatur. Qui, ut necesse erat, ualde contristati, uiam per quam uenerant [147 1Kb] reuersi sunt . Tunc urbani de Luca [148 1Kb] et de circumiacentibus uillis, congregata [149 1Kb] maxima multitudine equitum et peditum, uias undique concluserunt, et quasi ad bellum instructi, nostrorum aduentum armati [150 1Kb] expectauerunt. At [151 1Kb] nostri, uisa tam magna [152 1Kb] multitudine, turbabantur [153 1Kb] et illis inuitis per terminos eorum transire diffidebant. Inito tandem episcopi consilio, legatos mittunt; ut ipsos per fines eorum cum pace transire permitterent [154 1Kb] , suppliciter precabantur. Quo uix impetrato, illo die usi sunt pace. Intermisso noctis spacio, ualde diluculo hostes in unum conglomerati magno clamore et leuibus  preliis primos de nostris lacescere ceperunt, et utrimque paucis aut [155 1Kb] uulneratis aut occisis, clamor ab aliis auditur. Itaque omnes celeriter consurgentes arma capiunt, et omnes in unum conueniunt. Inter quos erat [156 1Kb] quidam Thiemarus [157 1Kb] , miles episcopi Wormaciensis, uir strenuus et omni bonitate precipuus, qui in hoc exercitu in militari re opinatissimus [158 1Kb] habebatur. Hunc episcopus ad se uocatum [159 1Kb] rogauit [160 1Kb] , ut, si fieri posset, rem istam sine humano sanguine finiri adiuuaret. Qui se eius iussa facturum promittens discessit, conuocatisque aliis, quod animo habuit [161 1Kb] , tacite aperuit. Deinde montem ad ascendendum periculosissimum cum suis maximo labore ac sudore non segniter ascendit, et inimicam [162 1Kb] manum clam circuiuit. Itaque hostes,  uisis nostris, et mirabili eorum aduentu perterriti, animo dissoluti sunt, ac precipites se fuge dederunt. Nostri insequentes, tot in ea fuga peremerunt ac truncauerunt, quot [163 1Kb] consequi potuerunt. Ex hac cede episcopus [164 1Kb] conturbatus, lacrimas fudit et Thiemarum multum [165 1Kb] pro hac re arguit, tandemque non paucos denarios quasi pro expiatione ciuibus remisit. Itaque [166 1Kb] , Dei gratia adiuuante, in patriam reuersi sunt.

9 [167 1Kb] . Interea Heinricus [168 1Kb] Bauarorum dux, undique collectis uiribus, Wormaciam uenit , et ut sceptra [169 1Kb] regni acquireret, non modicum laborauit. Ibique [170 1Kb] cum episcopo Moguntinensi  necnon et Wormaciensi de his [171 1Kb] rebus consilium iniit. Igitur causam aduentus sui illis exponit. Deinde omnia que uoluissent, si uoluntati [172 1Kb] consentirent, se facturum promisit. Promiserat enim se munitam domum Ottonis [173 1Kb] acquisiturum et in potestatem episcopi Wormaciensis redditurum; sicque multa dando et promittendo, ad uoluntatem sententie sue hos uiros perduxit. Deinde Moguntiam cum illis uenit , ibique collaudantibus [174 1Kb] cunctis qui aderant, sceptrum [175 1Kb] regni accepit. Ubi uero Heinricus [176 1Kb] in solium regni est exaltatus [177 1Kb] , Burchardus episcopus [178 1Kb] sue non immemor promissionis, die noctuque ob [179 1Kb] libertatem sue ciuitatis regem incessanter admonuit. Tandem uero [180 1Kb] rex Ottonem ducem ad se uocans, de his  rebus sententiam cum eo habuit, ac studium sue uoluntatis aperuit [181 1Kb] . Qui, ut erat uir prudens, sic [182 1Kb] prudenter respondit: »Pater, etsi rem grandem mihi dixisses, certe [182 1Kb] facere uoluissem [183 1Kb] . Hoc autem te pro certo scire cupio, quod pro his rebus in eterno Dei regno mercedem sempiternam tecum me habiturum firmiter spero.« Istis hisque similibus sententiis [184 1Kb] res ista est finita [185 1Kb] , et quedam uilla que dicitur Bruchsella  cum omnibus utilitatibus et appenditiis pro hac domo in commutationem duci tradita est . Ita quoque Wormacia iniquo seruitio diu subacta piis episcopi laboribus liberata est  . Ergo [186 1Kb] eadem die qua dux de hac munitione [187 1Kb] discessit, episcopus multis congregatis eandem domum [188 1Kb] duce inspiciente inuasit,  et usque ad fundamentum auida manu omnino destruxit [189 1Kb] . Deinde quoque cum eadem materia eisdemque lapidibus monasterium et claustrum in honorem sancti Pauli construxit, consignans hoc titulo: ecclesiam ob libertatem ciuitatis. Ergo cunctis que ad canonicam regulam pertinebant rationabiliter ibi compositis, uiginti fratres, qui cursum certis temporibus ac signis conseruarent, ibidem instituit  . His modis uir Dei domum belligeram mutauerat in Christi ecclesiam, et que erat domus contentionis facta est domus reconciliationis, in qua [190 1Kb] Deo nostro laudes et [191 1Kb] gratiarum actiones die noctuque soluuntur.

10. Forestus silua [192 1Kb] est duobus miliaribus [193 1Kb] a  Wormacia distans, abietibus abundans, et hanc palus limosa ex una parte ambiendo circumcingit. In cuius medietate collis pulcherrimus consistit, ad quem uir Dei se transferri precepit [194 1Kb] ; et quia mundanos tumultus deuitare uoluit, arboribus [195 1Kb] fruticibusque succissis [196 1Kb] , collem explanauit; ibique [197 1Kb] primum fecit [198 1Kb] oratorium, deinde [199 1Kb] aliis officinis peractis, cellam egregiam construxit. Illic se [200 1Kb] post concilia regiaque colloquia et post curam synodalem diuersosque mundi strepitus receperat [201 1Kb] ; ibique [202 1Kb] negociis secularibus post tergum proiectis [203 1Kb] , totis uiribus in obsequio Dei studebat [204 1Kb] . Eodem quippe [205 1Kb] tempore in collectario [206 1Kb] canonum in hac cella [207 1Kb] non modicum laborauit [208 1Kb] . Nam [209 1Kb] domino Walterio [210 1Kb] Spirensi episcopo  adiuuante  et Brunichone [211 1Kb] preposito exhortante et suggerente  , canones in unum corpus collegit; non pro ulla arrogantia, sed, ut ipse [212 1Kb] dixit, quia canonum iura penitentiumque iudicia in episcopatu suo omnino fuerant [213 1Kb] neglecta ac [214 1Kb] destructa. Hoc uero corpus siue collectarium [215 1Kb] distinxit et in uiginti libros distribuit [216 1Kb] .

11. Preterea uero uir Dei [217 1Kb] a [218 1Kb] piis laboribus non cessans, ecclesiam sancti Petri ad sedem [219 1Kb] , quia ultra modum exigua fuerat [220 1Kb] , deposuit, ponensque fundamentum, consignauit mire magnitudinis monasterium, quod quidem magna celeritate paucis annis pene ad perfectionem perduxit, ut non uideretur edificando constructum esse, sed quasi exoptando subito ibi constitisse.

 12 [221 1Kb] . Istis quippe diebus sororem suam nomine Mahildam [222 1Kb] , mulierem honestissimam et omni claritate dignissimam, ad se uocauit et fraterna dilectione secum nutriuit. Erat enim hec ipsa domina ad opera muliebria magno ingenio sollertissima, et feminas ad rerum textilium diuersitatem [223 1Kb] doctas habuit [224 1Kb] , et in conficiendis uestibus preciosis mulieres multas superauit [225 1Kb]  . Interea contigit, ut abbatissa in monasterio sanctimonialium ibidem Deo seruientium diem clauderet ultimum. Post cuius obitum omnes sorores  quasi uno ore episcopum deprecantes orant [226 1Kb] , ut eidem sorori sue abbatiam donaret et curam eas custodiendi committeret [227 1Kb] . uir quoque uenerabilis earum [228 1Kb] petitionibus consentiens, sororem suam ad se uocauit, ac diuersis circumlocutionibus illam exhortans, tandem sic ait: »Dilectissima, inquit, soror mea, uides res mundanas, quam fragiles ac defectibiles sunt, quam plene omni iniquitate consistunt. Nam aurum et [229 1Kb] argentum lapidesque [230 1Kb] , qui nobis uidentur preciosi, quid aliud quam sordes computantur apud Deum [231 1Kb] . Nihil in his aliud agimus [232 1Kb] , nisi cupiditate rerum temporalium [233 1Kb] miseras animas decipimus. Quocumque enim gradimur, mortis umbra nos sequitur; et qui securiter [234 1Kb] hodie in deliciis uiuit, cras infeliciter  morti [235 1Kb] succumbit. Beatus autem ille est, qui rectam iusti itineris sequitur semitam et gloriam huius mundi respuit et que Dei sunt intra domicilium puri cordis recipit. Ergo, carissima soror mea, armillas et inaures uestesque deliciosas uolo ut deponas, et uelamen sanctum accipias, sicque regi sempiterno te adiungas [236 1Kb] .« Hec cum illa audisset, uehementer expauit, et ultra quam dici possit admirans, ait: »Numquid scis, senior sancte, omnibus diebus uite mee in secularibus me uersatam, istius officii omnino esse insciam? Nam, tantum psalterio excepto, libros penitus ignoro; in hoc officio uersari nescio; et quomodo tunc in hac uita, domine [237 1Kb] , sine offendiculo uiuere potero?« Econtra uir Dei: »Desine, inquit, ut his uerbis aliquid  [238 1Kb] addas, et exhortationem meam citissime adimplere [ne [239 1Kb] ] differas. Quid tibi obsistit? Quid impedit? Felicissima est commutatio [240 1Kb] , res transitorias derelinquere et eternas diuitias uitamque [241 1Kb] perpetuam feliciter acquirere.« His aliisque exhortationibus plurimis sororem suam ita superauit, ut tandem quicquid uoluisset se facturam deuouisset [242 1Kb] . Hoc [243 1Kb] cum Dei seruus audiret, gratias Deo toto corde rependens exultauit. Statimque regulam canonicam simul et computum, necnon et uitam Patrum ac dialogum aliosque libros huic uite conuenientes  eam discere precepit. Que continuo omnia que iussit obedienter discere ac perficere studuit [244 1Kb] . Cum autem uir Dei tantam uoluntatem et tam pium studium in hac Dei famula intellexisset, imposito uelamine, ad Dei officium eam consecrauit. Congregatis [245 1Kb] in unum sororibus, abbatiam sororumque curam illi commendauit. Accepto uero uelamine, cunctis uirtutibus honestisque moribus clarissima enituit, et quasi omni uita sua secundum regulam fuisset enutrita [246 1Kb] , cunctis prebuit exempla diuina. Non enim uoluit ministrari [247 1Kb] sed ministrare, neque more magisteriali [248 1Kb] super [249 1Kb] ceteras se exaltauit, sed quasi mater cunctas dilexit ac docuit. Mira res, ut femina secularis in hoc negocio ne quidem ad horam grauaretur, sed potius  delectaretur. Omne quoque predium quod acquisierat ecclesie cui preerat cum auxilio fratris in proprium contulerat. Preterea, fratre exhortante et adiuuante, claustrum simul [250 1Kb] et monasterium pene desolatum non solum renouauit, sed etiam reedificauit et [251 1Kb] dedicari fecit, et in seruitio diuino [252 1Kb] cum sororibus sibi commissis die noctuque corde et animo stabilissimo [253 1Kb] permansit, earumque conuersationem fratris adiutorio [254 1Kb] rationabiliter, sicut canonicus deposcit [255 1Kb] ordo, per omnia disposuit.

13. Illius quoque [256 1Kb] exemplis ac [257 1Kb] documentis una ex eisdem sororibus, Caritas nominata, Deo deuota, altioris maiorisque uite districtionem ab episcopo postulabat. Cumque ille Dei uoluntatem in tali uita iustis factis [258 1Kb] bene adimpleri [259 1Kb] posse firmaret,  tamen uirgo Dei petitione incessabili assidue rogabat, ut, quia maiora facere uellet, inclusam se a secularibus remoueret [260 1Kb] . Tandem uir Dei petitioni eius consentiens, clusam [261 1Kb] fieri iussit, diem certum constituit [262 1Kb] , et ad [263 1Kb] peragendam Dei famule uoluntatem ad monasterium sanctimonialium cum uniuersis fratribus uenit. Cumque illuc uentum fuisset, fratribus in unum conuocatis, uirginem in medio statuit, et dixit [264 1Kb] : »Fratres mei carissimi, uidetis hanc uirginem, Dei amore pariter et timore accensam, lubricas huius mundi delicias respuentem et Deo placere concupiscentem. Hec [265 1Kb] sermonem euangelicum non [266 1Kb] surda aure recipiens, patrem et matrem, cognatos et amicos, domos et agros respuit, et soli [267 1Kb] Deo se adiungere disposuit.  Erubescite, senes, necnon et uos, iuuenes, nichil huic simile facientes! Quid tacetis? Quid rubore contenditis?  Ecce puella tenuissima erecto uexillo intrepida uos precedit, et contra spiritales nequitias pugnare non metuit. Ecce lorica [268 1Kb] fidei galeaque salutis induta, animo imperterrito contra inimicum dimicare est [269 1Kb] parata. Ergo si neque precedere neque huic [270 1Kb] concurrere possitis [271 1Kb] , saltem eam similibus pietatis exemplis consequi studeatis.« Post hec aliaque uerba diuina, completis missarum officiis [272 1Kb] , cellule eam inclusit; et que [273 1Kb] compunctione diuina secularibus [274 1Kb] mortua fuit [275 1Kb] , ordine mortuorum Deo illam commendauerat. Ibique [276 1Kb] Deo seruiendo tres annos uita angelica uiuebat, et diuersis passionibus temptata [277 1Kb] , ad ultimum animam pleniter expurgatam [278 1Kb] suo reddidit Creatori, ut in omnibus honorificetur Deus, qui in  sanctis suis semper est mirabilis [279 1Kb] .

14. Eodem tempore  quippe [280 1Kb] Heinricus imperator cum exercitu in Burgundiam ire disposuit, et eo itinere Wormatiam [281 1Kb] uenit. Cum autem egregium illud monasterium pene peractum uidisset, episcopum, ut se presente consecraretur, assiduis rogationibus [282 1Kb] petiuit. Cumque uir Dei multum reniteretur, tandem imperatoris uoluntati quasi coactus consensit. Ergo omni spurcitia foris proiecta omnique fuligine detersa [283 1Kb] , die sequenti, imperatore presente et iubente, cum magnis laudibus et maximo cleri plebisque tripudio, multis episcopis presentibus, Deo dicata est hec domus [284 1Kb] .

15. Post biennium autem  res miserabilis in monasterio eodem acciderat [285 1Kb] . Nam pars  occidentalis subita ruina nocte quadam funditus cecidit. Sed hoc mirabile fuit, quod nulla campana sub tam magna mole, nisi tantum una exigua, confracta est. De hac re Dei seruus, ut erat necesse, conturbatus [286 1Kb] , quandam quasi mestitiam in uultu preferebat. Accedentes autem discipuli [287 1Kb] eius, quorum non pauca multitudo assidue [288 1Kb] illum sequebatur, talibus eum dictis consolabantur: »Miramur, senior, iuste, quod ex infortunio huius operis in tantum turbaris, cum cotidianis postules [289 1Kb] oblationibus [290 1Kb] , ut ita peragi liceat sicut Deo placeat. Orationes namque tuas Deus exaudit, tuam uoluntatem publice adimpleuit. Namque [291 1Kb] quod Deo placet, sepe probatur, sicut legitur: Quem Deus diligit, corripit .« Quod enim [292 1Kb] Deo displicuit,  sicut petisti, reiecit. Idcirco suspiria deponas et patientie fortitudinem recipias. Hoc est laudabile  Deoque acceptabile. Deus enim, sicut tu optime nosti, inter alias dogmatis sui sententias istiusmodi dederat dicta consolationis: »In patientia uestra possidebitis animas uestras . Attende, Pater, hec, attende, et molem curarum postpone, tristitiamque obliuiscere, quia iuxta Domini promissum tua tristitia conuertetur [293 1Kb] in gaudium.« At [294 1Kb] uir Dei, quasi de tristitia excitatus, hilari uultu respondit [295 1Kb] : »Grates magnas et gratias multimodas uobis rependo pro tanta consolatione talique admonitione. Sicut enim Domino placuit, ita fecit. In hoc [296 1Kb] quippe gaudeo, ut quod sibi non placuit, sicut rogauimus, uoluit in melius mutari. Sed audite nunc, rogo, et quomodo hec perdiscebam uobis dico [297 1Kb] . Quadam die cum duobus pueris solis hortum meum [298 1Kb] maiorem ingressus, in ipso uestibulo  uidi diabolum in uestitu et habitu humano. Stabat enim contra aquilonem, herbas arboresque fructiferas extirpans, et ita facta congestione cum multo murmure uiam conclusit. Quem, quia in similitudine et imagine hortulani incedebat [299 1Kb] , quare uiam conclusisset, cum iratus interrogassem, respondit: Utinam uiam uite eterne tibi possem concludere, qui possum maius [300 1Kb] incommodum breui tempore tibi congerere!« Ego autem admirans [301 1Kb] audaciam eius, quia [302 1Kb] putabam custodem horti, dixi [303 1Kb] : In hoc quod [304 1Kb] minitaris [305 1Kb] , in nomine Domini mihi non nocebis; nisi a nequitia tua cessaueris, perpetuum exitium [306 1Kb] tibi congeres [307 1Kb] . His dictis, usque ad sedem, que in horto est, perueni, et circumspiciens illum non uidi. Igitur,  quod tam subito nusquam [308 1Kb] comparuit, multum miratus, pueros, si illum uidissent, interrogabam. Qui ambo, neminem nisi me solum ibi uidisse, dicebant; sed quendam mecum contendentem se audisse confirmabant. Tunc ego: »Scio, inquam [309 1Kb] , filii; quis est, scio. Sed minas eius non timebo, neque in eius uerba sperabo, quia [310 1Kb] ueritas in eo non est, ut Dominus ait [311 1Kb] .« Et statim inde recedens, hunc uersum mente percepi: »Quoniam ego in flagella paratus sum, et dolor meus in conspectu meo semper est .« Sequenti  uero nocte in hora [312 1Kb] matutina facta est hec miserabilis templi ruina [313 1Kb] . Ego quoque [314 1Kb] audiens, mente consternatus sum, et illam Dauidicam, fateor, non sine lacrimis repetiui [315 1Kb] querelam: »Et fui flagellatus tota nocte [316 1Kb] , et castigatio mea in matutinis . Ergo fratres mei, quoniam Dominus castigando me castigare dignatus est, gaudeo, et iuxta uestram adhortationem patiens ero, atque conuersus pro factis dictisque meis penitentiam agam [317 1Kb] , et te Deum meum laudabo, ut in omnibus honorificeris, qui irasceris et propitius eris et omnia peccata hominum [318 1Kb] in tribulatione dimittis.« Post hec quoque ligna et lapides extra templum exportare precepit [319 1Kb] , positoque fundamento, firmiter edificauit, et in duobus pene annis ad statum  pristinum perduxit. Tunc capita columnarum necnon quadratos lapides in giro monasterii circumpositos deaurauit, et omne templum uariis ornamentis undique decorauit.

16. Deinde prebendam fratrum ad sedem [320 1Kb] Deo seruientium, que ex uetustissima antiquitate iam defecerat [321 1Kb] ac [322 1Kb] omnino pene neglecta erat [323 1Kb] , rationabiliter reuocauerat [324 1Kb] et in optimum usum mutauerat. Ergo cunctis canonice ordinatis, omnes fratres secundum regulam uictu cotidiano refici ad refectorium [325 1Kb] simul precepit [326 1Kb] . Similiter prebendam [327 1Kb] fratrum apud Sanctum Cyriacum, ex incursorum negligentia pene destructam [328 1Kb] , misericorditer renouauit, et eos [329 1Kb] simul refici iussit [330 1Kb] . Omnia autem loca ad se pertinentia ex uetustate  pene destructa ac desolata miro ingenio renouauit et muris uariisque edificiis egregie decorauit. Monasterium [331 1Kb] autem simul [332 1Kb] et claustrum sancti Andree, quod extra murum constitutum per neglectionem desolatum erat, intra [333 1Kb] ciuitatem edificauit, et causis canonicis ad usum fratrum uenerabiliter [334 1Kb] ordinatis, ad laudem et gloriam Dei nostri uitam regularem instituit [335 1Kb] .

17. In illis etiam diebus Brunicho [336 1Kb] , de quo supra diximus  , uenerabilis [337 1Kb] eiusdem prepositus sedis, uidens beati uiri constantiam, quomodo pompas  mundanas respuisset [338 1Kb] et in seruitio Dei ferbuisset [339 1Kb] humanasque laudes uitando fugasset [340 1Kb] , in se reuersus uitam monasticam aggressus est, et per exempla serui Dei diabolum decepit et corde contrito spirituque contribulato soli Deo placere studuit. Similiter et alii illustres uiri per assidua serui Dei documenta mundum relinquentes, de ciuitate fugerunt et uite monachorum se subdiderunt. Tandem uero episcopus ueritus ne monasteria  fierent desolata, ab omnibus monasteriis fratribus conuocatis [341 1Kb] , istis eos allocutus est uerbis: »Nolo uos ignorare, fratres, quod omnis, qui [342 1Kb] timet Deum et operatur iustitiam, acceptus est illi, non solum monachus, sed et canonicus, etiam [343 1Kb] et laicus. Non est bonum, ut omnes qui [344 1Kb] in naui laborant uni operi insistant, ut uel omnes sint gubernatores  et nullus nauigator, aut omnes nauigatores [345 1Kb] et nullus gubernator. Consultius est [346 1Kb] ut, apposito gubernatore, unusquisque operi [347 1Kb] suo insistat, quidam nauigent, alii altitudinem aque explorent, alii, si necesse sit, malum scandant [348 1Kb] , alii uero sentinam hauriant, sicque nauim omnes in pace dirigant. Similiter intelligere debemus, fratres, quod non omnia possumus omnes. Si enim omnes [349 1Kb] monachi et canonici, ubi sunt laici? Quis tunc ministrabit monachis, uel quis seruiet [350 1Kb] canonicis? Si autem omnes laici, ubi tunc laudes et seruitia Dei? Diuersa est enim familia in Ecclesia Dei, non solummodo monachi, sed etiam canonici, necnon et fideles laici. Et hi omnes egent gratia Dei. Ergo qui  canonicus sit [351 1Kb] , pro monastica uita de monasterio suo sine licentia non exeat, sed cum fratribus in commune [352 1Kb] laboret; et si districtiori uita uiuere desideret [353 1Kb] , intra monasterium suum operibus Deo placentibus inseruiat et de malis se sustineat, sicque holocausta medullata in ara occulti cordis Deo adferre [354 1Kb] non desistat.« Tali quoque sententia et iuuenum animos sedauit, et quod stabiliori mente in seruitio Dei postea permanebant, incitauit.

18. Ad hec quippe [355 1Kb] , ut unusquisque illorum secundum ingenii quantitatem dicta uel scripta studiosa [356 1Kb] sibi cotidie proferrent [357 1Kb] , firmiter precepit.  Tunc uero quia Dei famulum studio deditum et sacre Scripture paginis eruditum ac sapientia Dei repletum uidebant [358 1Kb] , sermones et epistolas questiunculasque uarias illi proferre non timebant. Ergo [359 1Kb] quidam illorum inter [360 1Kb] alias quas sepe pretulit sententias de ieiunio Moysi [361 1Kb] et Helie uerba questionis composuit, et [362 1Kb] illi, nobis presentibus, quasi pro occasione dictandi, humili manu porrexit. Ita enim scripserat ille:

»Mentis ingeniique mei aridam si non pertimuissem intelligentiam, clementissime tue dominationi quasdam sacre Scripture sententias, que animi mei exiguitatem constringunt necnon in dubitationis nodositatem cadere cogunt, aliqua ratione protulissem, ut tue probitatis doctissimo eruditus  documento, rei agnoscerem ueritatem; quoniam quicumque ex sanctarum sententiis Scripturarum titubationis incidit periculum, nisi emendatus confessionis satisfactione mundetur ipsamque cognoscat ueritatem, grauis culpam reatus incurrit. Quapropter mee uulnus conscientie ualde dolens ultraque celare metuens, tue dignissime sanctitati fiducialiter aperio, ut hoc quod latet intrinsecus patefiat extrinsecus. Nam huius dictaminis compositionem, nullius sagacitatis proteruitate succinctus, sed sitibundi ingenii raritate, Deo teste, ualde coactus, sanctitati tue propono, quo me corrigas certioremque istius inuestigationis me facias, quia te typum illorum gerere uicemque scio tenere quibus Dominico dicitur alloquio: uobis datum est nosse mysterium regni Dei .« Cum autem ueram conscientie  mee confessionem faciens, ad ueritati agnitionem, tua monstrante prudentia, peruenero, ab omni reatus mei sorde mundatum ac tue sanctitatis innocentieque me fore participem et spero et firmiter credo, quoniam, si uerum non esset, Psalmista non dixisset: »Cum sancto sanctificaberis, et cum innocente innocens eris .« Sed quia ulceris mei dolor me semper angendo tuam cogit adire clementiam, questiunculam, pro qua istius pitatioli congeriem composui, ambagibus cunctis proiectis, tue prudentie, quam mihi succurrendam  [363 1Kb] fore non dubito, prout potero ungue tenus exprimere non desisto. In sacrosancte Scripture uoluminibus Moysen et Heliam quadraginta dies ieiunasse legimus, sed an ab omni alimento se abstinuissent, multi dubitamus. Christum Dominum nostrum cursum quadraginta dierum ieiunasse et triplicem idcirco temptationem tolerasse scio et ueraciter credo, sed an ullus hominum hoc fecerit, dubito; quia si Moyses uel Helias aut prophetarum aliquis quadraginta dies uniuscuiusque cibi abstinuisset, diabolice temptamenta probationis, ut autumo, non euasisset: nam, ut ita dicam, facilius esset, hominem passibilem probari quam dominatorem totius creature temptari. Nunc autem tibi hoc tractandum relinquo, quoniam de talibus ultra loqui tremisco; scriptum namque est: »Omne  uerbum otiosum quod locuti fuerint homines, reddent rationem de eo in die iudicii .« Istius uero inuestigationis interrogationem quam pluribus proposueram sapientibus, cum non sum edoctus, crescit morbus predictus centuplicatus. Quapropter tua me sancta ueritatem edoceat sapientia, ut laqueum reatus non incurram, sed penitentie uel uere confessionis fructum acquiram, quem apostolica dicendo promisit sapientia: »Confessio fit ad salutem .«

9. Ut autem hec seruus Dei perspexit, huiuscemodi correctionis uerba eidem iuueni die tertia rescripsit:

»Quod me de quadragesimali ieiunio Moysi et Helie quasi dubitando interrogasti, ex hoc te, fili  care, diutius dubitare nolo. Quia Deo adiuuante planissima expositio est, hac te instruere cupio. Nam, ut ipse confessus es, si quis de sententiis sanctarum Scripturarum dubitauerit, nisi satisfactione resipuerit, grauis culpam reatus incurrit; si autem ingenii ariditate seu etatis temeritate siue ignorantie obscuritate aut negligentie conculcatione illusus, titubationis incidit periculum, et corrigit quis eum: scire debet, quoniam qui conuerterit peccatorem ab errore uie sue, saluauit animam suam a morte,« ut ait Iacobus apostolus . Ergo animam tuam a morte saluabimus, si dicta que demonstramus caute perscrutando pura mente recondis. Scripsisti namque hoc: »In sacra Scriptura Moysen et Heliam quadraginta dies ieiunasse legimus,  sed an se ab omni alimento abstinuerint, multi dubitamus.« Nodum in scirpo queris; labores quippe perdit, qui nodum in scirpo querit. Est enim nodum in scirpo querere, ex apertissima ac uerissima ratione dubitationis nodositatem connectere et ex serenissima luce densissime nebule crassitudinem contrahere. Serenissimam dico lucem uidelicet sanctam Scripturam, in qua factis et dictis unusquisque fidelium corrigitur; per quod et speculum uite merito nominatur. Est enim sancta Scriptura utrarumque legum et Noui et ueteris  Testamenti declaratio. Si quis autem insani capitis ex illius lucidissimis iudiciis non corrigitur, uanitatis ludibrio illusus decipitur. uanitatis ludibrio unusquisque decipitur, qui stultitie uitio uanissimo capitur et non uirtutem querit nec uitium fugit. Igitur omne uitium fugiendum est; certe stultitia fugienda est: hoc quippe uitium hominis est. Et econtra omnis uirtus requirenda est; sapientia quidem requirenda est; ipsa enim uirtus Dei est. Quam summo studio maximaque diligentia requirat, qui Dei fortem uirtutem cognoscere cupiat. Quid enim est fortius quam Dei uirtus, quid lucidius quam quod Dei ueri solis illuminat radius, quid ueracius quam quod scripsit ipsius ueritatis manus? Ait enim Scriptura: Descendit Moyses de monte, duas tabulas lapideas portans in manibus suis, scriptas utrasque  digito Dei. In quibus etiam tabulis subtitulatum est: Moyses Dei seruus ieiunauit quadraginta dies et totidem noctes, ut legem Domini mereretur accipere. Quid mirum, si Moyses illo iubente ieiunauit, in cuius regno numquam ullus esuriuit, sub cuius persona ad corrigendum Isreliticum populum huiusmodi uerba correctionis propheta proclamauit: »Si esuriero, non dicam tibi, meus est enim orbis terre ;« et iterum: »Numquid manducabo carnes taurorum, aut sanguinem hircorum potabo? « Ille quippe, qui ex nichilo cuncta creauit, in regno glorie sue numquam esuriuit, nunquam sitiuit, nec umquam dormiuit, ut Scriptura ait: »Ecce non dormitat neque dormitabit qui custodit Isrel .« Igitur, filiole,  uerbi gratia mea dicta intellige. Si quis nostrum alicuius regis uel prepotentis imperatoris consilio interfuisset, cum diuersas sui regni diuitias inspiceret, cuius cibi uel potus interim dulcedine capi potuisset? uidisset namque ministros diuersi generis uestibus indutos, domum inclitam uariis ornamentis insignitam, aurum purissimum signis ac preciosissimis lapidibus ornatum, ipsumque regem, corona ac regali diademate renitentem, diuitias regni sui caute tractantem ac mysticas consilii sui rationes enucleantem. Et si lubrica et transitoria huius mundi gloria hominem in tantum delectet, ut precedens natura naturalia non reputet, quanto magis celestis eternalisque gloria Summi Moysen, Deum timentem  eiusque precepta sequentem, mundana obliuisci fecit? Interfuit enim sancto consilio regis eterni; uiderat et gloriam Domini, hoc est tabernaculum non manu factum, id est non huius creationis; audierat uocem Domini dicentem sibi: »Pre ceteris diligo te, et ex nomine noui te .« Quadraginta enim annos pro quadraginta diebus per manum Moysi eduxit Deus populum suum per desertum, et cum eo locutus est facie ad faciem, sicut loqui solet ad amicum suum homo, ut Scriptura ait ; diem in annum mutauit, pabulo celesti populum suum pauit, panem angelicum homo  manducauit. Quis est cibus celestis, uel quis est cibus angelicus? Quid ergo, fili, dices ad hec? Si nodum quesisti, ecce inuenisti. Iam resolue nodum, et hunc cognosce modum. Putesne, celestes ciues sicuti terrenos rastro uel aratro sudantes laborando querere panem? Nequaquam. Sed est iustorum panis indefectiuus Deus, Dei Filius, angelorum creator et dominus, de quo scriptum est: »In principio erat uerbum et uerbum erat apud Deum et Deus erat uerbum .« Ecce panis angelicus! »Et uerbum caro factum est et habitauit in nobis .« Ecce cibus celestis descendit, et panem angelorum homo manducauit, quando uerbum caro factum in nobis habitauit. Ipse enim ait: »Ego sum panis uiuus, qui de celo descendi ;«  per quem panem mundus consistit, et per quem populus Domini quadraginta annos uixit; de quo Moyses iam tunc gustauit, quando rubo flagranti affatus sic respondit: »Obsecro, Domine, mitte quem missurus es «; et alibi de eodem gustauit, quando inter plurima doctrine sue uerba filiis Isrel ait: »Prophetam suscitabit uobis Deus de fratribus uestris, ipsum audietis .« De quo pane gustauit, cum quadraginta dies ieiunauit: quia non in solo corporali cibo uiuit homo, sed in omni uerbo Dei . Per quod uerbum cuncta creata sunt, et omnia quasi ex nichilo consistunt, quia ipse Deus uerbum est. »uerbum erat apud Deum et Deus erat uerbum .« In hoc quippe intelligimus, quia Deus Pater Filius ipse est, et Filius,  hoc est uerbum, panis celestis est, et panis celestis, hoc est uerbum, caro factum est, ipso fatente et dicente: »Panis quem ego dedero, caro mea est pro mundi uita .« Ipse quippe uita est et alimentum angelorum ac hominum, qui facit utraque unum; ipse quoque Moysen spiritaliter satiauit, quando quadraginta dies corporaliter ieiunauit. Cuius excelsam potentiam magnamque misericordiam et antiquum consilium diabolus non recognouit, cum ei triplicem et temptationem proposuit. Erat enim ab initio fratrum accusator ac nequitie arbiter mendaciique inuentor et nugarum canopicorum sagacissimus magister. Latuit enim in corde Pharaonis, exagitans Moysen per temptamenta diuerse questionis. Ergo Moysen hominem recognouit, sed Christi diuinitatem  carne uelatam non intellexit, ideoque Deum hominem perfectum dubitauit. Quamuis enim uxorem Pilati per uisum pro redemptione eius uexaret, tamen Deum hominem esse uenenosus ille dubitabat. Dubitabat namque apud Deum esse misericordiam, ut humanitatem induere suosque seruos diuinitatis sue admirabili commercio renouare uel redimere uoluisset. Si enim non dubitaret nec iusto inuideret, Iudeos infelices ad inobedientiam ac perfidiam contra Deum non sic excitaret neque per ora illorum, Crucifigatur, clamaret. Et quia dubitabat, nesciebat.  Igitur quia ab initio fallax ac dubiosus fuit, inter susspensionem dubitationis incidit periculum desperationis, et per ruinam desperationis passionem patitur eterne damnationis, atque expulsus in tenebras exteriores, infernales merito pertulit passiones. Quod autem interrogasti de ieiunio Helie, hac sententia intellige. Legisti etiam, puto, et intellexisti, quomodo post imprecationem, quam fecit super habitatores Galaath, Helias absconsus ab Achab rege in torrente Carith Deo iubente a coruis recreatus et pastus est . Post tres autem annos precepto Dei ostendit se Achab, quando zelans zelum Domini quadringentos quinquaginta sacerdotes Baal interficere iussit; eodem die a Deo impetrans pluuiam. Deinde timens minas Iesabel, furibunde regine,  per desertum fugit et in umbra iuniperi pro tedio anime obdormiuit. Tunc quoque ab angelo bis excitatus, et de longitudine uie instructus, ac subcineritio pane et aqua refectus, in fortitudine cibi illius ambulauit quadraginta dies et totidem noctes. Unde putas panis iste uenit, uel quo de fonte hec aqua hausta fuit? Nam, ut legimus, Helias a Deo raptus per turbinem in celum adhuc corporalis uiuit. Sed de quo pane reficitur, aut de quo fonte putas potari? Dico tibi pro ueritate, quod ipse, qui, ut dixi, panis iustorum consistit, alimentum saturitatis Helie absque dubio tribuit. Aqua uero potationis ex illius fonte emanat, qui dixit: »Aquam quam ego dedero qui biberit, ex ea non sitiet unquam «; et iterum: »Qui biberit aquam quam  ego do, fiet in eo fons aque salientis in uitam eternam .« Helias enim est iustus, et erat ideo iustitie pabulo refectus; uiuit et uiuebat, sicut scriptum est: »Iustus ex fide uiuit . Sufficiant, fili, tibi hec pauca correctionis uerba, ut ex his minimis imbutus discas maiora perfecte intelligere et nodum similis questionis leuiter dissoluere, quia quecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus in Christo Iesu Domino nostro, qui uiuit et regnat Deus in omnia secula seculorum, Amen.«

Conuenienti uero tempore confabulationis predictus iuuenis, quibusdam familiaribus suis conuocatis, ut ipse fatebatur, ne tam delectabiles animarum  epulas [364 1Kb] solus ruminando absconderet, larga manu illis hec distribuit. Illi autem caput cum pedibus et intestinis, ut scriptum est, deuorantes , que superfuerunt cum aliis fratribus partiti sunt, et ita ad nostram notitiam peruenerunt. Sed quia propter hoc longius a rectitudine uie nostre digressus demoror, ad ceptum iter redire quantocius conabor.

20. [365 1Kb] Igitur [366 1Kb] quia Deus ad suam seruitutem nostrum pium [367 1Kb] pastorem elegit, consueta misericordia eum [368 1Kb] flagellare curauit, sicut legimus;  Quem enim diligit Deus [369 1Kb] , corripit, et quasi pater [370 1Kb] in filio complacet sibi . Tactus enim morbo paralysi, egritudine maxima premebatur. Sed hoc incommodo nunquam superatus aut animo dissolutus, in eodem uultu et eadem hilaritate cum patientia summa permanserat. Ex hac quippe Dei castigatione in se [371 1Kb] rediens, hanc salubrem cogitationem recepit, uidelicet mundanas res apud Deum esse exsecrabiles et non solum ad detrimentum sed etiam ad perpetuam [372 1Kb] anime ruinam pertinere. Unde ergo per omnem sancti Petri familiam diligenter [373 1Kb] inquirere precepit, si alicui illorum aliquid ex sua parte iniuste ablatum siue incommodum factum fuisset; et si quis ullam iniustitiam factam sibi fuisse retulit, huic dupliciter ablata reddere iussit.  uerba eius discretione [374 1Kb] ita fuerant temperata, ut firmitas cordis eius ab audientibus facile intelligeretur. Quicquid enim loquebatur, Scripturarum sanctarum [375 1Kb] exemplis dulcissimis condiebat. Eius autem ori iusticia siue legum iudicia aut sacre lectionis [376 1Kb] assiduitas nunquam deerat. Prudentiam in eo laudare non est necesse, cum non solum ex palatio, sed etiam ex diuersis regionibus maximus hominum numerus ad intelligendum eius consilium cucurrissent [377 1Kb] . Frequentationi [378 1Kb] ieiuniorum, eleemosinarum, uigiliarum et orationum ita erat intentus, ut pauci nostre etatis uiri huic possent adequari. Nam nisi infirmitate compellente uel maxima necessitate cogente, pane, holeribus et pomis tantummodo uitam aluit. Assidue uero cunctis putantibus, quod  uinum [379 1Kb] bibisset, aqua se refecit. Sepissime autem post tertiam uel [380 1Kb] quartam uigiliam noctis cum quodam sibi familiarissimo, cui, ne aliquis hoc ab eo cognosceret, summopere interdixit, omnes ciuitatis plateas tacitus circuiuit omnesque angulos et foueas perlustrauit, et ubicunque pauperes siue infirmos inuenit, elemosynarum solatia larga manu illis impendit. Cotidie quippe ante lucem intra oratorium se clausit, ibique [381 1Kb] usque ad horam diei primam permansit, et quid intus ageret, non nobis sed soli Deo cognitum est. Cotidianis missarum officiis [382 1Kb] animo infatigabili tam pro defunctis quam pro uiuis sacrificia offerre non distulit. Pauperes eum [383 1Kb] quasi patrem habebant et ex locis longinquis [384 1Kb] frequenter ad eum ueniebant, quorum nullum  inconsolatum abire permisit. Quoties uero subitanee mortis incursio siue eris terror uel seuitia inimicorum seu alicuius aduersitatis periculum imminebat, statim conuocatis fratribus orationum ac ieiuniorum constantia hoc superabat. Ecce coram Deo et angelis eius ueritatem scribo. Ergo [385 1Kb] assidue in unum congregati, dum eius uarias uirtutes collaudaremus, fateor, nos iam hoc diuinasse, quod uerum est, illo mortuo in hoc loco [386 1Kb] nullum sui consimilem [387 1Kb] tam clarissima uita esse futurum. Nam quamuis egritudine detentus, in Dei seruitio tamen mansit inuictus [388 1Kb] . Monasterium enim in honorem sancti Martini consignauit. Sed muro [389 1Kb] ex parte peracto, regalis [390 1Kb] crebrositate seruiminis et maxime assidua infirmitate necnon uariis  aduersitatibus impeditus, proh dolor! peragere non potuit; et ita illud monasterium quasi semifactum usque hodie remansit [391 1Kb] .

21. Post hec [392 1Kb] uero [393 1Kb] imperator Heinricus moritur , eiusque [394 1Kb] corpus ad Babumberg effertur [395 1Kb] ibique cum maximo honore sepelitur. Quo mortuo, Conradus iuuenis, quem [396 1Kb] supra diximus  ab episcopo in Dei timore nutritum et doctum, Dei gratia fauente summa rerum potitus est. Post hinc biennium, quam rex in regni solium est sublimatus  imbecillitas uirium seruo Dei ultra [397 1Kb] solitum accressere cepit. Cumque languore nimio egrotaret, intra ciuitatem se recepit, diem et horam future redemptionis exspectans [398 1Kb] . Et cum aliquanto tempore egritudine magna detineretur,  legati regis ad eum ueniebant, qui in proxima hebdomada regem esse [399 1Kb] uenturum nunciabant. De hac legatione seruus Dei conturbatus, pro infirmitate sua multum doluit, quia neque [400 1Kb] regem digne suscipere nec seruitium se dignum pro infirmitate potuisset [401 1Kb] prebere. Inter hec uerba ad consuetam conuersus consolationem, oratorium intrauit et ianuam post se clausit, ibique diem integrum in oratione permansit. Cum sero autem factum esset, more solito discipulos conuocari [402 1Kb] precepit, laudibusque uespertinis peractis, cum letitia est regressus, nobisque omnibus [403 1Kb] Dei gratia representatus est ualidus. Ita quippe omne spacium quod [404 1Kb] rex nobiscum fuerat, quasi impetratis induciis, ualidus erat. Discedente autem rege,  Triburiam  cum eo iuit, ibique tres dies mansit. Deinde accepta licentia cum abiret, regem se [ultra [405 1Kb] ] non uisurum, multis audientibus quasi ioculando predixit. Cumque Wormaciam uenisset, dysenteria morbo [406 1Kb] ultra modum comprimebatur.

22. Quadam uero die cum corpus ad occasum uergere intellexisset, conuocatis discipulis, oratorium intrauit, omnibusque [407 1Kb] debitoribus suis commissa aduersum se piacula [408 1Kb] dimisit, et bannitos seu a se [409 1Kb] anathematisatos clementer absoluit, eisque omnibus scripta absolutionis singulariter direxit. Deinde aqua purissima totum se lauit, et collum ac [410 1Kb] barbam atque coronam radere iussit, indutisque uestibus puris, suos milites atque [411 1Kb]  clientes necnon et alios qui aderant ad se intrare precepit. Tunc uniuersis magno fletu singultantibus, uir Dei uix [412 1Kb] qua poterat manu silentium indicens, ait: »Patres uenerandi, fratres amandi, filioli dilectissimi, uestro auxilio apud Deum iam indigeo. Multum enim doleo, quod uos usque modo negligenter precedebam meque ultra modum supra [413 1Kb] uos superbe exaltabam [414 1Kb] , et non, ut iustum erat, uos honorificabam nec diligebam. Sed superbia illa, quid mihi modo proficit [415 1Kb] , uel arrogantia, quid me adiuuat [416 1Kb] ? Multum mihi nunc obficit [417 1Kb] multaque [418 1Kb] mihi offendicula parit. Hesterno namque [419 1Kb] unus fui ex ditissimis [420 1Kb] , sed iam expecto quod [421 1Kb] mox futurus sim quasi stercus et cinis. Talis enim [422 1Kb] est gloriatio [423 1Kb] nostra, talis et dominatio  mundana [424 1Kb] . Nudus quippe egressus sum de [425 1Kb] utero matris mee, nudus [426 1Kb] reuertar illuc, nichil preter peccata [427 1Kb] mecum reportans, nisi Dei misericordia [428 1Kb] exhortante aliquid boni fecerim, aliquando hoc apud Deum me inuenturum esse spero. Ecce nunc sum lotus; ecce uiam longissimam iturus, legationem durissimam expecto paratus. Ex his miseriis facile cognoscere potestis, liuentes [429 1Kb] mundanarum rerum gloriationes quam fragiles et instabiles sint [430 1Kb] , quam plene mali, quam cece futuri [431 1Kb] ; quas per speculum nunc cognosco quasi in enigmate, quamuis eisdem adhuc subiaceam ex parte. Ergo cui seruiui ab initio [432 1Kb] , Deo meo, regi sempiterno, me meaque omnia indubitanter committo, ut ipse me [433 1Kb] defendat et secum illuc perducat,  ubi anima mea terribiles occursus non timeat.« Talibus dictis nos admonebat, et uerbum Dei non humane sonans docebat; tandemque corporis sui dissolutionem aperte pronunciabat. His dictis finitis, cum maxima tristitia foras exiuimus, et tanti pastoris interitum omnes in commune lamentando fleuimus. Tunc principes qui aderant intrantes, thesaurarium et cameram, ubi pecuniam putabant reconditam [434 1Kb] , diligenter angulos omnes perscrutati sunt, et tandem scrinia librorum uoluminibus plena spe pecunie subuertentes, uano fortune labore illusi [435 1Kb] sunt. Nam preter thesaurum ecclesiasticum nec aurum nec argentum ibi inuenerunt [436 1Kb] , exceptis tribus tantum denariis, quos uir sanctus in wantone [437 1Kb]  suo reliquit, quando  alios pauperibus erogauit. Igitur soror ipsius, de qua supra diximus  , abbatissa uenerabilis, in orationibus [438 1Kb] et uigiliis perdurando, ab eo non discessit [439 1Kb] .

23. Cumque dies paucos maxima infirmitate egrotaret, nocte [440 1Kb] quadam, antequam diesceret [441 1Kb] , Dei seruus de lecto se erexit, et oculis ac manibus in celum intentis [442 1Kb] , diutius orauit. Illi autem qui aderant labia eius moueri uidebant; sed quid oraret, quamuis caute intenderent, penitus non intelligebant. Deinde in lectum se deponens [443 1Kb] , sororis dexteram [444 1Kb] tetigit [445 1Kb] , et dixit: Ecce quod concupiui iam uideo. Deinde dixit [446 1Kb] : Dominus uobiscum. Hoc cum tertio diceret, Redemptori nostro, cui seruiuit, quem amauit, quem quesiuit,  quem semper optauit, spiritum immaculatum reddidit . Habuit autem seruus Dei quoddam scrinium, quod nullus nostrum aliquando apertum uidit. Huius quidem clauem sorori commisit, ut quicquid [interius [447 1Kb] ] inuenisset, in dilectionem et memoriam uite sue habuisset. Que [448 1Kb] statim post obitum fratris, quibusdam conuocatis ex nostris, dicta illius narrauit et tunc scrinium aperuit. Inuenimus autem in [449 1Kb] eo cilicium hirsutissimum et catenam ferream ex una parte quasi ex usu contritam. Quod ut uidimus, primum, contra Dei famulum [450 1Kb] sepe nos negligenter deliquisse, tunsis [451 1Kb] pectoribus communiter [452 1Kb] doluimus. Deinde eius felices actus apud Deum ita tectos [453 1Kb] et absconsos [454 1Kb] digne admirantes, gratiarum actiones  Deo nostro non sine lacrimis pro eius uita retulimus. Aderant in exequiis eius sui milites, uiri uenerabiles et illustres, corpusque [455 1Kb] eius per omnia monasteria circumferentes, ad sedem principalem tandem detulerunt. Ibique ab uniuersis fratribus uenerabiliter acceptum, solitis custodiebatur officiis. Postera autem die in eadem ecclesia in choro occidentali, uidelicet ante altare sancti Laurentii, honorifice sepultum est [456 1Kb]  .

24. Sed ubi nunc sunt illi pestiferi, qui uitam et actus uiri Dei uenenosis linguis carpentes, multa, que nec dici licitum est, super illum suosque fideles uariis obtrectationibus mentiti sunt? O miseros et profanos, totius honestatis oblitos! O totius uirtutis inscios totiusque pietatis nudos et sola uentris  ingluuie saginatos! O totius bonitatis steriles, nichil huic simile facientes, sed spem suam seculo  salutemque sepulchro supponentes, qui serui Dei facta mendaciis lacerabant, sed ipsi talia facere nesciebant; quorum Deus uenter est et gloria eorum in confusione, qui terrena tantum sapiunt et que Dei sunt penitus nesciunt. Hic autem sacerdos Christi toto animo totisque uiribus ad Deum conuersus, quicquid boni fecit, Christo soli cognoscendum diligenter abscondit, et inanes fauores similiter et hominum obtrectationes parui pendens surda aure transiuit, qui tantum Deo placere studuit. Ergo fructum eternum apud Deum pro talibus illum acquisisse et premia sempiterna pro secularibus eum recepisse, speramus ac firmiter credimus, et ut cum Christo manens sempiternum habeat sacerdotium, prestante Domino nostro Iesu Christo,  cui sit laus et gloria per infinita seculorum secula, Amen.





BURCHARDI EPISTOLA AD ALPERTUM







BURCHARDI WORMACIENSIS ECCLESIAE EPISCOPI DECRETORUM LIBRI uIGINTI Ex conciliis et orthodoxorum Patrum decretis, tum etiam diuersarum nationum synodis, ceu loci communes congesti, in quibus totum ecclesiasticum munus luculenta breuitate et ueteres Ecclesiarum obseruationes complectitur. Parisiis apud Ioannem Foucherium, sub Scuto Florentie, uia ad D. Iacobum.---1549. Cum priuilegio Senatus  .



BURCHARDUS, ECCLESIAE WORMACIENSIS EPISCOPUS, BRUNICHONI FIDELISSIMO SUO ET EIUSDEM ECCLESIAE PRAEPOSITO, IN CHRISTO DOMINO SALUTEM.

 A multis sane diebus, et sepe quidem coram familiaritas tua, carissime frater, hortando a nobis contendit, ut utile aliquod opus non minus ex sanctorum Patrum sententiis, quam canonicis scripturis, uel ab comprobatis penitentium exemplis, ad necessarium Ecclesie nostre deseruientium usum, uigilanti studio colligerem. Et id quidem, uel ea ratione maxime flagitare uidebaris, quod canonum iura atque penitentium forme, in nostra quidem diecesi adeo confusa sint, atque inter se discrepantia, ut aut ex toto neglecta, aut omni pene auctoritate destituta, uel modice in ecclesiastica disciplina institutis apparere possint. Qua de causa sepe accidit, ut ad penitentie remedium confugientibus, cum ob canonum descriptionem confusam, tum ob presbyterorum  nostrorum ignorantiam, non facile subueniatur. Quod an ideo potissimum fieret, non impudenter ex me rogasti. Et quanquam idem existimem,  tamen quia non certam temporis mensuram canonum censura expressit ad singula penitentium delicta adhibendam, sed in absoluentium iudicio relinquendam statuit, idcirco penitentie salutaria remedia ab imperitis quidem sacerdotibus non pro delictorum qualitate prouidentur, a piis quidem et canonicis scripturis institutis, eadem facile prout uniuscuiuslibet infirmitas requirit, adhibentur. Et quia hoc res ita habet, eo me dilectio tua rogauit, ut opellam hanc congestam iunioribus nostris legendam proponerem, quo ipsi in idonea nimirum etate, ea discant, que uel serior equalium nostrorum etas modo assequi non possit, uel antecessorum negligentia non attigit. Utpote decentissimum fore existimans, ut quis cum omni probitate se discipulum  prius exhibeat, quam doctoris auctoritatem apud uulgum temere presumat. Et in scholis discat, quod sue fidei commissos doceat. Equidem hanc  tuam petitionem, dilectissime frater, iustissimam iudicaui, proque isto tam pio ad diuinam religionem affectu, gratias maximas habeo, quem pro Ecclesie nostre statu, non segni sollicitudine iugiter desudate animaduerto. uerum quod tuam exhortationem mihi sepius inculcatam tandiu distuli, ignauie, torporique meo minime adscribendum putabis: siquidem due impediuerunt me cause, quominus tibi pro tuo desiderio prompte morem gessi. Quarum alteram ineuitabiles Ecclesie nostre necessitates attulerunt, que quotidie fluctuum more in nos emergunt. Altera ex grauibus secularium rerum curis oboritur, ad quas inuiti, imperialium mandatorum onere pertrahimur, que duo sane animum meum ad celestia enitentem altiuscule assurgere non permittunt. Nam dum pluribus rebus inquietatur animus, infirmior  est, quam ut unicuilibet par esse possit. Nihilominus tamen sanctis tuis petitionibus obsecutus synodalia precepta, sanctaque instituta, tam ex sanctorum Patrum sententiis, quam ex canonicis scriptis, adiutore Deo, in unum fascem ex amplissimo orbe collegi. Eaque ut potui, uno ueluti corpore connexa, uiginti libris distinxi, ita ut quisquis eos diligenter legerit, fructum non uulgarem sentiet se breui consequi  posse. Perutilem quidem in docenda plebe, firmum autem propter Scripturarum auctoritatem, honestum tanquam studio et diligentia acquisitum. Neque enim sacerdotis nomen meretur, qui, quam sollicite Euangelicam minam expendi oportet ignorat, ut cecus ceco dux esse non potest. Quamobrem hunc meum laborem nemo, ut collecticium aspernetur. Certe cegit sacrarum in immensum Scripturarum diffusa amplitudo, necnon nostrorum negligentia, et inscitia sacerdotum, in hoc genere desudare, in quo colligere quidem licitum fuit, canones uero soli mihi sanxire illicitum. Quantis autem hoc laboribus, atque uigiliis prestiterim, Deus Opt. iudicabit, quem, quod pro nostre Ecclesie necessitate fecerim, non latet. Quare etiam si  nostre prouincie limites non exierit, nichil omnino egre feremus, modo nostrorum ministrorum manibus teratur. Porro legentibus, etiam id persuasum esse cupimus, nichil de meo in hoc opere additum esse, sed ex diuinis testimoniis Scripturarum singula esse decerpta, ea sane fide, ut perpetuam auctoritatem habitura non dubitem. Ex quibus autem scriptis selegerim ordo sequens indicat Bene uale, et orationibus me adiuua.



EX QUIBUS LOCIS AUCTORUM SCRIPTIS ECCLESIASTICA HAEC DECRETA COLLEGERIT.


 Ex canonibus, qui Corpus canonum uocantur.

Ex apostolorum canone.

Ex transmarinis conciliis.

Ex conciliis in Germania, Gallia, Hispania, celebratis.

Ex Romanorum pontificum decretis.

Ex euangelicis apostolicisque Scripturis.

 Ex ueteri Testamento.

Ex libris sancti Gregorii.

Ex Hieronymo, Augustino, Ambrosio, Benedicto, Basilio Magno, Isidoro.

Ex Penitentiali Romano.

Ex Penitentiali Theodori.

Ex Penitentiali Bede.



INDEX SINGULORUM LIBRORUM BURCHARDI WORMACIENSIS EPISCOPI Breuiter quid quoquo libro continetur ostendens.


 Primus liber continet de potestate et primatu apostolice sedis, patriarcharum, ceterorumque primatuum metropolitanorum, et de synodo celebranda, et uocatione ad synodum. De accusatis, et accusatoribus, et testibus. De exspoliatis iniuste. De iudicibus, ac de omni honore competenti, ac dignitate, et diuerso negotio et ministerio episcoporum.

Secundus liber continet de congruenti dignitate, et diuersa institutione, ac nutrimento, uel qualitate uite, et diuerso negotio, et ministerio presbyterorum et diaconorum, seu reliquorum ordinum ecclesiasticorum.

Tertius liber continet de diuinarum domorum institutione, et cultu, et honore. De decimis et oblationibus et iustitiis singulorum, et qui libri in sacro catalogo recipiantur, qui uero apocryphi, et quando apponendi sint.

 Quartus liber continet sacramentum baptismatis, et ministerium baptizandorum et baptizatorum, et consignandorum et consignatorum.

Quintus liber continet de sacramento corporis et sanguinis Domini, et de perceptione et obseruatione eorum.

Sextus liber continet de homicidiis sponte, et non sponte commissis, et de parricidiis, et de fratricidiis, et de illis qui uxores legitimas et seniores suos interficiunt, et de occisione ecclesiasticorum, et de obseruatione, et de penitentia singulorum.

Septimus liber continet de incesta copulatione consanguinitatis, et in quo geniculo fideles et coniungi et separari debeant: et de reuocatione, et de penitentia singulorum.

Octauus liber continet de uiris ac feminis Deo dicatis,  et sacrum propositum transgredientibus, et de reuocatione, et de penitentia eorum.

Nonus liber continet de uirginibus et uiduis non uelatis, de raptoribus earum, et de separatione eorum, de coniunctione legitimorum connubiorum, de concubinis, et de transgressione, et penitentia singulorum.

Decimus liber continet de incantatoribus, et de auguribus, de diuinis, de sortilegis, et de uariis illusionibus diaboli, et de maledicis, et de contentiosis, et de conspiratoribus, et de penitentia singulorum.

Undecimus liber continet de excommunicandis et excommunicatis, de furibus, et de predatoribus, et de presumptione, et contemptu, et negligentia, et reconciliatione, et penitentia eorum.

 Duodecimus liber continet de periurio, et de penitentia eius.

Tertius decimus liber continet de ueneratione, et obseruatione sacri ieiunii.

Quartus decimus liber continet de crapula, et ebrietate, et de penitentia eorum.

Quintus decimus liber continet de imperatoribus,  de principibus, et de reliquis laicis, et de ministerio eorum.

Sextus decimus liber continet de accusatoribus, de iudicibus, de defensoribus, de falsis testibus, et de penitentia singulorum.

Septimus decimus liber continet de fornicatione, et incestu diuersi generis, et de penitentia utriusque sexus, et diuerse etatis.

Octauus decimus liber continet de uisitatione, et penitentia, et reconciliatione infirmorum.

Nonus decimus liber, qui Corrector uocatur, continet correctiones corporum et animarum medicinas, et docet unumquemque sacerdotem, etiam simplicem, quo modo, uel qualiter unicuique succurrere ualeat, ordinato, uel sine ordine, pauperi, diuiti,  puero, iuueni, seni, decrepito, sano, infirmo, in omni etate, in utroque sexu.

uigesimus liber Speculationum uocatur: speculatur enim de prouidentia, et de predestinatione diuina, et de aduentu Antichristi, de eius operibus, de resurrectione, de die iudicii, de infernalibus penis, de felicitate perpetue uite.



[LIBER PRIMUS.]



INDEX CAPITULORUM LIBRI PRIMI.


     CAP. I. Quod in Nouo Testamento post Christum Dominum nostrum a Petro sacerdotalis ceperit ordo.
    II. De priuilegio beato Petro Domini uice solummodo commisso, et de discretione potestatis, que inter  apostolos fuit.
    III. Ut summus sacerdos non uocetur Romanus pontifex, sed prime sedis episcopus.
    Iu. Quod bipartitus sit ordo sacerdotum.
    u. Ut non laici, nec bigami, non uiduarum mariti, sed irreprehensibiles ordinentur episcopi.
    uI. Ut dum episcopus eligitur, si contradictores habeat, quinque episcopi conueniant.
    uII. Quod, nolentibus clericis uel populis, nemo debeat episcopus ordinari.
    uIII. Qui episcopi sunt ordinandi, quod debeant prius examinari.
    IX. Ut episcopi diligentissime probentur antequam ordinentur.
     X. Quod populo non liceat per se sacerdotum facere lectiones.
    XI. Quod non habeantur episcopi, quos nec clerus nec populus elegit, nec comprouinciales episcopi consecrarunt.
    XII. Quod nullus ordinari episcopus debeat, nisi ex conuentione.
    XIII. De illis qui accipiunt regimina Ecclesiarum, et cunctos fastu superbie paruipendunt.
    XIu. De illis episcopis qui superbire incipiunt.
    Xu. Quod ordinationes episcoporum apostolica auctoritate a cunctis comprouincialibus fieri debeant.
    XuI. Ne laicus fiat episcopus ante triginta annos, et ante anni conuersionem.
    XuII. De laicis non temere faciendos episcopos.
     XuIII. Quod per gradus ecclesiasticos, ad episcopatus debeat officium perueniri.
    XIX. Ut laicam communionem non accipiat, qui per ambitionem episcopatum acceperit.
    XX. Quod episcopus esse non possit, qui nesciente  metropolitano consecratus fuerit.
    XXI. Ne episcopi per Simoniacam heresim regiminis locum obtineant.
    XXII. De his qui pretio sacram mercati sunt dignitatem.
    XXIII. De eadem re.
    XXIu. Quod non oporteat ordinationes episcoporum diu differri.
    XXu. De ordinationibus episcoporum diu differendis minime.
    XXuI. Quando quis debeat a uicinis prouincie episcopis ordinari.
    XXuII. Ut episcopus non consecretur sine tribus episcopis.
     XXuIII. Ut episcopus non minus quam a tribus ordinetur, et, si fieri possit, archiepiscopus ab omnibus comprouincialibus.
    XXIX. De episcopo qui alium sine sua uoluntate episcopum ordinauerat.
    XXX. De abiectione eius, quem duo presumpserint ordinare episcopi.
    XXXI. De non ordinandis episcopis per uicos et modicas ciuitates.
    XXXII. De eadem re.
    XXXIII. De Waniba rege Gallorum, qui contra Canones in quadam uillula episcopatum fecerat, quomodo annullatum est.
    XXXIu. Ut plebs que nunquam habuit episcopum, nisi ex consensu non habeat.
     XXXu. Ut nequaquam in duos metropolitanos prouincia diuidatur.
    XXXuI. De illis episcopis qui non sunt recepti ab illis, ad quos sunt ordinati, uel denominati.
    XXXuII. De episcopo qui Ecclesiam, ad quam ordinatus est, adire neglexerit.
    XXXuIII. De episcopo qui non susceperit officium sibi commissum.
    XXXIX. De episcopo uacante, qui Ecclesiam uacantem inuaserit.
    XL. De episcopo qui est ordinatus ad Ecclesiam, et non est receptus.
    XLI. De his qui promouentur ad episcopatum, nec recipiuntur.
    XLII. Quod auctoritas congregandarum synodorum  apostolice sedi commissa sit.
    XLIII. Quod bini conuentus episcopales singulis annis fieri debeant.
    XLIu. De synodis, quo tempore sint habende.
    XLu. De synodo congreganda.
    XLuI. De archiepiscopo qui tempore pacis ultra biennium synodum annuntiare neglexerit.
    XLuII. De episcopis ad synodum uocatis, ut uenire non contemnant.
    XLuIII. Quales epistole a metropolitano sint fratribus dirigende.
    XLIX. De eadem re.
    L. De episcopo qui synodo adesse neglexerit.
    LI. De episcopo qui per egritudinem ad synodum  non uenerit.
    LII. De episcopis ad synodum uocatis, et uenire, et missos suos mittere dedignantibus.
    LIII. Concilium uniuersale non nisi necessitate faciendum.
    LIu. Ut episcopi posteriores se prioribus suis non preferant.
    Lu. Ut episcopi sui ordinis tempus obseruent, alter alteri honorem prebens.
    LuI. De episcoporum ordine, ut qui posterius ordinati sunt, prioribus se non audeant anteferre.
    LuII. De rebus dubiis in conciliis episcoporum emergentibus.
    LuIII. Ut episcopi in synodo residentes, que ad emendationem uite pertineant primum emendent.
     LIX. De metropolitano si comprouincialem episcopum in sua causa audire distulerit.
    LX. Ut episcopi iusta iudicia semper diiudicent.
    LXI. Ut canonum statuta ab omnibus rite custodiantur, et nullus ea suo sensu diiudicare presumat.
    LXII. De dissidentibus episcopis.
    LXIII. De inflatione metropolitanorum et fastu, et de episcopis ac reliquis clericis qui leduntur a metropolitano.
    LXIu. Ut plebes alienas alius episcopus non usurpet.
    LXu. Ut nullus metropolitanus absque omnium  comprouincialium episcoporum presentia aliquorum audiat causas.
    LXuI. Ut nullus primas uel metropolitanus aliquid agat de Ecclesiis, uel parochiis comprouincialium episcoporum et de ipsorum causis, sine eorum consilio omnium, et nec ipsi aliquid agant sine eius consilio, nisi quantum ad proprias pertinet parochias.
    LXuII. De contentione parochie.
    LXuIII. Ut episcopi qui negligunt loca sua, a uicinis episcopis ut se corrigant, admoneantur.
    LXIX. De duobus episcopis altercantibus de parochia cuiusdam basilice.
    LXX. De episcopis qui contendunt de parochiis suis.
     LXXI. Ut in altera parochia clericos alterius diecesis episcopus nullatenus ordinet.
    LXXII. Ut nullo modo de una parochia ad aliam episcopus transeat.
    LXXIII. De presumptione aliene diecesis
    LXXIu. Ne episcopus, sua ciuitate despecta, ambitus causa ad aliam transeat.
    LXXu. Ut ab episcopis aliena parochia minime peruadatur.
    LXXuI. De eadem re.
    LXXuII. De mutatione episcoporum.
    LXXuIII. De eadem re.
    LXXIX. De eadem re.
    LXXX. De episcopo qui in sua fuerit persecutus Ecclesia, quod ad aliam ei sit fugiendum.
     LXXXI. De episcopo qui principalem cathedram sue Ecclesie negligit.
    LXXXII. De episcopis qui sedes suas negligunt, et in possessionibus suis longe positis diu morantur.
    LXXXIII. De episcopis, ut singulis annis parochiam suam circueant.
    LXXXIu. De episcopis qui raro aut nunquam per seipsos plebes sibi commissas uisitant.
    LXXXu. Ut episcopi presbyteros suos de ministeriis illorum diligenter discutiant.
    LXXXuI. Ut episcopus cum paucis suam parochiam circumeat.
    LXXXuII. Si episcopus parochiam suam uisitare nequiuerit, uiros probabilis uite pro se mittat.
    LXXXuIII. Qualem ministrum episcopus iuxta se  habere debeat.
    LXXXIX. De episcopo, ne laicum ponat sibi uicarium.
    XC. Ut in circuitione episcopi, omnes qui sunt in parochia singularum Ecclesiarum matricum, exceptis infirmis, ad synodum eius uenire debeant.
    XCI. Decretalis constitutio Eutychiani pape, quid episcopi in synodo inquirere debeant.
    XCII. Iusiurandum synodale.
    XCIII. Iuramentum ceterorum.
    XCIu. Post datum sacramentum episcopi illos qui iurauerint per octoginta octo interrogationes, que in contextu secundum ordinem inueniuntur, diligentissime interrogent.
     XCu. Ut episcopi libros gentilium non legant.
    XCuI. Ut episcopi, prout uulgus intelligere possit, secundum proprietatem communis lingue illorum predicationem temperent.
    XCuII. Reprehensio episcopi in pulpito paganos libros exponentis, eo quod cum Iouis laudibus Christi laudes non conueniant.
    XCuIII. Quantum discrimen immineat pastoribus, qui ueritatem Christi predicare negligunt.
    XCIX. Quod episcopum oporteat sine intermissione Ecclesiam suam docere, et amare.
    C. De ignorantia omnibus maxime sacerdotibus uitanda.
    CI. Ut episcopus dissidentes concordare compellat.
    CII. Ut in die Dominica rerum diiudicationes non  fiant.
    CIII. De domestica et interiori conuersatione.
    CIu. Ut episcopus quasi hospes se continere debeat.
    Cu. Ut episcopi frequenter missas celebrent.
    CuI. Ne episcopus pretio corruptus alterius clericum ordinare presumat.
    CuII. Ut episcopus clericos alterius parochie nulla tenus ordinet.
    CuIII. Ut nullus episcopus, in alterius episcopi parochia, ad promotionem ministerii accedere presumat.
    CIX. Ne episcopus alterius Ecclesie clericum audacter inuadere attentet.
    CX. De non presumendis illicitis ordinationibus.
     CXI. De episcopo ceco, qui, per presbyterum suum, presbyterum et diaconos duos ordinauerat.
    CXII. Quod non oporteat episcopum per pecuniam quempiam ordinare.
    CXIII. Quod munus etiam sit a lingua uitandum.
    CXIu. Ut non ualeat sententia episcopi, nisi clericorum suorum presentia firmetur.
    CXu. Ut episcopus secundum reditum Ecclesiarum, numerum clericorum faciat.
    CXuI. De episcopis peregrinis.
    CXuII. Ut leuitate uagantes episcopi, ad propria redire compellantur.
    CXuIII. Quandiu episcopus in aliena ciuitate remoretur.
    CXIX. De suscipiendis episcopis qui persecutionem  patiuntur.
    CXX. De illis qui se dicunt episcopos esse.
    CXXI. Qualiter peregrini episcopi recipiantur.
    CXXII. De episcopis uel presbyteris ignotis, ut ante probationem synodalem ministrare non permittantur.
    CXXIII. Ut episcopus hostilitate expulsus ad aliam uacantem transeat Ecclesiam.
    CXXIu. De episcopis quod omnes homines eis iure obedire debeant.
    CXXu. Quod episcopi claues sint Ecclesie, et habeant potestatem claudere celum, et aperire portas eius.
    CXXuI. Quod episcopos Dominus ad glorificandum  se elegerit, et quod omnes principes terre eis obedire oporteat, et capita sua submittere.
    CXXuII. De episcopis, quod se inuicem diligere debeant.
    CXXuIII. Ut episcopus episcopum alium non conculcet.
    CXXIX. De episcopis qui a se fratrum adiutorio subtraxerint.
    CXXX. De episcopis qui se, quasi canino dente, inuicem corroserint.
    CXXXI. De episcopis qui fratribus nocere desiderant.
    CXXXII. Ut de episcopo suo nullus querelam faciat, nisi prius eum de eadem sepe interpellet.
    CXXXIII. Ut episcopi a solo Domino sint diiudicandi.
     CXXXIu. Nimis timendum et preuidendum ne offendantur episcopi.
    CXXXu. De episcopis qui ab ouibus suis criminantur, ut eorum criminatio non recipiatur.
    CXXXuI. Episcopos a suis ouibus non reprehendendos, quod absit, nisi in fide errauerint.
    CXXXuII. De eadem re.
    CXXXuIII. De eadem re.
    CXXXIX. De eadem re.
    CXL. De infamatis et dilaceratis episcopis, et a ciuitatibus propriis pulsis.
    CXLI. Ut episcopus non diiudicetur, qui suis rebus est exspoliatus.
    CXLII. De eadem re.
     CXLIII. De eadem re.
    CXLIu. Ut episcopi criminati libere apostolicam appellent sedem, et pleraque alia circa iudicium obseruanda.
    CXLu. Episcopus si ab aliquo pulsatur, per episcopos iudices causa finiatur.
    CXLuI. De episcopis iudicibus quos communis sensus elegerit.
    CXLuII. Ut episcopi comprouinciales peregrina iudicia non patiantur.
    CXLuIII. De episcopo criminato, si iudicem suspectum habuerit.
    CXLIX. Si quis episcopus in crimine detentus fuerit, et non potest plurimos congregare, a duodecim episcopis audiatur.
     CL. De episcopo criminato, si episcopi comprouinciales in eius criminatione dissenserint.
    CLI. Ut episcopis nullus laicus crimen imponere possit.
    CLII. Quod inimici accusatores esse non possint.
    CLIII. Ut episcopi accusatorum episcoporum iudices esse debeant.
    CLIu. Qualiter accusatus episcopus discutiendus sit apud patriarchas uel primates, et quot testibus conuinci debeat.
    CLu. De patriarchis et primatibus.
    CLuI. De uocatione accusati episcopi.
    CLuII. Ut primates de accusato episcopo non ante sententiam proferant damnationis, quam aut reum  seipsum confiteatur, aut canonice per innocentes testes conuincatur.
    CLuIII. Qualis primas esse, uel quid agere debeat.
    CLIX. Ut episcopi singularum gentium sciant quis inter eos sit primus.
    CLX. Ut episcopus accusatus non communione priuetur, nisi die statuta uenire noluerit.
    CLXI. De Maximo episcopo, uariis criminibus infamato, et ad synodum sepius uocato, qui uenire et se excusare neglexerat
    CLXII. De episcopo inculpato qui ad synodum uocatus uenire contempserat.
    CLXIII. Qui primates sint, qui metropolitani.
    CLXIu. Quod neganda sit accusatis licentia criminandi, priusquam se crimine exuerint, et familiaribus  atque sponte confessis, et his qui hesterno aut perendie, aut ante fuerunt inimici.
    CLXu. De criminationibus aduersus doctores non suscipiendis, et de peregrinis iudiciis.
    CLXuI. Ut aduersus doctorem accusationes nemo suscipiat.
    CLXuII. Ut nemo episcopum apud seculares accuset.
    CLXuIII. De episcopis in iudicium seculare non uocandis.
    CLXIX. Ut non accusetur episcopus a criminosis.
    CLXX. Quod nullus episcopus extra suam prouinciam ad iudicium inuitetur.
    CLXXI. De accusatoribus, et testibus episcoporum.
     CLXXII. De eadem re.
    CLXXIII. Que sint infames persone.
    CLXXIu. De episcopo accusato, et ab accusatoribus recipiendis, et uocatione.
    CLXXu. De damnatione episcoporum, accusantium episcopum absque auctoritate apostolice sedis.
    CLXXuI. Ut accusatus uel iudicatus ab episcopis comprouincialibus, licenter appellet, et adeat Romanum pontificem.
    CLXXuII. Ut per scripta nullius accusatio suscipiatur eo absente qui accusatur.
    CLXXuIII. Ut difficilores cause ad apicem Romane sedis referantur, ut apostolico terminentur iudicio, cuius sedis autoritate omnes Ecclesie reguntur.
     CLXXIX. Quod omnes episcopi possint appellare Romanam sedem in necessitatibus positi.
    CLXXX. De induciis criminatorum episcoporum, quales esse debent.
    CLXXXI. De episcopo Centuriensi, qui causam suam in synodo agere renuerat.
    CLXXXII. Iudicium episcopi qui pro crimine eiectus ab officio, postea episcopatum more predonis inuasit.
    CLXXXIII. Cur sancti apostoli eorumque successores uoluerint difficilem esse accusationem sacerdotum.
    CLXXXIu. Si episcopus expulsus ausus fuerit ingredi ciuitatem.
     CLXXXu. De episcopis qui, se uiuentibus, successores eligere desiderant.
    CLXXXuI. Ut episcopo uiuente nullus superordinetur.
    CLXXXuII. Quod non liceat episcopo successorem eligere.
    CLXXXuIII. Quod nusquam canones precipiant, ut pro egritudine episcopi, alius succedat, et si ipse pro sua molestia petierit, qualiter fieri possit.
    CLXXXIX. De Ariminensi episcopo, dolore capitis laborante, et in eius loco altero subrogato.
    CXC. De episcopo qui per infirmitatem in hebetudinem mentis inciderit.
    CXCI. De episcopo qui propter dolorem capitis sepe in amentiam deuenerat.
     CXCII. De restitutis episcopis per Romanum pontificem.
    CXCIII. Ut sacerdotes Domini, sicut uulgus facere solet, iurare non presumant, uel compellantur.
    CXCIu. De episcopo sinistro rumore asperso, per sacramentum autem et purgato et absoluto.
    CXCu. Correctio episcopi qui concubinam habuit.
    CXCuI. De episcopo per sacramentum purgato et absoluto.
    CXCuII. Qualiter senex episcopus corripiendus sit, et quomodo mali eius consiliarii excommunicandi.
    CXCuIII. De purgatione Leonis pape.
    CXCIX. Si quis ex ecclesiastico ordine damnatus  fuerit a synodo, et ausus fuerit de sacro ministerio aliquid contingere.
    CC. Si aliquis ex ecclesiastico ordine excommunicatus fuerit, et communicare presumpserit, seipsum damnat.
    CCI. De ordinatis si aliquis illorum percussor exstiterit.
    CCII. De episcopis sua manu cedentibus.
    CCIII. De illo qui seipsum et sibi commissos corrigere neglexerit.
    CCIu. De eadem re.
    CCu. De malo pastore quem sue oues fugiunt.
    CCuI. De illo qui nobilitatem Dei a se eiicit.
    CCuII. Quod non sunt omnes filii sanctorum, qui tenent loca sanctorum.
     CCuIII. Quod nullus ex genere, nec ex loco gloriari debeat.
    CCIX. De sacerdotibus qui ouibus suis mala exempla prebent.
    CCX. Ut tantum curam rerum ecclesiasticarum episcopus habeat.
    CCXI. De usu pallii, ne a metropolitanis presumptiue utatur.
    CCXII. Quod episcopus res sue Ecclesie, nisi cum suo prius commutet, testamentare non possit.
    CCXIII. De episcopo qui res sue Ecclesie parentibus suis indiscrete tribuit.
    CCXIu. De eadem re.
     CCXu. Ne episcopus de rebus uiduate Ecclesie quidquam alienare presumat.
    CCXuI. De illis qui ad sacerdotum exsequias uenire contendunt.
    CCXuII. Ut quidquid episcopo relinquitur, id emissum in facultates Ecclesie computetur.
    CCXuIII. Ut nullus episcopus, nisi cum consilio ceterorum episcoporum et principis, in hostem ire debeat.
    CCXIX. De eadem re.
    CCXX. De eo si quis ab apostolico falsam epistolam detulerit.
    CCXXI. De accusatis episcopis.
    CCXXII. Quod non ita in ecclesiasticis agendum sit negotiis, sicut in secularibus.
     CCXXIII. Quod nulli, papa uiuente, alium eligere liceat.
    CCXXIu. De sessione episcopi.
     CCXXu. Item de ordinatione episcopi.
    CCXXuI. Que sacerdotes Dei declinare debeant.
    CCXXuII. De hereditate episcopi ceterorumque ecclesiasticorum.
    CCXXuIII. Ne episcopi propter suam quietem, plebem sibi commissam negligere presumant.
    CCXXIX. De episcopis qui, non uisitatis parochiis, pretium seruitutis requirunt.
    CCXXX. De purgatione episcoporum.
    CCXXXI. De eo qui ex monacho factus fuerit episcopus.
    CCXXXII. De illo qui de aliqua heresi infamatur, quod in sacro conuentu formulam istius professionis recitare debeat.
    CCXXXIII. De damnatis episcopis, et post reconciliatis.
     CCXXXIu. De episcoporum transmutatione.

Indicis capitulorum finis.





BURCHARDI ECCLESIAE WORMACIENSIS EPISCOPI DECRETORUM LIBER PRIMUS De primatu Ecclesie.



CAP. I.---Quod in Nouo Testamento post Christum Dominum nostrum a Petro sacerdotalis ceperit ordo.


 In Nouo autem Testamento post Christum dominum nostrum, a Petro sacerdotalis cepit ordo, quia ipsi primo pontificatus in Ecclesia Christi datus est, dicente Domino ad eum: Tu es Petrus, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum. Hic ergo ligandi soluendique potestatem primus accepit a Domino, primusque ad fidem populum Dei gratia, et uirtute sue predicationis adduxit.



CAP. II.---De priuilegio beato Petro Domini uice solummodo commisso, et discretione potestatis, que inter apostolos fuit.


 Atque hoc priuilegium beato clauigero Petro, sua uice solummodo commisit, quod eius iuste prerogatiuum successit sedi, futuris hereditandum, atque tenendum temporibus, quomodo et inter beatissimos apostolos fuit quedam discretio potestatis. Et licet cunctorum par electio foret, beato tamen Petro concessum est ut aliis preemineret, et eorum que ad querelam uenirent causas, et interrogationes prudenter disponeret. Quod Dei ordinatione taliter  ordinatum esse credimus, ne omnes posteri eorum cuncta sibi uendicarent: sed semper maiores cause, sicut sunt episcoporum, et potiorum cure negotiorum ad unam beati principis apostolorum Petri sedem confluerent, ut inde suscipiant finem iudiciorum unde acceperunt initium institutionum, ne quandoque a suo discreparent capite.



CAP. III.---Ut summus sacerdos non uocetur Romanus pontifex, sed prime sedis episcopus.

 Ut prime sedis episcopus non appelletur princeps sacerdotum, aut summus sacerdos, aut aliquid huiusmodi, sed tantum prime sedis episcopus.



CAP. Iu.---Quod bipartitus sit ordo sacerdotum.

 Sacerdotum, fratres, ordo bipartitus est, et sicut Dominus illum constituit, a nullo debet perturbari. Scitis autem apostolos a Domino esse electos, et constitutos, et postea per diuersas prouincias ad predicandum dispersos. Cum uero messis cepit crescere, uidens paucos esse operarios, ad eorum adiumentum septuaginta eligi precepit discipulos. Episcopi uero apostolorum, presbyteri quoque septuaginta discipulorum locum tenent. Episcopi autem non in castellis aut in modicis ciuitatibus debent constitui, sed presbyteri  per castella et modicas ciuitates atque uillas, debent ab episcopis ordinari et poni singuli tamen per singulos titulos suos. Amplius quam isti duo ordines sacerdotum, nec nobis collati sunt, nec apostoli docuerunt.



CAP. u.---Ut non laici, nec bigami, nec uiduarum mariti, sed irreprehensibiles ordinentur episcopi.

 In ciuitatibus quarum rectores obierint, de substituendis episcopis hec forma seruetur, ut is qui ordinandus est, etiam si bone uite testimonio fulciatur, non laicus, nec neophitus, nec secunde coniugis sit maritus, aut qui unam quidem habeat uel habuerit, et quam sibi uiduam copularit. Sacerdotum enim tam excellens est electio, ut que in aliis membris Ecclesie non  uocantur ad culpam, in illis tamen habeantur illicita.



CAP. uI.---Ut dum episcopus eligitur, si contradictores habeat, quinque episcopi conueniant.

 Sed et illud est statuendum, ut quando ad eligendum episcopum conuenerimus, si qua contradictio fuerit oborta, quia talia facta sunt apud nos, non presumant, ad purgandum eum, qui ordinandus est, tres episcopi iam, sed postulentur ad numerum supradictorum si haberi possunt duo, in eadem plebe cui ordinandus est, et discutiantur primo persone contradicentium. Postremo etiam illa que obiiciuntur, pertractentur. Et cum purgatus fuerit sub conspectu publico, ita demum ordinetur. Si hoc cum uestre sanctitatis  animo concordat, roboretur uestre dignationis responsione. Ab uniuersis episcopis dictum est: Satis placet.



CAP. uII.---Quod, nolentibus clericis uel populis, nemo debeat episcopus ordinari.

. Nullus inuitis detur episcopus; cleri, plebis et ordinis consensus, et desiderium requiratur. Tunc alter de altera eligatur Ecclesia, si de ciuitatis ipsius clericis, cui est episcopus ordinandus, nullus dignus, quod euenire non credimus, potuerit inueniri. Primum enim illi reprobandi sunt, ut aliqui de alienis Ecclesiis merito preferantur. Habeat unusquisque sue fructum militie in Ecclesia, in qua suam per omnia officia transegit etatem. In aliena stipendia minime alter obrepat, nec alii debitam alter sibi audeat uendicare  mercedem. Sit facultas clericis renitendi, si se uiderint pregrauari. Et quos sibi ingeri ex transuerso cognouerint, non timeant refutare, qui si non, debitum premium, uel liberum de eo qui eos recturus est, debent habere iudicium.



CAP. uIII.---Qui episcopi sunt ordinandi, quod debeant prius examinari.

 Qui episcopus ordinandus est, antea examinetur, si natura prudens est, si docibilis, si moribus temperatus, si uita castus, si sobrius, si semper sui negocii cauens, si humilis, si affabilis, si misericors, si litteratus, si in lege Domini instructus, si in Scripturarum sensibus cautus, si in dogmatibus ecclesiasticis exercitatus. Et ante  omnia, si fidei documenta uerbis simplicibus asserat, id est, Patrem, et Filium, et Spiritum sanctum, unum Dominum esse confirmans, totamque in Trinitate Deitatem, cessentialem, et consubstantialem, et ceternalem, et coomnipotentem predicans, singulamque in Trinitate personam plenum Deum, et totas tres personas, unum Deum. Si incarnationem diuinam non in Patre neque in Spiritu sancto facta, sed in Filio tantum credat, ut qui erat in diuinitate Dei Patris Filius, ipse fieret in homine hominis matris filius: Deus uerus ex Patre, homo uerus ex matre: carnem ex matris uisceribus habens, et animam humanam rationalem: simul in eo utramque naturam, id est, hominis et Dei: persona una, unus Filius, unus Christus, unus Dominus creaturarum omnium que  sunt, et Auctorem, et Dominum, et Creatorem cum Patre et Spiritu sancto omnium creaturarum. Qui passus sit uera carnis passione, mortuus uera corporis sui morte, resurrexit uera carnis sue resurrectione, et uera anime resumptione, in qua ueniet iudicare uiuos et mortuos. Querendum etiam ab eo, si Noui et ueteris Testamenti, id est, legis et prophetarum, et apostolorum, unum eumdemque credat Auctorem et Dominum. Si diabolus non per conditionem, sed per arbitrium suum factus sit malus. Querendum etiam ab eo, si credat huius, quam gestamus, et non alterius carnis resurrectionem. Si credat iudicium futurum, et recepturos singulos pro his que in hac carne gesserunt, uel penas, uel premia. Si nuptias non improbet. Si secunda matrimonia  non condemnet. Si carnium perceptionem non culpet. Si penitentibus reconciliatis communicet. Si in baptismo omnia peccata, id est tam illud originale contractum quam illa que uoluntarie admissa sunt, dimittantur; si extra Ecclesiam catholicam ullus saluetur. Cum in his omnibus examinatus, pleniterque instructus repertus fuerit, tunc ordinetur episcopus.



CAP. IX.---Ut episcopi diligentissime probentur, antequam ordinentur.

 Ut episcopi iudicio metropolitanorum, et eorum episcoporum qui circumcisa sunt, prouehantur ad ecclesiasticam potestatem, hi uidelicet, qui plurimo tempore probantur, tam uerbo fidei, quam recte conuersationis exemplo.



CAP. X.---Quod populo non liceat per se sacerdotum facere electiones.


 Non liceat populo electionem facere per se, eorum qui ad sacerdotium prouocantur, sed in iudicio episcoporum esse debet, ut ipsi eum, qui ordinandus est, probent, si in sermone, et fide, et spiritali uita edoctus sit.



CAP. XI.---Quod non habeantur episcopi, quos nec clerus, nec populus elegit, nec comprouinciales episcopi consecrarunt.

 Nulla ratio sinit ut inter episcopos habeantur qui nec a clericis sunt electi, nec a plebibus expetiti, nec a comprouincialibus episcopis cum metropolitani iudicio consecrati. Unde  cum sepe questio de male accepto honore nascatur, quis ambigat nequaquam et ab istis esse tribuendum quod non doceatur fuisse collatum? Si qui autem clerici ab istis pseudepiscopis in eis Ecclesiis ordinati sunt, que ad proprios episcopos pertinebant, et ordinatio eorum cum consensu et consilio presidentium facta est, potest rata haberi, ita ut in ipsis ecclesiis perseuerent. Aliter autem uana habenda est consecratio, quia nec loco fundata est, nec auctoritate munita.



CAP. XII.---Quod nullus ordinari episcopus debeat, nisi ex conuentione.

 Nullus est ordinandus episcopus, nisi conuocatis clericis et parochianis, et in unum consentientibus.



CAP. XIII.---De illis qui accipiunt regimina ecclesiarum, et cunctos fastu superbie paruipendunt.


 Quidam assumpta Ecclesia et rebus diuinis eleuantur, et cunctos fastu superbie paruipendunt: hi canes magis quam principes nominantur.



CAP. XIu.---De illis episcopis qui superbire incipiunt.

 Humilis debet esse episcopus. Gradum enim mansuetudinis accipit, non superbie. Paulus dicit: Decet huiusmodi hominem mansuetum esse, non elatum, nec superbum.



CAP. Xu.---Quod ordinationes episcoporum apostolica auctoritate a cunctis prouincialibus fieri debeant.

  Ordinationes episcoporum auctoritate apostolica ab omnibus qui in eadem fuerint prouincia sunt celebrande, qui simul conuenientes, scrutinium diligenter agant, ieiuniumque cum conuenientibus precibus celebrent, et manus cum sanctis Euangeliis que predicaturi sunt imponentes, Dominica die hora tertia orantes, sacraque unctione exemplo prophetarum et regum, capita eorum more apostolorum et Mosi ungentes: quia omnis sanctificatio constat in Spiritu sancto, cuius uirtus inuisibilis sancto est chrismate promulgata, hoc ritu solemnem celebrent ordinationem. Quod si omnes simul conuenire minime potuerint, assensum tamen suis precibus et scriptis prebeant, ut ab ipsa ordinatione  animo non desint. Porro et Hierosolymitarum primus archiepiscopus beatus Iacobus, qui Iustus dicebatur, et secundum carnem Domini nuncupatus est frater, a Petro, Iacobo et Ioanne apostolis est ordinatus, successoribus uidelicet dantes formam eorum, ut minus quam a tribus episcopis reliquisque omnibus assensum prebentibus nullatenus ordinetur, et cum communi uoto ordinatio celebretur.



CAP. XuI.---Ne laicus fiat episcopus ante XXX annos et ante anni conuersationem.

 Episcopatus uero uel presbyterii honorem nullus laicus ante anni conuersationem, uel ante triginta annos accipiat.



CAP. XuII.---De laicis non temere faciendum episcopos.


 Osius episcopus dixit: Et hoc necessarium arbitror, ut diligentissime tractetis, si forte aut diues, aut scolasticus de foro, aut ex administratore episcopus fuerit postulatus, ut non prius ordinetur, nisi ante et lectoris munere, et officio diaconi aut presbyteri fuerit perfunctus: et ita per singulos gradus, si dignus fuerit, ascendat ad culmen episcopatus. Potest enim per has promotiones, que habebunt utique prolixum tempus, probari qua fide sit, qua modestia, qua grauitate et uerecundia; et si dignus fuerit probatus, diuino sacerdotio illustretur: quia conueniens non est, nec ratio uel disciplina patitur, ut temere et  leuiter ordinetur aut episcopus, aut presbyter, aut diaconus, qui neophytus est; maxime cum et magister gentium beatus apostolus Paulus, ne hoc fieret denuntiasse et prohibuisse uideatur, sed hi quorum per longum tempus examinata sit uita, et merita fuerint comprobata.



CAP. XuIII.---Quod per gradus ecclesiasticos ad episcopatus debeat officium perueniri.

 Ordinatos uero quosdam, fratres karissimi, episcopos, qui nullis ecclesiasticis ordinibus ad tante dignitatis fastigium fuerint instituti, contra Patrum decreta, huius usurpatione qui se hoc recognoscit fecisse didicimus, cum ad episcopatum his gradibus quibus frequentissime cautum est debeat perueniri, ut  minoribus initiati officiis, ad maiora firmentur. Debet enim antea esse discipulus quisquis doctor esse desiderat, ut possit docere quod didicit. Omnis uite institutio hac ad id quo tendit se ratione confirmat. Qui minime litteris operam dederit, preceptor non potest esse litterarum. Qui non per singula stipendia creuerit, ad meritum stipendii ordinem non potest peruenire. Solum sacerdotium inter ista, rogo, uilius est, quod facilius tribuitur, cum difficilius impleatur?



CAP. XIX.---Ut laicam communionem non accipiat, qui per ambitionem episcopatum acceperit.

 Osius episcopus dixit: Etiam si talis aliquis extiterit temerarius, ut fortassis talem excusationem afferens asseueret  quod litteras populi acceperit, cum manifestum sit potuisse plures premio et mercede corrumpi eorum qui sinceram fidem non habent, ut clamarent in ecclesia, et ipsum petere uiderentur episcopum, omnino has fraudes damnandas esse arbitror, ita ut nec laicam in fine communionem talis accipiat. Si uobis omnibus placet, statuite. Synodus respondit: Placet.



CAP. XX.---Quod episcopus esse non possit qui, nesciente metropolitano, consecratus fuerit.

 Illud autem ante omnia claret, quod eum qui sine conscientia metropolitani constitutus fuerit episcopus, iuxta magnam synodum esse episcopum non debere.



CAP. XXI.---Ne episcopi per Simoniacam heresim regiminis locum obtineant.


 Cauendum et summopere precauendum ac per uirtutem Christi sanguinis interdicendum episcopis et regibus, et omnibus sublimioribus potestatibus, atque cunctis fautoribus et electoribus quorumcunque, atque consensoribus, seu ordinatoribus in gradu ecclesiastico, ut nemo per Simoniacam heresim, regiminis locum obtineat quacunque factione, calliditate, promissione, seu commoditate; aut dationem per se, aut per emissam personam, cum Spiritus sanctus inter cetera documenta per os dicat Gregorii: Cur non perpendit quia benedicto illi in maledictionem conuertitur? Et alibi: Dolens, inquit, dico, gemens denuntio,  quia sacerdotium quod apud uos intus cecidit, foris diu stare non poterit.



CAP. XXII.---De his qui pretio sacram mercati sunt dignitatem.

 Quos constiterit indignos meritis, sacram mercatos esse pretio dignitatem, conuictos oportet arceri, quia dantem pariter accipientemque damnatio Simonis, quam sacra lectio testatur, inuoluit.



CAP. XXIII.---De eadem re.

 Hoc itaque ad priora coniungimus, ne benedictio per impositionem manus, que a Deo esse creditur, pretio comparetur; quia Simon Spiritum sanctum uolens pretio mercari, apostoli fuit detestatione percussus.



CAP. XXIu.---Quod non oporteat ordinationes episcoporum diu differri.


 Quoniam quidam metropolitanorum, quantum comperimus, negligunt commissos sibi greges, et ordinationes episcoporum facere differunt, placuit sancte synodo intra tres menses ordinationes episcoporum celebrari, nisi forte necessitas inexcusabilis preparet tempus dilationis extendi: quod si hoc minime fecerit, correptioni Ecclesiastice subiacebit. ueruntamen reditus Ecclesie uiduate penes economum eiusdem Ecclesie integri reseruentur.



CAP. XXu.---De ordinationibus episcoporum diu minime differendis.

 Quoniam quidam metropolitanorum fidem suam secundum priscam consuetudinem  sancte sedi apostolice exponere detrectantes, usum pallii neque expetunt, neque percipiunt, ac per hoc episcoporum consecratio uiduatis Ecclesiis non sine periculo protelatur, placuit ut quisquis metropolitanus ultra tres menses consecrationis sue ad fidem suam exponendam, palliumque suscipiendum, ad apostolicam sedem non miserit, commissa sibi careat dignitate, sitque licentia metropolitanis aliis post secundam et tertiam commonitionem uiduatis Ecclesiis cum consilio Romani pontificis ordinando episcopum subuenire. Si uero consecrandi episcopi negligentia prouenerit, ut ultra tres menses Ecclesia uiduata consistat, communione priuetur, quousque aut loco cedat, aut se consecrandum prebere  non differat. Quod si ultra quinque menses per suam negligentiam retinuerit uiduatam Ecclesiam, neque ibi neque alibi consecrationis donum percipiat, imo metropolitani sui iudicio cedat.



CAP. XXuI.---Quando quis debeat a uicinis prouincie episcopis ordinari.

 Osius episcopus dixit: Si contigerit in una prouincia, in qua plurimi fuerint episcopi, unum forte remanere episcopum, et populi conuenerint, episcopi uicine prouincie debent illum prius conuenire episcopum qui in ea prouincia moratur, et ostendere quod populi petant sibi rectorem, et hoc iustum esse, ut et ipsi ueniant et cum ipso ordinent episcopum. Quod si conuentus litteris tacuerit, et dissimulauerit, nichilque rescripserit, satisfaciendum  esse populis, ut ueniant ex uicina prouincia episcopi, et ordinent episcopum.



CAP. XXuII.---Ut episcopus non consecretur sine tribus episcopis.

 Nullus episcopus sine metropolitani permissu, nec episcopus metropolitanus sine tribus episcopis comprouincialibus, presumat episcopum ordinare, ita ut alii comprouinciales epistolis admoneantur, ut se suo responso consensisse significent. Quod si inter partes aliqua fuerit dubitatio, maiori metropolitanus in electione consentiat.



CAP. XXuIII.---Ut episcopus non ordinetur minus quam a tribus, et si fieri possit archiepiscopus ab omnibus comprouincialibus.

 De ordinationibus episcoporum super quibus nos consulere uoluistis, olim in spiritu precessoris nostri Anacleti quedam iam decreta reperimus. Scimus enim beatissimum Iacobum, qui dicebatur Iustus, qui secundum etiam carnem frater Domini nuncupatus est, a Petro, Iacobo et Ioanne apostolis, Hierosolymis episcopum esse ordinatum. Si autem non minus quam a tribus apostolis tantus uir fuit ordinatus, patet profecto eos formam instituente Domino tradidisse, non minus quam a tribus episcopis episcopum ordinari debere; sed crescente numero episcoporum, nisi necessitas interuenerit, debent etiam plures augeri. Si autem archiepiscopus obierit, et alter ordinandus archiepiscopus fuerit, omnes eiusdem prouincie episcopi ad sedem metropolitanam  conueniant, ut ab omnibus ipse eligatur et ordinetur. Oportet autem ut ipse qui illis omnibus preesse debet, ab omnibus illis eligatur et ordinetur. Reliqui uero comprouinciales episcopi, si necesse fuerit, ceteris consentientibus, a tribus iussu archiepiscopi consecrari possunt episcopi, sed melius est si ipse cum omnibus eum qui dignus est elegerit, et cuncti pariter consecrauerint pontificem. Et licet istud necessitate cogente concessum sit, illud autem quod de archiepiscopi consecratione preceptum atque predictum est, id est, ut omnes suffraganei eum ordinent, nullatenus immutari licet, quia qui illis preest, ab omnibus episcopis quibus preest, debet constitui. Sin aliter presumptum fuerit,  uiribus carere non dubium est, quia irrita erit eius secus acta ordinatio.



CAP. XXIX.---De episcopo qui alium sine sua uoluntate episcopum ordinauerat.

 Si quis esset intuitus ad normam ecclesiastice discipline, uel si quid apud te sacerdotalis modestie teneretur, nunquam plectibiles perpetrarentur excessus. A quibus si nullo te paternarum regularum poteras continere precepto, saltem sancte memorie predecessoris tui fueras reuocandus exemplo, qui cum faciendo presbyterum minus deliquisset inuitum, senserat tamen dignum pro tali usurpatione iudicium. Ubi ista didicisti, que in fratrem et cepiscopum nostrum Gregorium, non  electione, sed inuidia perpetrasti, quem inexcusabili uiolentia pertrahi ad te passus es, atque uexari, ut ei honorem tantum, non per animi tranquillitatem, sed per amentiam, sicut dicendum est, irrogares? Neque enim talia potuissent fieri, sanitate consilii. Nolumus exaggerare quod gestum est, ne cogamur iudicare quod dignum est. Nam priuilegium meretur amittere, qui permissa sibi abutitur potestate.



CAP. XXX.---De abiectione eius quem duo presumpserint ordinare episcopi.

 De abiectione eius quem duo presumpserint ordinare episcopi, in nostris prouinciis placuit de presumptoribus, ut sicubi contigerit duos episcopos tertium consecrare, et  ipse et auctores damnabuntur, quo cautius ea que sunt antiquitus statuta seruentur.



CAP. XXXI.---De non ordinandis episcopis per uicos et modicas ciuitates.

 Licentia uero danda non est ordinandi episcopum, aut in uico aliquo, aut in modica ciuitate, cui sufficit unus presbyter: quia non est necesse ibi episcopum fieri, ne uilescat nomen episcopi et auctoritas. Non debent illi ex alia prouincia inuitati facere episcopum, nisi aut in his ciuitatibus que episcopos habuerunt, aut si qua talis aut tam populosa est ciuitas, que mereatur habere episcopum. Si hoc omnibus placet. Synodus respondit: Placet.



CAP. XXXII.---De eadem re.

  Illud sane quod ad sacerdotalem pertinet dignitatem, inter omnia uolumus canonum statuta seruari, ut non in quibuslibet locis neque quibuscunque castellis, et ubi antea non fuerunt episcopi, consecrentur, cum ubi minores sunt plebes minoresque conuentus, presbyterorum cura sufficiat, episcopalia autem gubernacula, nonnisi maioribus populis et frequentioribus ciuitatibus oporteat presidere, ne quod sanctorum Patrum diuinitus inspirata decreta uetuerunt, uiculis et possessionibus, uel obscuris et solitariis municipiis tribuatur sacerdotale fastigium et honor cui debent excellentiora committi, ipse sui numerositate uilescat.



CAP. XXXIII.---De Wamba, rege Gallorum, qui centra canones in quadam uillula episcopatum fecerat, quomodo annullatum est.


 Maioribus institutionibus contraire, et sanctorum Patrum decreta conuellere, quid aliud est quam uinculum societatis Christi abrumpere, et usurpate preceptionis licentia, statum Ecclesie dissipare? Prosequente igitur uenerabili et sanctissimo uiro fratre nostro Stephano Emeretensis sedis episcopo, res nobis nouelle presumptionis usurpatione sese intulit pertractanda, tanto communionis nostre iudicio conuellenda, quanto et prauitatis nostre noscitur ausu perpetrata. Dixit enim uiolentia principali se impulsum fuisse, ut in monasterio uillule, in qua uenerabile corpus  sanctissimi Punenii confessoris debito quiescit honore, nouam episcopalis honoris ordinationem efficeret, et ideo ex indiscreto et facillimo assensu, iniustis Wambe principis iussionibus parens, nouam et iniustam illic pontificalis sedis perlectionem induxit, ubi canonica constitutio id fieri omnimoda ratione refellit. Predictus ille uir prostratus humo medicamine nostri precepti, et sibi dari ueniam petit, et quid potissimum fieri oporteat de persona eius qui illic ordinatus fuerat, nostri oris sententia decerni poposcit. Sed quia ueraciter, imo communiter noueramus predictum principem consilio leuitatis agentem, non solum precepisse ut in predicto loco aliquis episcopus fieret, sed etiam ita eum obstinationibus definisse, ut in suburbio Toletano  in ecclesia Pretoriensi sanctorum Petri et Pauli episcopum ordinaret, necnon et in aliis uicis uel uillulis similiter faceret: ideo pro tam insolenti huiuscemodi exstirpationis licentia, quidquid de hac re haberent canonum instituta, in medium proferri precepimus. Tunc hec in ordinem constituta, prelecta sunt. In primis exempla Pauli ubi Tito discipulo, ut episcopos per ciuitates constituere deberet, precepit. Item ex concilio Niceno, titulo 8, ubi inter cetera precipitur ut in ciuitate non uideantur duo episcopi esse. Item ex concilio Laodicensi, titulo 7, ubi dicit: Non oportet in uicis et in uillulis episcopos ordinari. Item ex concilio Africe, titulo 2, ubi Felix episcopus Solemsitanus dixit: Etiam si hoc placet sanctitati uestre, insinuo ut dieceses que  nunquam habuerunt episcopos, non habeant. Diecesis que aliquando habuit, habeat proprium. Secundum autem hanc prosecutionem sanctitatis uestre est estimare quid fieri debeat. Genecletus episcopus dixit: Si placet insinuatio patris et cepiscopi nostri Felicis, ab omnibus confirmetur. Ab uniuersis episcopis dictum est, Placet Item ex concilio Africe III, titulo 2, ubi dicit ut non accipiat alterum episcopum plebs que in diecesi semper subiacuit. Epigenius enim episcopus in cetera sic dixit: Non debere rectorem accipere eam plebem que in diecesi semper subiacuit, nec unquam proprium episcopum habuit. Quapropter si uniuerso sanctissimo cetui placet hoc quod prefatus sum, confirmetur. Aurelius episcopus  dixit: Fratris et consacerdotis nostri prosecutioni non obsisto, sed hoc me et fecisse, et facturum esse profiteor. Item ex concilio Sardicensi, ubi inter cetera precipitur: Licentia danda passim non est. Si enim subito aut uicus aliquis, aut modica ciuitas, cui satis est unus presbyter, uoluerit sibi episcopum ordinari, ad hoc ut uilescat nomen episcopi et auctoritas, non debent illi ex alia prouincia inuitati, facere episcopum, in quibus locis antea non fuit. Item de sententia eorum qui huiusmodi ordinationes faciunt, uel de his qui contra hec instituta canonum ordinantur, ex concilio Tauritano, titulo ubi dicit: Gestorum quoque seriem conscribi placuit ad perpetem disciplinam, quod circa Octabium Ursionem, Remigium, ad Trefe episcopum, synodus sancta decreuit.  Qui in usurpationem quamdam de ordine sacerdotum, ad inuidiam uocabantur. Quod ita his uidetur indultum, ut de cetero hac auctoritate commoniti, nichil usurpare conentur. Siquidem se ab hac causa tali excusatione defenderunt, qua dicerent prius se non esse conuentos, proinde iudicauit synodus sancta: ut si quis ex hoc fecerit contra instituta maiorum, sciat is qui ordinatus fuerit sacerdotis se honore priuandum, et ille qui ordinauerit, auctoritatem se in ordinationibus uel in conciliis minime retenturum. Non solum autem circa memoratum episcopum hec sententia preualebit, sed et circa omnes, simili errore deceptos, qui ordinationes huiusmodi perpetrarunt. His igitur fortissimis regulis, effectum pii operis apponentes, in communi  definitione elegimus, ut in loco uillule supradicte Aquis, deinceps sedes episcopalis non remaneat, neque episcopus illuc ultra constituendus existat. Hic tamen Coniuldus, qui contra maiorum decreta illic uidetur institutus fuisse episcopus, nullis canonum erit ad condemnationem sui sententia ulciscendus, quia non ambitione, sed principis impulsione constitit ordinatus. Et ideo hoc illi remedium humanitatis concedimus, ut in sedem aliam decidentis cuiuslibet episcopi traducatur, et predictus locus sub monastica deinceps institutione mansurus, non episcopali ultra priuilegio fretus, sed sub abbatis regimine, sicut huc usque fuit, erit modis omnibus mancipandus. Iam uero de cetero generale ponentes edictum, si quis contra hec canonum interdicta uenire  conatus fuerit, ut in locis illis episcopum eligat fieri, ubi episcopus nunquam fuit, anathema in conspectu omnipotentis Dei incurrat, et insuper tam ordinator quam ordinatus gradum sui ordinis perdat: quia non solum antiquorum Patrum decreta, sed apostolica ausus est conuellere instituta.



CAP. XXXIu.---Ut plebs que nunquam habuit episcopum, nisi ex consensu, non habeat.

 Placuit et illud, ut plebes que nunquam habuerunt proprios episcopos, nisi ex concilio plenario uniuscuiusque prouincie et primatis, atque consensu eius ad cuius diecesim eadem Ecclesia pertinebat, decretum fuerit, minime accipiant.



CAP. XXXu.---Ut nequaquam in duos metropolitanos prouincia diuidatur.


 Peruenit ad nos quod quidam preter ecclesiastica statuta facientes, conuolarunt ad potestates, et per pragmaticam formam in duo unam prouinciam diuiserunt, ita ut ex hoc facto duo metropolitani esse uideantur in una prouincia. Statuit ergo sancta synodus de reliquo nichil ab episcopis tale tentari. Alioquin, qui hoc adnisus fuerit, amissioni gradus proprii subiacebit. Quecunque uero ciuitates litteris imperialibus metropolitani nominis honore subnixe sunt, honore tantummodo perfruantur, et qui Ecclesiam eius gubernat episcopus, saluis scilicet ueris metropolis priuilegiis suis.



CAP. XXXuI.---De illis episcopis qui non sunt recepti ab illis ad quos sunt ordinati uel denominati.


 Si qui episcopi ordinati sunt, nec recepti ab illa parochia in qua fuerant donominati, uolueruntque alias occupare parochias, et uim presulibus earum inferre, seditiones aduersus eos excitando, hos abiici placuit. Quod si uoluerint in presbyterii ordine ubi prius fuerant, ut presbyteri residere, non abiiciantur propria dignitate. Si autem seditiones commouent ibidem constitutis episcopis, presbyterii quoque honor talibus auferatur, fiantque damnatione notabiles.



CAP. XXXuII.---De episcopo qui Ecclesiam ad quam ordinatus est, adire neglexerit.

 Si quis episcopus per manus impositionem episcopatum acceperit, et sibi  commissum ministerium subire neglexerit, nec acquieuerit ire ad Ecclesiam sibi commissam, hunc oportet communione priuari, donec susceperit coactus officium, aut certe de eo aliquid integra decreuerit eiusdem prouincie synodus sacerdotum.



CAP. XXXuIII.---De episcopo qui non susceperit officium sibi commissum.

 Si quis episcopus non susceperit officium sibi commissum, hic communione priuetur, quoadusque consentiat obedientie sue commodans. Si uero perrexerit nec receptus fuerit, non pro sua sententia, sed pro malitia populi, ipse quidem maneat episcopus, clerici uero ciuitatis communione priuentur, quod erudiendis inobedientes populis non fuerint.



CAP. XXXIX.---De episcopo uacante, qui Ecclesiam uacantem inuaserit.


 Si quis episcopus uacans, in Ecclesiam non habentem episcopum surripiens populos sine concilio integri ordinis irruerit, etiam si populus quem seduxit desideret illum, alienum eum ab Ecclesia esse oportet. Integrum autem et perfectum concilium dicimus illud cui metropolitanus episcopus interfuerit.



CAP. XL.---De episcopo qui est ordinatus ad ecclesiam, et non est receptus.

 Si quis ordinatus, per contentionem populi, aut pro aliqua ratione, et non pro sua culpa, in parochia que ei fuerit data receptus  non erit, hunc oportet honorem sacerdotii tantummodo contingere, ita ut de rebus Ecclesie in qua conuenit sibi nichil presumat. Sustineat autem quidquid de eo sanctum concilium iudicauerit.



CAP. XLI.---De his qui promouentur ad episcopatum nec recipiuntur.

 Si quis episcopus ordinatus, ad parochiam minime, cui est electus, accesserit, non suo uitio, sed quod eum aut populus uetet, aut propter aliam causam, non tamen eius uitio perpetratam: hic et honoris sit et ministerii particeps, dummodo nichil molestus Ecclesie rebus existat, ubi ministrare cognoscitur. Quem etiam obseruare conueniet quidquid synodus perfecta prouincie  iudicando decreuerit.



CAP. XLII.---Quod auctoritas congregandarum synodorum apostolice sedi commissa sit priuata potestate.

 Synodorum uero congregandarum auctoritas apostolice sedi priuata commissa est potestate. Nec ullam synodum generalem ratam esse legimus, que eius non fuerit auctoritate congregata uel fulta. Hec canonica testatur auctoritas, hec historia ecclesiastica roborat, hec sancti Patres confirmant.



CAP. XLIII.---Quod bini conuentus episcopales singulis annis fieri debeant.

 De conciliis autem episcopalibus  non aliud indicimus, quam sancti Patres salubriter ordinauerunt, ut scilicet bini conuentus per annos singulos habeantur, in quibus de omnibus querelis, que inter diuersos Ecclesie ordines nasci assolent, iudicetur. Ac si forte inter ipsos qui presunt de maioribus, quod absit, peccatis causa nascatur, que prouinciali nequeat examine definiri, fraternitatem tuam de totius negotii qualitate metropolitanus curabit instruere: ut si coram positis partibus, nec tuo fuerit resopita iudicio, ad nostram cognitionem quidquid illud est, transferatur.



CAP. XLIu.---De synodis, quo tempore sint habende.

 Propter utilitates ecclesiasticas et absolutiones earum rerum que  dubitationem controuersiamque recipiunt, optime placuit, ut per singulas quasque prouincias bis in anno episcoporum concilia celebrentur. Semel quidem post tertiam septimanam festi Paschalis, ita ut in quarta septimana que consequitur, id est, medio Pentecostes conueniat synodus, metropolitano comprouinciales episcopos admonente. Secunda uero synodus fiat Idibus Octobris, id est Xu die mensis Octobris, quem per Beretheon Greci nominant. In ipsis autem conciliis adsint presbyteri, diaconi, et omnes qui se lesos existimant, et synodi experiantur examen. Nullis uero liceat apud se celebrare concilia, preter eos quibus metropolitana iura uidentur esse commissa.



CAP. XLu.---De synodo congreganda.


 Peractis omnibus que ad correctionem nostri ordinis in hoc concilio promulgata sunt, placuit definire, ut omni anno ad peragendam celebritatem concilii in metropolitana sede, tempore quo principis uel metropolitani electio definierit, deuotis semper animorum studiis conferamus, nec quibuslibet requisitis occasionibus dissentiamus, sed in preparato die quo indictum fuerit, adunatis in metropolitana sede omnibus prouincie pontificibus, concilium, Deo presule, celebretur. Quisquis autem episcopum, excepta ineuitabili causa, uel necessitate, de peragendo se concilio absentauerit, per unius anni spatium erit communione plectendus. Quod si deinceps absque celebratione  concilii, anni unius metas transierit, omnium in communione pontificum eiusdem prouincie sententiam obnoxius retinebit, id est, si nulla sibi impediente principis potestate, uel infirmitate, aut ineuitabili causa, sed solius proprie uoluntatis libitu sese ad celebrandum concilium non collegerit.



CAP. XLuI.---De archiepiscopo qui tempore pacis ultra biennium synodum annuntiare neglexerit.

 Quod si intra biennium diuinitus temporum tranquillitate concessa admonitis comprouincialibus a metropolitano synodus indicta non fuerit, et metropolitanus ipse prouocationes tardauerit, anno integro missas facere non presumat. Quod si euocati et non corporali infirmitate detenti, adesse sua abusione despexerant, simili sententie subiacebunt.



CAP. XLuII.---De episcopis ad synodum uocatis, ut uenire non contemnant.


 Quod non oporteat episcopos ad synodum uocatos omnino contemnere, sed protinus ire et docere, et discere ea que ad correctionem Ecclesie, uel reliquarum pertinent rerum. Seipsum uero qui contempserit, accusabit, nisi forte per egritudinem ire non possit.



CAP. LXuIII.---Quales epistole a metropolitano sint fratribus dirigende.

 Epistole tales per fratres a metropolitano sunt dirigende, ut non solum de cathedralibus Ecclesie presbyteris, uerum etiam de diecesanis ad concilium trahant, et aliquos de filiis Ecclesie secularibus secum adducere  studeant.



CAP. XLIX.---De eadem re.

 Si metropolitanus episcopus ad comprouinciales episcopos epistolas direxerit, in quibus eos, aut ad ordinationem alicuius fratris, aut ad synodum inuitet, postpositis omnibus, excepta graui infirmitate corporis, aut preceptione regia, ad constitutam diem adesse non differant. Qui si defuerint, sicut prisca canonum precepit auctoritas, usque ad proximam synodum caritate fratrum et Ecclesie communione priuentur.



CAP. L.---De episcopo qui synodo adesse neglexerit.

 Si quis autem episcoporum synodo adesse neglexerit, aut cetum fratrum,  antequam concilium dissoluatur, crediderit deserendum: alienum se a fratrum communione cognoscat, nec eum recipi liceat, nisi in sequenti synodo fuerit absolutus.



CAP. LI.---De episcopo qui per egritudinem ad synodum uenire non potuerit.

 Quod si egrotans fuerit episcopus, aut aliqua eum grauis necessitas detinuerit, pro se legatum ad synodum mittat, suscepturus, salua fidei ueritate, quidquid synodus statuerit.



CAP. LII.---De episcopis ad synodum uocatis, et uenire, et missos suos mittere dedignantibus.

 Placuit sancte synodo episcopos qui uocati de Saxonia ad  sanctum concilium non uenerunt, nec secundum canones sacros missos suos uel uicarios direxerunt, graui increpatione obiurgare, et pro culpa inobedientie increpare. Unde iterum eos fraterna caritate ad condictum concilium inuitamus et uocamus. Quod et si hoc, quod non optamus, pro nichilo duxerint, et uenire noluerint, iustamque rationem inobedientie sue reddere detrectauerint, apostolica auctoritate interdicit eis Petrus sancti Petri et pape missus, una cum sancta synodo, missas celebrare, quousque Romam ueniant, et coram papa et sancta Ecclesia dignam reddiderint rationem.



CAP. LIII.---Concilium uniuersale non nisi necessitate faciendum.

 Placuit ut non sit  ultra fatigandis fratribus uniuersalis necessitas, sed quoties exegerint cause communes, id est, si totius Africe undecunque relate ad hanc sedem fuerint littere, congregandam esse synodum in ea prouincia, ubi opportunitas persuaserit. Cause autem que communes non sunt, in suis prouinciis iudicentur.



CAP. LIu.---Ut episcopi posteriores se prioribus suis non preferant.

 Episcopi uero per singulas prouincias obseruent, ne posteriores se superioribus suis preferant, nec eis inconsultis, nisi quantum ad propriam pertinet parochiam, aliquid agant. Sed omnes de communibus eorum causis, consonam sententiam proferant, et determinent, quoniam aliter acte nullas uires habebunt, nec ecclesiastice reputabuntur.



CAP. Lu. Ut episcopi sui ordinis tempus obseruent, alter alteri honorem prebentes.


 Item placuit ut, conseruato metropolitani episcopi primatu, ceteri episcoporum secundum sui ordinationis tempus, alius alii sedenti deferat locum.



CAP. LuI.---De episcoporum ordine, ut qui posterius ordinati sunt, prioribus se non audeant anteferre.

 ualentinianus episcopus dixit: Si permittit bonum patientie uestre, prosequor ea que preterito tempore in Ecclesia Carthaginensi gesta sunt, et subscriptionibus fratrum firmata claruerunt, etiam hoc nos seruaturos esse profiteor. Sed illud scimus, inuiolatam semper  mansisse ecclesiasticam disciplinam, ut nullus fratrum prioribus suis se aliquando auderet anteponere, sed officiis caritatis id semper exhibitum est prioribus, quod ab insequentibus gratanter semper acciperetur.



CAP. LuII.---De rebus dubiis in conciliis episcoporum emergentibus.

 Si inter episcopos eiusdem concilii dubitatio emerserit de ecclesiastico iure, uel de aliis negotiis, primum metropolitanus eorum cum aliis quibusdam in concilio considerans rem iudicet. Et si non acquiescat utraque pars iudicatis, tunc primas illius regionis inter ipsos audiat, et quod ecclesiasticis canonibus, et legibus nostris consentaneum sit, hoc  definiat, et nulla pars ualeat calculo eius contradicere.



CAP. LuIII.---Ut episcopi in synodo residentes, que ad emendationem uite pertineant, primum emendent.

 In primis placuit, ut quoties secundum statuta Patrum sancta synodus congregatur, nullus episcoporum aliquam prius causam suggerere audeat, quam ea que ad emendationem uite, ad seueritatem regule, ad anime remedia pertinent, finiantur.



CAP. LIX.---De metropolitano si comprouincialem episcopum in sua causa audire distulerit.

 Si metropolitanus a quocunque comprouinciali episcopo bis fuerit in causa propria appellatus, et eum audire distulerit, in proxima synodo negotii sui habeat licentiam  exercendi: et quidquid propter iustitiam a comprouincialibus suis fuerit statutum debet custodiri.



CAP. LX.---Ut episcopi iusta iudicia semper diiudicent.

 Ut episcopi et iudices iudicia discernant, quia sunt quedam iudicio mundi, quedam iudicio Dei reseruanda. Scriptum est enim: Nolite iudicare ante tempus, quoadusque ueniat Dominus, qui et illuminabit abscondita tenebrarum, et manifestabit consilia cordium, et tunc laus erit unicuique a Deo. Et illius memores sint: In quo enim iudicio iudicaueritis, iudicabimini et uos.



CAP. LXI.---Ut canonum statuta ab omnibus rite custodiantur, et nullus ea suo sensu diiudicare presumat.

 Canonum statuta  sine preiudicio ab omnibus custodiantur, et nemo in actionibus, uel in iudiciis ecclesiasticis suo sensu, sed eorum auctoritate ducatur. In exponendis etiam, uel predicandis diuinis Scripturis, sanctorum catholicorum Patrum, et probatissimorum sensum quisque sequatur, in quorum scripturis, ut beatus dicit Hieronymus, fidei ueritas non uacillet.



CAP. LXII.---De dissidentibus episcopis.

 Dissidentes episcopos, si non timor Dei, synodus reconciliet.



CAP. LXIII.---De inflatione metropolitanorum et fastu, et de episcopis ac reliquis clericis qui leduntur a metropolitano.

 Si autem aliquis metropolitanorum inflatus fuerit, et sine omnium comprouincialium presentia, uel consilio episcoporum alias causas agere, nisi eas tantum que ad propriam suam pertinent parochiam, aut eos grauare uoluerit, ab omnibus districte corrigatur, ne talia deinceps presumere audeat. Si uero incorrigibilis, eisque inobediens apparuerit, ad hanc apostolicam sedem, cui omnia episcoporum iudicia terminare precepta sunt, eius contumacia referatur, ut uindicta de eo fiat, et ceteri timorem habeant. Si autem propter nimiam longinquitatem, aut temporis incommoditatem, uel itineris asperitatem, graue ad hanc sedem eius causam deferre fuerit, tunc ad eius primatem eius causa deferatur, et penes ipsum huius  sancte sedis auctoritate iudicetur. Similiter si aliquis episcoporum metropolitanum suspectum habuerit, apud primatem dieceseos, aut apud hanc apostolicam sedem audiatur.



CAP. LXIu.---Ut plebes alienas alius episcopus non usurpet.

 Placuit ut a nullo episcopo usurpentur plebes aliene, nec aliquis episcoporum supergrediatur in diecesi collegam suum.



CAP. LXu.---Ut nullus metropolitanus absque omnium comprouincialium episcoporum presentia aliquorum audiat causas.

 Ceterum, fratres, saluo in omnibus Romane  ecclesie priuilegio, nullus metropolitanus absque ceterorum omnium comprouincialium episcoporum instantia, aliquorum audiat causas: quia irrite erunt aliter acte, quam in conspectu eorum omnium uentilate. Et ipse si fecerit, cerceatur a fratribus.



CAP. LXuI.---Ut nullus primas uel metropolitanus aliquid agat de Ecclesiis, uel parochiis comprouincialium episcoporum, et de ipsorum causis sine eorum consilio omnium, et nec ipsi aliquid agant sine eius consilio, nisi quantum ad proprias pertinet parochias.

 Nullus autem primas uel metropolitanus diecesanam Ecclesiam uel parochianum, aut aliquid eius parochie, presumit excommunicare,  uel diiudicare aliquid, uel agere absque eius consilio uel iudicio: sed hoc obseruet, quod ab apostolis ac Patribus et predecessoribus nostris est statutum, et a nobis confirmatum: id est, si quis metropolitanus episcopus, nisi quod ad suam solummodo propriam pertinet parochiam, sine consilio et uoluntate omnium comprouincialium episcoporum extra aliquid agere tentauerit, gradus sui periculo subiacebit, et quod egerit irritum habeatur et uacuum. Sed quidquid de comprouincialium cepiscoporum causis, eorumque ecclesiarum et clericorum, atque secularium necessitatibus agere aut disponere necesse fuerit, hoc cum omnium consensu comprouincialium agatur pontificum, non aliquo damnationis  fastu, sed humillima et concordi administratione, sicut Dominus ait: Non ueni ministrari, sed ministrare. Et alibi: Qui maior est uestrum, erit minister uester, et reliqua. Similiter et ipsi comprouinciales episcopi cum eius consilio, nisi quantum ad proprias pertinet parochias, agant, iuxta sanctorum constituta Patrum, ut uno animo, uno ore, concorditer sancta glorificetur Trinitas in secula. Nullus primas, nullus metropolitanus, nullusque reliquorum episcoporum alterius adeat ciuitatem, aut ad possessionem accedat que ad eum non pertinet, et alterius episcopi est parochia, super cuiusquam dispositione, nisi si uocatus ab eo cuius esse dinoscitur, ut quiddam ibi disponat uel ordinet, au: iudicet, si sui gradus honore potiri uoluerit. Sin  aliter presumpserit, damnabitur: et non solum ille sed cooperantes, eisque consentientes, quia sicut ordinatio, ita eius et iudicatio, et aliarum rerum dispositio prohibetur.



CAP. LXuII.---De contentione parochie.

 Quicunque episcopus alterius episcopi diecesim per XXX annos sine aliqua interpellatione possederit, quamuis secundum ius legis eius uideatur esse diecesis, admittenda non est contra eum actio reposcendi: sed hoc intra unam parochiam, extra uero nullo modo: ne, dum diecesis defenditur, prouinciarum termini confundantur.



CAP. LXuIII.---Ut episcopi qui negligunt loca sua a uicinis episcopis, ut se corrigant, admoneantur.

  Item placuit, ut quicunque negligunt loca ad suam cathedram pertinentia in catholicam unitatem lucrari, conueniantur a diligentibus uicinis episcopis, ut id agere non morentur. Quod si intra sex menses a die conuentionis non effecerint, qui potuerit eas lucrari, ad ipsum pertineant: ita sane, ut si ille ad quem pertinuisse uidebantur, probare potuerit, magis illius electam negligentiam ab hereticis, ut impune ibi sint, et suam diligentiam fuisse preuentam, ut eo modo eius cura sollicitor uetaretur: cum hoc iudices episcopi cognouerint, sue cathedre loca restituant. Sane si episcopi intra quos causa uersatur, diuersarum sunt prouinciarum, ille primas det iudices, uicinus prouincia est locus de quo contenditur.  Si autem ex communi placito uicinos iudices elegerint, aut unus eligatur, aut tres: aut si tres elegerint, aut omnium sententiam sequantur, aut duorum.



CAP. LXIX.---De duobus episcopis altercantibus de parochia cuiusdam basilice.

 Inter memoratos fratres nostros, Fulgentium Astigitanum et Honorium Cordubensem episcopos, discussio agitata est, propter parochiam basilice cuiusdam quam horum alter Celtacensem, alter Reginensem asseruit. Et quia inter utrasque partes hactenus limitis actio uendicata est, cuius quamuis uetusta retentione, nullum iuris preiudicium adferret: ideoque ne in dubium  ultra inter eos nostra deuocaretur sententia, prolatis canonibus synodalia decreta perlecta sunt, quorum auctoritas premonet ita oportere inhiberi cupiditatem, ut ne quis terminos alienos usurpet. Ob hoc placuit inter alternas partes inspectionis uiros mittendos, ita ut diecesis possidentis, si tamen basilicam ueteribus signis limes prouisus monstrauerit, Ecclesie cuius est ius retentionis, sit eternum dominium. Quod et si limes legitimus eamdem basilicam non concludit, et tamen longi temporis probatur obiecta prescriptio, appellatio presentis episcopi non ualebit: quia illi tricennalis obiectio silentium imponit. Hoc etiam et secularium principum edicta precipiunt, et presulum Romanorum decreuit auctoritas. Sin uero infra metas tricennalis  temporis, extra alienos terminos basilice iniusta retentio reperitur, repetentis episcopi iuri sine mora restituetur.



CAP. LXX.---De episcopis qui contendunt de parochiis suis.

 Placuit ut quicunque episcopi plebes quas ad suam cathedram estimant pertinere non ita repetunt, ut causas suas episcopis iudicantibus agant: sed alio retinente irruerint, siue nolentibus, siue uolentibus plebibus cause sue detrimentum patiantur. Et quicunque iam hoc fecerunt, si nondum est inter episcopos finita contentio, sed adhuc inde contendunt, ille inde discedat quem constiterit pretermissis iudiciis ecclesiasticis irruisse, nec sibi quisque blandiatur, si a primate  ut retineat litteras impetrarit: sed siue habeat litteras, siue non habeat, conueniat eum qui tenet, et eius litteras accipiat, ut eum appareat pacifice tenuisse Ecclesiam ad se pertinentem. Si autem ille aliquam questionem retulerit, per episcopos iudices causa finiatur, siue quos eis primates dederint, siue quos ipsi uicinos ex consensu delegerint.



CAP. LXXI.---Ut in altera parochia clericos alterius diecesis episcopus nullatenus ordinet.

 Episcopus alienam ciuitatem, que non est illi subiecta, non adeat, nec ad possessionem accedat, que ad eum non pertinet, nec ordinationem ibi facere presumat: nisi forte cum consilio et uoluntate episcopi regionis. Si quis autem tale aliquid facere tentauerit, irrita sit eius  ordinatio, et ipse cerceatur a synodo.



CAP. LXXII.---Ut nullo modo de parochia ad aliam episcopus transeat.

 Episcopus ab alia parochia nequaquam migret ad aliam: nec sponte sua prorsus insiliens, nec ui coactus a populis, nec ab episcopis necessitate compulsus. Maneat autem in Ecclesia quam primitus a Deo sortitus est, nec inde transmigret, secundum pristinum terminum de hac re constitutum.



CAP. LXXIII.---De presumptione aliene diecesis.

 Si quis episcopus non rogatus de alia prouincia in aliam uenerit, presumptiue irruens ad ordinationem et constitutionem  clericorum, et ad ea que ad illum non pertinent, importunus existat, uacua sint et inania omnia que ab eo fuerint constituta. Ipse autem digna increpatione excommunicetur, et abominetur a sancto concilio.



CAP. LXXIu.---Ne episcopus, sua ciuitate despecta, ambitus causa ad aliam transeat.

 Si quis autem episcopus, ciuitatis sue mediocritate despecta, administrationem loci celebrioris ambierit, et ad maiorem se plebem quacunque ratione transtulerit, a cathedra quidem pellatur aliena, sed carebit et propria: ut nec illis presideat quos per auaritiam concupiuit, nec illis quos per superbiam spreuit. Suis igitur terminis quisque contentus sit, nec  supra mensuram iuris sui affectet augeri.



CAP. LXXu.---Ut ab episcopis aliena parochia minime peruadatur.

 Episcopo non licere alienam parochiam propria relicta peruadere, licet cogatur a plurimis, nisi forte queuis eum rationabilis causa compellat, tanquam qui possit ibidem constitutis plus lucri conferre, et in causa religionis aliquid profecto prospicere. Et hoc non a semetipso pertentet, sed multorum episcoporum iudicio et maxima supplicatione perficiat.



CAP. LXXuI.---De eadem re.

 Sacerdotes uero uice Christi legatione funguntur in Ecclesia, et sicut ei sua est  coniuncta sponsa, id est Ecclesia, sic episcopis iunguntur Ecclesie, unicuique pro portione sua: et sicut uir non debet negligere uxorem suam, sed diligere, et caste custodire, et amare, atque prudenter regere, ita et episcopus debet Ecclesiam suam. Et uelut uxor que sub manu est uiri, obedire debet uiro suo, eumque amare, et diligere: potius etiam Ecclesia episcopo suo in omnibus obedire, eumque amare, et diligere ut animam suam debet: quia illud fit carnaliter, istud spiritaliter. Et sicut uir non debet adulterare uxorem suam: ita nec episcopus Ecclesiam suam, id est, ut illam dimittat, ad quam consecratus est, absque ineuitabili necessitate aut apostolica uel regulari mutatione, et alteri se ambitus causa coniungat. Et sicut uxori  non licet dimittere uirum suum, ut alteri, uiuente eo, matrimonio se societ, ut eum adulteret, licet fornicatus sit uir eius, sed iuxta Apostolum, aut uiro suo debet reconciliari, aut manere innupta: ita Ecclesie non licet dimittere episcopum suum, aut ab eo se segregare, ut alterum eo uiuente accipiat: sed aut ipsum habeat, aut innupta maneat, id est, ne alterum episcopum suo uiuente accipiat, ut fornicationis aut adulterii crimen incurrat. Nam si adulterata fuerit, id est, si se alteri episcopo iunxerit, aut super se alterum episcopum adduxerit, aut esse fecerit, uel desiderauerit, per acerrimam penitentiam, aut suo reconcilietur episcopo, aut innupta permaneat.



CAP. LXXuII.---De mutatione episcoporum.


 De mutatione ergo episcoporum unde sanctam sedem apostolicam consulere uoluistis, scitote eam communi utilitate atque necessitate fieri licere, sed non libitu cuiusquam aut dominatione. Petrus sanctus magister, et princeps apostolorum de Antiochia utilitatis causa translatus est Romam, ut ibidem potius proficere posset. Eusebius quoque de quadam parua ciuitate, apostolica auctoritate translatus est Alexandriam. Similiter Felix de ciuitate in qua ordinatus erat electione ciuium, propter doctrinam et bonam uitam quam habebat, communi episcoporum et reliquorum sacerdotum ac  populorum consilio translatus est Ephesum. Non enim transit de ciuitate ad ciuitatem qui non suo libitu, aut ambitu hoc facit, sed utilitate quadam, aut necessitate, aliorum hortatu, et consilio potiorum transfertur. Nec transfertur de minori ciuitate ad maiorem, qui hoc non ambitu nec propria uoluntate facit, sed aut ui a propria sede pulsus, aut necessitate coactus, aut utilitate loci, aut populi, non superbe, sed humiliter ab aliis translatus et inthronizatus est: quia homo uidet in facie, Deus autem in corde. Et Dominus per Prophetam loquitur, dicens: Dominus scit cogitationes hominum, quoniam uane sunt. Non ergo mutat sedem, qui non mutat mentem, nec mutat ciuitatem qui non sua sponte sed consilio et electione aliorum mutatur. Non igitur migrat de ciuitate  ad ciuitatem, qui non auaritie causa sponte dimittit suam: sed, ut iam dictum est, aut pulsus a sua, aut necessitate coactus, aut electione, aut exhortatione sacerdotum et populorum translatus est ad alteram ciuitatem. Nam sicut episcopi habent potestatem ordinare regulariter episcopos et reliquos sacerdotes: sic quoties utilitas aut necessitas expoposcerit, supradicto modo et mutare et inthronizare potestatem habent.



CAP. LXXuIII.---De eadem re.

 Episcopus aut presbyter uxorem propriam nequaquam sub obtentu religionis abiiciat. Si uero reiecerit, excommunicetur. Sed si perseuerauerit, deiiciatur.



CAP. LXXIX.---Item ex eodem.


 Osius episcopus dixit: Non minus mala consuetudo quam perniciosa corruptela funditus eradicanda est, ne cui liceat episcopo de ciuitate sua ad aliam transire ciuitatem. Manifesta est enim causa, pro qua re hoc facere tentat: cum nullus in hac re inuentus sit episcopus, qui de maiore ciuitate ad minorem transiret. Unde apparet auaritie ardore eos inflammari, et ambitioni seruire, et ut dominationes agant. Si omnibus placet, huiusmodi pernicies seuius et austerius uindicetur, ut nec laicam communionem habeat qui talis est. Responderunt uniuersi: Placet.



CAP. LXXX.---De episcopo qui in sua fuerit persecutus Ecclesia, quod ad alium ei sit fugiendum.


 Si quis episcopus fuerit persecutus in sua Ecclesia, fugiendum illi est ad alteram, eique sociandum, dicente Domino: Si persecuti uos fuerint in una ciuitate, fugite in aliam. Si autem utilitatis causa fuerit mutandum, non per se hoc agat, sed fratribus inuitantibus, et auctoritate huius sancte sedis faciat, non ambitus causa, sed utilitatis.



CAP. LXXXI.---De episcopo qui principalem cathedram sue Ecclesie negligit.

 Ut non liceat episcopo principalem cathedram sue parochie negligere,  et aliam Ecclesiam in sua diecesi magis frequentare.



CAP. LXXXII.---De episcopis qui sedes suas negligunt, et in possessionibus suis longe positis diu morantur.

 Osius episcopus dixit: Quia nichil pretermitti oportet, sunt quidam fratres et cepiscopi nostri, qui non in ea ciuitate resident, in qua uidentur episcopi esse constituti, uel certe paruam rem illic habeant: alibi autem idonea predia habere noscuntur, uel affectionem proximorum quibus indulgeant. Hactenus permitti eis oportet, ut accedant ad possessiones suas, et disponant uel ordinent fructum laboris sui, ut post quatuor dies Dominicos, id est, post tres hebdomadas, si morari necesse est, in suis potius fundis  morentur, aut si est proxima ciuitas in qua est presbyter, ne sine Ecclesia uideantur facere diem Dominicum, illuc accedant, ut neque res domestice per absentiam eorum detrimentum sustineant, et non frequenter ueniendo ad ciuitatem in qua episcopus moratur suspicionem iactantie et ambitionis euadant. Uniuersi dixerunt placere sibi.



LXXXIII.---Ut episcopus singulis annis parochiam suam circumeat.

 Ut singulis annis unusquisque episcopus parochiam suam circumeat, populumque confirmet ac doceat, et ea que uitanda sunt prohibeat, et ea que agenda sunt, utiliter agere suadeat.



CAP. LXXXIu.---De episcopis qui raro aut nunquam per seipsos plebes sibi commissas uisitant.


 Ut episcopi qui plebes sibi creditas, aut raro, aut nunquam per seipsos uisitant iuxta ordinem euangelicum et apostolicum atque ecclesiasticum, cum Dominus Mosi dicat: Speculatorem dedi te domui Isrel, et audies ex ore meo uerbum, et annunciabis eis ex me, etc., a comprouincialibus episcopis, acrius corripiantur.



CAP. LXXXu.---Ut episcopi presbyteros suos de ministeriis illorum diligenter discutiant.

 Placuit nobis atque conuenit, ut episcopi per singulas Ecclesias et dieceses euntes, primum discutiant clericos, quomodo ordinem baptismi teneant uel missarum, et qualiter  queque officia in Ecclesia peragant. Et si recte quidem inuenerint, Deo gratias. Sin autem minime, docere debent ignaros.



CAP. LXXXuI.---Ut episcopus cum paucis suam parochiam circumeat.

 Cum episcopus suam diecesim uisitat, nulli pre multitudine onerosus existat, nec unquam quinquagenarium numerum euectionis excedat, aut amplius quam una die per unamquamque basilicam remorandi licentiam habeat.



CAP. LXXXuII---Si episcopus parochiam suam uisitare nequiuerit, uiros probabilis uite pro se mittat.

 Quod si episcopus, aut languore detentus, aut aliis occupationibus implicatus, uisitationem dieceseos explere nequiuerit, presbyteros  probabilis uite, aut diaconos mittat, qui redditus basilicarum et reparationes, et ministrantium uitam inquirant.



CAP. LXXXuIII.---Qualem ministrum episcopus iuxta se habere debeat.

 Ut quisque episcopus talem iuxta se pro uiribus habere decertet, qui iuxta sincerissimum et purissimum sensum catholicorum Patrum, fide et obseruatione mandatorum Dei, seu et predicationis doctrina, presbyteros plebium assidue instruat et informet, ne domus Dei uiui, que est Ecclesia, sine lucerna uerbi diuini remaneat. Sed et idem talis existat, quem amor pecunie non uexet, aut reprehensibilis contemptibilem reddat. Hinc est, quod cum Moses querelam in conspectu Dei poneret,  non se posse portare tantum onus quod ei fuerat impositum, audiuit a Domino: Congrega mihi LXX uiros de senioribus Isrel, quos tu nosti quod senes populi sint ac magistri, et auferam de spiritu tuo, tradamque eis ut sustentent tecum onus populi, et non tu solus graueris. Quid in Mose, nisi summum sacerdotium? Quid in LXX uiris, nisi presbyteros accipimus? Quod autem Dominus aufert de spiritu Mosi, traditque eis, patenter ostendit, quod hi qui ab episcopo in conspectu Dei uocati sunt, ut secum onus populi sustentent, eadem uelle, et in partito sibi onere totis uiribus cooperari. Hoc enim significat, quod non alium, sed eiusdem Mosi spiritum accipiunt.



CAP. LXXXIX.---De episcopo ne laicum ponat sibi uicarium.

  Noua actione didicimus quosdam ex nostro collegio contra mores ecclesiasticos, laicos habere in rebus diuinis constitutos economos. Proinde pariter tractantes eligimus, ut unusquisque nostrum secundum Chalcedonensium Patrum decreta, ex proprio clero economum sibi constituat. Indecorum est laicum uicarium esse episcopi, et seculares in Ecclesia iudicare. In uno eodemque officio non debet dispar esse professio. Quod etiam in lege diuina prohibetur, dicente Mose: Non arabis in boue simul et asino, quod est, homines diuerse professionis in officio uno non sociabis. Unde oportet nos et diuinis libris et sanctorum Patrum obedire preceptis, constituentes ut hi qui  in administrationibus Ecclesie pontificibus sociantur, discrepare non debeant, nec professione, nec habitu: nec coherere et coniungi possunt, quibus et studia et uota diuersa sunt. Si quis autem episcopus post hec ecclesiasticam rem ad laicalem procurationem administrandam elegerit, aut sine testimonio economi gubernanda crediderit, uere ut contemptor canonum et fraudator ecclesiasticarum rerum, non solum Christo de rebus pauperum iudicabitur reus, sed etiam et concilio manebit obnoxius.



CAP. XC.---Ut in circuitione episcopi omnes, qui sunt in parochia singularum matricum, exceptis infirmis, ad synodum eius uenire debeant

 Cum episcopus suam diecesim circuit, archidiaconus uel archipresbyter  eum preire debet uno aut duobus diebus per parochias quas uisitaturus est. Et plebe conuocata, annuntiare debet proprii pastoris aduentum. Et ut omnes, exceptis infirmis, ad eius synodum die denominata impretermisse occurrant, et omnimodis ex auctoritate sanctorum canonum precipere, et minaciter denuntiare debet, quod si quis absque graui necessitate defuerit, proculdubio a communione Christiana sit repellendus. Deinde accitis secum presbyteris, qui in illo loco seruitium debent exhibere episcopo, quidquid de minoribus et leuioribus causis corrigere potest, emendare satagat, ut pontifex ueniens nequaquam in facilioribus negotiis fatigetur, aut sibi immorari amplius necesse sit ibi, quam expensa sufficiat. Ait enim Dominus ad Mosen,  de huiuscemodi cooperatoribus: Ut tecum, inquit, sustentent onus populi, et non tu solus graueris. Et beatus Ioannes Baptista aduentum Domini precucurrit predicando, dicens: Penitentiam agite, etc. Et item: Parate uiam Domino. Siquidem episcopus uicem Christi agere uidetur, et ideo cum gaudio, timore, et summa reuerentia a plebibus sibi subiectis suscipiendus est: ut illis cum laude dicatur quod Apostolus discipulis dicit: Testimonium, inquit, uobis perhibeo, quod ita suscepistis me sicut angelum Dei, sicut Dominum Iesum.



CAP. XCI.---Decretalis constitutio Eutychiani pape quid episcopi in synodo querere debeant.

 Episcopus in synodo residens, post congruam allocutionem, septem  ex plebe ipsius parochie, uel eo amplius, prout uiderit expedire, maturiores, honestiores, atque ueraciores uiros, in medium debet euocare. Et, allatis sanctorum pignoribus, unumquemque illorum tali sacramento constringat.



CAP. XCII.---Iusiurandum synodale.

 A modo in antea, quidquid nosti, aut audisti, aut postmodum inquisiturus es, quod contra Dei uoluntatem et rectam Christianitatem, in ista parochia factum sit, aut futurum erit, si in diebus tuis euenerit, tantum, ut ad tuam cognitionem quocunque modo perueniat, si scis aut tibi indicatum fuerit synodalem causam esse, et ad ministerium episcopi pertinere, quod tu nec propter amorem, nec propter timorem, nec propter premium,  nec propter parentelam ullatenus celes episcopum, aut eius missum cui hoc inquirere iusserit, quandocunque te ex hoc interrogauerit: sic te Deus adiuuet et iste sanctorum reliquie.



CAP. XCIII.---Iuramentum ceterorum.

 Istud sacramentum quod iste iurauit de synodali causa, quod tu illud ex te ita obseruabis, in quantum sapis, aut audisti, aut ab hac die in antea inquisiturus es, sic te Deus adiuuet, etc.



CAP. XCIu.---Post datum sacramentum episcopus illos qui iurauerunt ita alloquatur.

 uidete, fratres, ut Domino reddatis iuramenta uestra: non enim homini iurastis, sed Deo creatori uestro. Nos autem, qui eius ministri sumus, non terrenam substantiam uestram concupiscimus,  sed salutem animarum uestrarum requirimus. Cauete ne aliquid abscondatis, et ex alterius peccato uestra fiat damnatio.


Prima interrogatio episcopi aut eius missi.

 Est in hac parochia homicida, qui hominem, aut spontanea uoluntate, aut cupiditatis, aut rapacitatis causa, aut casu, aut nolens, aut coactus, aut pro uindicta parentum, aut in bello, aut iussu Domini, aut proprium seruum occiderit?


Interrogatio 2.

Est aliquis parricida, aut fratricida, qui patrem, matrem, sororem, fratrem, auunculum aut aliquem parentum interfecerit?


Interrogatio 3.

Est aliquis qui presbyterum, aut diaconum, aut  aliquem clericorum occiderit, uel aliquo membro detruncauerit?


Interrogatio 4.

Est aliquis uel aliqua qui infantem proprium oppresserit, uel uestimentorum pondere suffocauerit, et si hoc factum est ante baptismum, aut post baptismum, aut si infans infirmatus per negligentiam parentis absque baptismo obierit?


Interrogatio 5.

Est aliquis uel aliqua qui alterius partum excusserit, uel si ipsa femina propria uoluntate suum partum uel conceptum excusserit, et abortiuum fecerit?


Interrogatio 6.

Est aliqua femina que in fornicatione concipiens,  timens ne manifestaretur, infantem proprium, aut in aquam proiecerit, aut in terra occultauerit, quod morht dicunt?


Interrogatio 7.

Est aliquis qui uxorem suam absque lege, aut certa probatione interfecerit?


Interrogatio 8.

Est aliqua femina que uirum suum, uel aliquem hominem per herbas uenenatas, uel mortiferas potiones interfecerit, uel alium hoc facere docuerit?


Interrogatio 9.

Est aliquis uel aliqua qui hoc fecerit, uel alium facere docuerit, ut uir non possit generare, aut femina concipere?


Interrogatio 10.


Est aliquis qui proprium seruum extra iudicem occiderit, et aliqua femina que ancillam propriam necauerit, furore zeli inflammata?


Interrogatio 11.

Est aliquis qui, diabolo impellente, semetipsum occiderit?


Interrogatio 12.

Est aliquis qui in bello publico homines uulnerauerit, et nescit si de illo uulnere aliquis perierit? Et si alicui imputatur quod hominem occiderit, et ipse hoc denegauerit?


Interrogatio 13.

Est aliquis qui in consilio fuerit ut homo interficeretur, et non fuit in facto, et tamen per eius consilium  et exhortationem interfectus est?


Interrogatio 14.

Est aliquis qui truncationes manuum, pedum, lingue, et testiculorum fecerit, et oculos alterius eruerit?


Interrogatio 15.

Est aliquis coniugatus, qui cum alterius uxore adulterium perpetrauit, uel uxor cum alterius uiro?


Interrogatio 16.

Est aliquis uxorem habens, qui concubinam simul habuerit ancillam propriam, aut aliam feminam?


Interrogatio 17.

Est aliquis qui uxorem legitimam dimiserit, et alteri se coniunxerit, et aliam in coniugium acceperit?


Interrogatio 18.


Est aliqua mulier que uirum proprium dimiserit et alteri se coniunxerit?


Interrogatio 19.

Sunt aliqui, interueniente repudio, qui ab inuicem sint separati, et sic maneant?


Interrogatio 20.

Est aliquis qui absque consensu uxoris, derelicto legitimo coniugio, in monasterium intrauerit?


Interrogatio 21.

Est aliquis qui suam coniugem quamuis culpabilem sine episcopi iudicio reliquerit?


Interrogatio 22.

Est aliqua mulier que, conscio uiro suo, fornicata fuerit?


Interrogatio 23.


Est aliquis uxore carens, qui cum alterius coniuge fornicatus fuerit: aut si qua mulier non habens uirum cum alterius marito?


Interrogatio 24.

Est aliquis non habens uxorem, qui cum femina que uirum non habet fornicatus fuerit?


Interrogatio 25.

Est aliqua laica uirgo, que mechata fuerit cum adolescente?


Interrogatio 26.

Est aliquis qui desponsatam puellam non duxerit, et fidem sponsaliorum fregerit?


Interrogatio 27.


Est aliquis qui alterius sponsam rapuerit, et sibi sociauerit?


Interrogatio 28.

Est aliquis qui quamcunque feminam, uirginem, aut uiduam per raptum traxerit, et sociauerit sibi in matrimonium: et si aliqui sunt, qui in hoc consentientes et adiuuantes fuerint?


Interrogatio 29.

Est aliquis qui, cum Iudea, uel, si Iudeus uel paganus, cum aliqua Christiana mechatus fuerit?


Interrogatio 30.

Est aliquis qui, sanctimonialem, uel uiduam Deo sacratam rapuerit, et in coniugium sumpserit, uel ipsis consentientibus cum eis fornicatus fuerit?


Interrogatio 31.


Est aliquis qui uiuente marito, coniugem illius adulterasse accusatur, et eo in proximo defuncto eamdem sumpsisse dinoscitur?


Interrogatio 32.

Est aliqua mulier que dicat quod uir eius non possit cum ea coire, et ob hanc causam dissidium querit, et alium uirum uelit accipere?


Interrogatio 33.

Est aliquis qui cum commatre spiritali mechatus fuerit, uel eam in matrimonium acceperit, similiterque cum filiola quam ex sacro fonte susceperit, aut ante episcopum tenuit?


Interrogatio 34.

Est aliquis qui propinquam et consanguineam suam  in matrimonium accepit, aut cum ea fornicatus est?


Interrogatio 35.

Est aliquis qui irrationabiliter, id est, contra naturam cum masculis, et mutis misceatur animalibus?


Interrogatio 36.

Est aliqua mulier que lenocinium fecerit?


Interrogatio 37.

Est aliquis qui in sua domo consentit cum propriis ancillis, uel genitiariis suis adulteria perpetrari?


Interrogatio 38.

Interrogandum si aliquis fur, aut sacrilegus sit in eadem plebe, qui ecclesias Dei infregerit, uel aliquid  de ecclesia furatus sit, aut publice rapuerit, uel latenter surripuerit: aut si aliquis rapax, et raptor, et damnator Ecclesie Dei est?


Interrogatio 39.

Interrogandum si aliquis periurus sit, aut si sciens, et pro cupiditate terrena peierauerit: et si nesciens, aut si coactus iussu senioris, aut pro membris, aut pro uita redimenda: aut si aliquis scienter non solum peierauerit, sed etiam alios in periurium duxerit?


Interrogatio 40.

Interrogandum si aliquis scienter contra aliquem falsum testimonium protulerit, et quale damnum aliquis per hanc testificationem habuerit?


Interrogatio 41.


Interrogandum si aliquis hominem liberum aut seruum alterius, aut peregrinum, aut aduentitium furatus fuerit, aut eum blandientem seduxerit et uendiderit, et extra patriam in captiuitatem duxerit: aut si aliquis Iudeo uel pagano Christianum mancipium uendiderit, aut si ipsi Iudei Christiana mancipia in suo seruitio habeant, uel uendant?


Interrogatio 42.

Interrogandum si aliquis sit magus, ariolus, aut incantator, diuinus, aut sortilegus: uel si aliquis uota ad arbores, uel ad fontes, uel ad lapides faciat, aut ibi candelam seu quodlibet munus deferat, ueluti ibi quoddam numen sit, quod bonum, aut malum possit inferre?


Interrogatio 43.


Perscrutandum si aliquis subulcus, uel bubulcus, siue uenator, uel ceteri huiusmodi diabolica carmina dicat super panem, aut super herbas, aut super quedam nefaria ligamenta, et hec aut in arbore abscondat, aut in biuio, aut in triuio proiiciat, ut sua animalia liberet a peste et clade, et alterius perdat?


Interrogatio 44.

Perquirendum si aliqua femina sit, que per quedam maleficia, et incantationes, mentes hominum se immutare posse dicat, id est, ut de odio in amorem, aut de amore in odium conuertat, aut bona hominum, aut damnet, aut surripiat? Et si aliqua est que se dicat cum demonum turba in similitudinem  mulierum transformata certis noctibus equitare super quasdam bestias, et in eorum consortio annumeratam esse?


Interrogatio 45.

Interrogandum si aliquis sanguinem morticinum, aut dilaceratum a bestia comederit?


Interrogatio 46.

Est aliquis qui iurauit quod Deo contrarium est, ut fratri nunquam reconcilietur, quod est peccatum usque ad mortem?


Interrogatio 47.

Est aliquis qui bibit de liquore in quo mustela, uel mus, siue aliquod immundum animal necatum est?


Interrogatio 48.

 Est aliquis qui ieiunium quadragesimale, uel quatuor temporum, siue Letanie maioris, uel Rogationum, siue indictum ab episcopo ieiunium pro quacunque plaga, non obseruauerit?


Interrogatio 49.

Est aliquis qui bibit, aut manducauit, aut portauit super se quo existimauerat se Dei iudicium peruertere posse?


Interrogatio 50.

Est aliquis qui in Kalend. Ianuarii aliquid fecerat, quod a paganis inuentum est, et dies obseruauit, et lunam, et menses, et horum effectiua potentia aliquid sperauerat in melius, aut in deterius posse conuerti?


Interrogatio 51.


Est aliquis quodcunque opus inchoans, qui aliquid dixerat, aut quacunque magica arte aliud fecit, nisi ut Apostolus docet, omnia in nomine Domini facienda? Neque enim demones in nostrum adiutorium debemus inuocare, sed Deum, in collectione similiter herbarum medicinalium, symbolum et orationem Dominicam dicere oportet, et nichil aliud?


Interrogatio 52.

Querendum etiam si mulieres in lanificiis suis, uel inordiendis telis aliquid dicant, aut obseruent, nisi, ut supra dictum est, omnia in nomine Domini?


Interrogatio 53.

 Est aliquis qui oblationes, id est, eleemosynam parentum defunctorum iniuste retineat?


Interrogatio 54.

Est aliquis qui supra mortuum nocturnis horis carmina diabolica cantaret, et biberet, et manducaret ibi, quasi de eius morte gratularetur, et si alibi mortui in uigiliis nocturnis, nisi in Ecclesia custodiantur?


Interrogatio 55.

Est aliquis qui non communicet, uel tribus temporibus in anno, id est, in Pascha, Pentecoste, et Natali Domini, nisi pro mortiferis criminibus, et episcopi uel sacerdotum iudicio, a communione fuerit remotus?


Interrogatio 56.

 Est aliquis qui in die Dominica, uel in precipuis festiuitatibus, quidquam operis faciat: et si ad Matutinas et ad Missam, et ad uesperas, his diebus impretermisse omnes occurrant?


Interrogatio 57.

Est aliquis excommunicatus, qui pro nichilo duxerit excommunicationem: et si aliquis cum excommunicato communicauerit?


Interrogatio 58.

Est aliquis qui modum penitentie sibi iniunctura non custodierit?


Interrogatio 59.

Est aliquis qui patrem aut matrem inhonarauerit, aut percusserit, aut maledixerit?


Interrogatio 60.

 Est aliquis qui uomitum post acceptam Eucaristiam per ebrietatem fecerit?


Interrogatio 61.

Est aliquis qui suam decimationem Deo et sanctis eius retraxerit?


Interrogatio 62.

Est aliquis tam peruersus et Deo alienus, ut saltem Dominica die ad ecclesiam non uenerit?


Interrogatio 63.

Si porcarii, et alii pastores Dominica die ad ecclesiam non ueniant, et Missas non audiunt, similiter in aliis festiuitatibus?


Interrogatio 64.

Est aliquis qui ad confessionem non ueniret, uel  una uice in anno, id est, in capite Quadragesime, et penitentiam pro peccatis suis non susciperet?


Interrogatio 65.

Est aliquis qui assiduam ebrietatem sectetur, Apostolo dicente: Neque enim ebriosi regnum Dei possidebunt?


Interrogatio 66.

Est aliquis qui contempto suo presbytero, in aliam parochiam iret ad ecclesiam, et ibi communicaret, et suam decimam daret?


Interrogatio 67.

Inquirendum de mendicis qui per parochiam discurrunt: et si unusquisque pauperem de familia sua pascat?


Interrogatio 68.

 Interrogandum si in unaquaque plebe decani sint per uillas constituti, uiri ueraces et Dominum timentes, qui ceteros admoneant ut ad ecclesiam pergant, ad Matutinas, ad Missam, et ad uesperam, et nichil operis in diebus festis faciant: et si horum quisquam transgressus fuerit, statim presbytero annuntient, similiter de luxuria, et omni opere prauo?


Interrogatio 69.

Est aliquis qui bannum episcopi, aut presbyteri sui, et excommunicationem paruipendit?


Interrogatio 70.

Perquirendum si parochiani presbytero suo debitum honorem impendant, aut si est aliquis qui eum uerbo, uel facto inhonoraret, et eius monita sperneret?


Interrogatio 71.


Est aliquis qui peregrino, aut uiatori hospitium contradixerit?


Interrogatio 72.

Inquirendum est quas festiuitates colant?


Interrogatio 73.

Interrogandum si patrini filiolis suis Symbolum et Orationem Dominicam insinuent, aut insinuari faciant?


Interrogatio 74.

Perquirendum si IIII aut u uel plures interfecerint hominem?


Interrogatio 75.

Est aliquis qui contradicit episcopo aut eius ministris,  ne coloni aut serui pro commissis criminibus uirgis nudi cedantur?


Interrogatio 76.

Interrogandum si aliquis peregrinum, qui de sua patria propter paganorum infestationem, uel persecutionem fugit, hac de causa quia in domo eius mansit, et diebus aut annis loco mercenarii illi seruiuit, pro proprio seruo uelit habere, et uendere, aut dare alicui presumat?


Interrogatio 77.

Est aliquis qui iniusta mensura suam annonam, aut uinum uendat, cum Dominus dicat: Aequas sit tibi modius, et equus sextarius?


Interrogatio 78.


Denunciandum etiam quam magnum piaculum sit usuras exigere, et de alieno fenore uelle ditescere, et quod sacri canones tales ab Ecclesia eiici precipiant.


Interrogatio 79.

Est aliquis qui propter cupiditatem Iudeum uel paganum interfecerit?


Interrogatio 80.

Est aliquis insaniens qui aliquem hominem occiderit?


Interrogatio 81.

Est aliquis qui arborem succideret, et dum operi necessario insisteret, aliquis subtus arborem deueniens, improuise opprimeretur?


Interrogatio 82.


Est aliquis qui coniurationes et conspirationes sectaretur?


Interrogatio 83.

Est aliquis qui ecclesiam aut clericum fatigare presumpserit?


Interrogatio 84.

Inquirendum de refugis et perfidis clericis et laicis.


Interrogatio 85.

Percontandum de confratriis et fraternitatum societatibus qualiter in parochia agantur.


Interrogatio 86.

Interrogandum si cantica turpia et risum mouentia aliquis circa ecclesiam cantare presumat.


Interrogatio 87.


Perquirendum si aliquis ecclesiam intrans, fabulis uacare consueuit, et non diligenter auscultat diuina eloquia, et si antequam Missa finiatur, de ecclesia exierit?


Interrogatio 88.

Interrogandum si oblationem, id est panem et uinum, uiri et femine ad Missas offerant, et si non uiri coniuges offerant, pro se suisque omnibus ut in canone continetur?



CAP. XCu.---Ut episcopi libros gentilium non legant.

 Ut episcopi libros gentilium non legant: hereticorum autem pro necessitate et tempore.



CAP. XCuI.---Ut episcopi, prout uulgus intelligere possit secundum proprietatem communis lingue illorum predicationem temperent.


 Ut episcopi Sermones et Homelias sanctorum Patrum, prout omnes intelligere possint, secundum proprietatem communis lingue predicare studeant.



CAP. XCXuII.---Reprehensio episcopi in pulpito paganos libros exponentis, eo quod cum Iouis laudibus Christi laudes non conueniant.

 Cum multa nobis bona de uestris fuissent studiis nunciata, ita cordi nostro est nata letitia, ut negare ea que sibi fraternitas uestra concedenda poposcerat, minime pateremur. Sed post hoc peruenit ad  nos, quod sine uerecundia memorare non possumus, fraternitatem tuam Grammaticam, et illa difficiliora quibusdam exponere. Quam rem ita moleste suscepimus, ac sumus uehementer aspernati, ut ea que prius dicta fuerunt, in gemitum et tristitiam uerteremus: quia in uno ore cum Iouis laudibus, Christi laudes esse non possunt. Et quam graue nefandumque sit episcopis canere, quod nec laico religioso conueniat. Et quamuis dilectissimus filius noster Candidus presbyter postmodum ueniens, hac de re subtiliter requisitus negauerit, atque uos conatus fuerit excusare: de nostro tamen adhuc animo non recessit: quia quantum exsecrabile est hoc de sacerdote enarrari, tanto utrum ita necesse sit districta et ueraci oportet satisfactione cognosci.  Unde si post hoc euidenter hec que ad nos perlata sunt falsa esse claruerint, neque uos nugis et secularibus litteris studere constiterit, et Deo nostro gratias agamus, qui cor uestrum maculari blasphemis nefandorum laudibus non permisit, et de concedendis que poscitis securi iam et sine aliqua dubitatione tractemus.



CAP. XCuIII.---Quantum discrimen immineat pastoribus qui ueritatem Christi predicare negligunt.

 ue enim erit nobis, qui huius ministerii onus susceptum habemus, si ueritatem Saluatoris nostri Iesu Christi, quam apostoli predicauerunt, predicare neglexerimus. ue erit nobis, si silentio ueritatem oppresserimus, qui erogare nummulariis  iubemur, id est, Christianos populos imbuere et docere. Quid in ipsius Christi futuro dicturi sumus examine, si sermonis eius ueritatem confundimur predicare? Quid erit de nobis, cum de commissis nobis animabus, et de officio suscepto rationem iustus iudex Christus Deus noster districtam exegerit?



CAP. XCIX.---Quod episcopum oporteat sine intermissione Ecclesiam suam docere et amare.

 Episcopum uero oportet opportune et importune atque sine intermissione Ecclesiam suam docere eamque prudenter regere et amare, ut a uitiis se abstineat, ut salutem consequi possit eternam. Et illa cum tanta reuerentia eius doctrinam debet suscipere,  eumque amare et diligere, ut legatum Dei et preconem ueritatis, quia, testante ueritate, quodcunque ligauerit super terram, erit ligatum et in celo, et quodcunque soluerit super terram, erit solutum et in celis.



CAP. C.---De ignorantia omnibus, maxime sacerdotibus, uitanda.

 Ignorantia mater cunctorum errorum, maxime in sacerdotibus Dei uitanda est, qui docendi officium in populis susceperunt. Sacerdotes enim legere sancta Scriptura admonet, Paulo apostolo dicente ad Timotheum: Intende lectioni, exhortationi. Doctores semper se permanere in his sciant. Igitur sacerdotes Scripturas  sanctas et canones meditentur, ut omne opus eorum in predicatione et doctrina consistat, atque edificent cunctos tam fidei scientia, quam operum disciplina.



CAP. CI.---Ut episcopus dissidentes concordare compellat.

 Studendum episcopo ut dissidentes fratres, siue clericos, siue laicos, ad pacem magis quam ad iudicium hortetur.



CAP. CII.---Ut in die Dominica rerum diiudicationes non fiant.

 Ut nullus episcopus, uel infra positus, die Dominica causas iudicare presumat.



CAP. CIII.---De domestica et interiori conuersatione episcoporum.


 Decreuit sancta synodus domesticam et interiorem episcopi conuersationem totius reprehensionis atque suspicionis impenetrabilem fieri debere, ut iuxta Apostolum prouideamus bona, non solum coram Deo, sed etiam coram omnibus hominibus. Oportet igitur ut cubiculo episcopi et secretioribus quibuslibet obsequiis sincere opinionis sacerdotes et clerici assistant, qui uigilantem, orantem, sacra eloquia scrutantem, episcopum suum iugiter attendant, eiusque sancte conuersationis testes, imitatores, et ad Dei gloriam predicationis existant.



CAP. CIu.---Ut episcopus quasi hospes se continere debeat.


 Episcopus quasi hospes fieri debet, et priuatam domum non habeat, sed quasi hospes esse debet, ut Christus ait: Filius hominis non habet ubi caput suum reclinet.



CAP. Cu.---Ut episcopi frequenter Missas celebrent.

 Statuimus, ut non tantum Dominicis diebus, et precipuis festiuitatibus episcopi Missas celebrent, sed cum possibile fuerit, quotidiana quoque sacrificia frequentent, nec fastidiant.



CAP. CuI.---Ne episcopus pretio corruptus alterius clericum ordinare presumat.

 Omnibus ministris ecclesiastice dignitatis interdicimus, ut nullus  quocunque munere aut fauore corruptus, clericum alterius parochie latenter ac furtiue ad ordinationem subintroducere presumat. Quod si fecerit, iuxta Chalcedonense decretum, is qui mediator exstitit, si clericus est, proprio gradu decidat, si laicus aut monachus, anathematizetur.



CAP. uII.---Ut episcopus clericos alterius parochie nullatenus ordinet.

 Episcopus non constituat presbyteros aut diaconos alteri subiectos episcopo, nisi forte cum consilio et uoluntate ipsius. Si quis autem tale aliquid agere tentauerit, irrita sit eius ordinatio, et ipse cerceatur a synodo.



CAP. CuIII.---Ut nullus episcopus in alterius episcopi parochia ad promotionem ministerii accedere presumat.


 Nullus episcopus ex alia prouincia audeat ad aliam transgredi, et ad promotionem ministerii aliquos in Ecclesiis ordinare, licet consensum uideantur prebere nonnulli, nisi litteris tam Metropolitani, quam ceterorum, qui cum eo sunt, episcoporum rogatus adueniat, et sic ad actionem ordinationis accedat. Si uero, nullo uocante, inordinato more deproperet super aliquibus ordinationibus, et ecclesiasticis negotiis ad eum non pertinentibus componendis: irrita quidem que ab eo geruntur existant. Ipse uero incompositi motus sui, et irrationabilis audacie subeat ultionem, ex hoc iam damnatus a sancto concilio.



CAP. CIX.---Ne episcopus alterius Ecclesie clericum audacter inuadere attentet.


 Si quis episcopus clericum ad alium pertinentem audacter inuadere, et in sua Ecclesia ordinare tentauerit, non consentiente episcopo a quo discessit, is qui regule mancipatur, ordinatio huiusmodi irrita comprobetur.



CAP. CX.---De non presumendis illicitis ordinationibus.

 Relatio nos uestre dilectionis instruxit, et gestorum series plenius intimauit, Gaudentium Offiniensis Ecclesie sacerdotem contra  statuta canonum ac nostra precepta ordinationes illicitas perpetrasse. Quarum illi totam penitus auferri precipimus potestatem. Scripsimus enim ad Seuerum fratrem et cepiscopum nostrum, ut, si necesse fuerit, ipse in supradicta Ecclesia, consideratis Patrum regulis, hoc fungatur officio quo ille abusus esse conuictus est: ita ut hi qui illicite ab eodem sunt prouecti, ab Ecclesiasticis ministeriis remoti sint.



CAP. CXI.---De episcopo ceco qui, per presbyterum suum, presbyterum et diaconos duos ordinauerat.

 Ad cognitionem nostri examinis Gabrensis diaconi relatu peruenit de quibusdam ipsius Ecclesie clericis, quorum dum unus ad presbyterii, duo ad Leuitarum ministerium  consecrarentur, episcopus autem eorum oculorum dolore detentus, fertur manum suam super hos tantum posuisse, et presbyterum quemdam illis contra ecclesiasticum ordinem benedictionem dedisse. Qui licet propter tantam presumptionis audaciam poterat accusatus iudicio presenti damnari, si adhuc in corpore positus, non fuisset mortis uocatione preuentus: sed quia iam ille examini diuino relictus est, humano iudicio accusari non potest: hi qui supersunt, et ab eo non consecrationis titulum, sed ignominie potius eulogium perceperunt, ne sibi licentiam talis usurpatio faciat, decreuimus ut gradum sacerdotis uel Leuitici ordinis, quem peruerse adepti sunt, depositi equo iudicio abutantur. Tales  enim, merito iudicati sunt remouendi, quia praue inuenti sunt constituti.



CAP. CXII.---Quod non oporteat episcopum per pecuniam quempiam ordinare.

 Si quis episcopus per pecuniam fecerit ordinationem, et sub pretio redegerit Spiritus sancti gratiam, que non potest uendi, ordinaueritque per pecuniam episcopum, aut presbyterum, aut diaconum, uel quemlibet ex his qui connumerantur in clero: proprii gradus periculo subiacebit: et qui ordinatus est, nichil ex hac ordinatione proficiet, sed alienus sit a dignitate. Si quis uero mediator datis uel acceptis exstiterit: si quidem clericus fuerit, proprio gradu decidat: si uero monachus, aut laicus, anathematizetur.



CAP. CXIII.---Quod munus etiam sit a lingua uitandum.


 Sunt nonnulli qui nummorum quidem premia ex ordinatione non accipiunt, tamen sacros ordines pro humana gratia largiuntur. Hi nimirum quod gratis accipiunt, gratis non tribuunt: quia fauoris nummum de impenso officio sanctitatis expetunt. Unde cum uirum iustum describeret Isaias, ait: Qui excutit manus suas ab omni munere: quia aliud est munus ab obsequio, aliud munus a manu, aliud munus a lingua. Munus ab obsequio, est subiectio indebite impensa. Munus a manu, pecunia est. Munus a lingua, fauor. Qui ergo sacros ordines tribuit, tunc ab omni munere manus excutit, quando in diuinis  rebus non solum ullam pecuniam, sed etiam humanam gratiam non requirit.



CAP. CXIu.---Ut non ualeat sententia episcopi, nisi clericorum suorum presentia firmetur.

 Irrita erit sententia episcopi, nisi clericorum suorum presentia confirmetur.



CAP. CXu.---Ut episcopus secundum reditum Ecclesiarum numerum clericorum faciat.

 Ne passim episcopus multitudinem clericorum faciat, sed secundum meritum, uel redditum Ecclesiarum numerus moderetur.



CAP. CXuI.---De episcopis peregrinis.

 De episcopis peregrinis  qui in urbem solent uenire, quos ueraciter episcopos scimus esse, placuit eis locum dari ut offerant.



CAP. CXuII.---Ut leuitate uagantes episcopi, ad propria redire compellantur.

 Cum sacerdotis dignitas aliis uideatur dignitatibus eminere, ita quisquis ea ornatus est, cunctis se imitandum debet ostendere, ut exemplo sui nulli nocere, sed uitam potius ualeat componere subiectorum. Nam si actus dissentiat a nomine, quanto pontificatus ipse plus erigit, tanto magis abdicit. Itaque Menatem quendam episcopum, qui illuc de dieceseos nostre ordinatione profectus est, in tanta se leuitate didicimus exhibere, ut et  nobis de eo maior sit uerecundia, et illi episcopatus nomen non sit in honore, sed onere. Quod quia pudori nobis est, de eo illa cognoscere, que in aliarum prouinciarum omnino reprehendimus sacerdotibus, fraternitas uestra eum illic immorari amplius non permittat, sed ad nos quantocius reuerti compellat. Ac magis inuenta per omnia occasione transmittat, ut sub ea qua dignum est obseruantia refrenatus, seculares mores ad sacerdotalem studeat conuertere dignitatem. Nam satis noxium atque perniciosum est, ut imitatione ipsius, qui edificari si debuerant destruantur. In qua re non solum ille culpabilis, sed etiam qui non restiterit inuenitur. Nam consentire uidetur erranti, qui corrigenda, ut resecari debeant, non concurrit. Quia uero quidam  Theodorus episcopus de diecesi reuerendissimi fratris nostri Constantii Mediolanensis Ecclesie episcopi, disciplinam, ut dicitur, euitans, illuc uenisse firmatur: hortamur ut et isto diligentius requisito, ad episcopum suum uestra fraternitas retransmittat. Et quia, sicut legitur, qui abiicit disciplinam infelix est, nulla eum illic excusatione patiamini retinere, quatenus et hi, qui leuitatis eorum uitio possunt decipi, liberentur, et de ipsis habere mercedem, ne in hac stultitia pereant, ualeatis.



CAP. CXuIII.---Quandiu episcopus in aliena ciuitate remoretur.

 Osius episcopus dixit: Et hoc quoque statuere debetis, ut ex aliqua ciuitate cum aduenerit ad aliam ciuitatem, et ambitioni  magis quam deuotioni sermonem, uoluerit in aliena ciuitate multo tempore residere: forte enim euenit episcopum loci non esse tam instructum, neque tam doctum: is uero qui aduenit incipiat contemnere eum, et frequenter facere sermonem, ut dehonestet et infirmet illius personam, ita ut ex hac occasione non dubitet relinquere adsignatam sibi Ecclesiam, et transeat ad alienam. Definite ergo tempora: quia et non recipi episcopum, inhumanum est, et si diutius resideat, perniciosum est. Nemini autem superiori concilio fratres nostros constituisse, ut si quis laicus in ea, in qua commoratur, ciuitate, quatuor Dominicos dies, id est, per tres septimanas non celebrasset conuentum, communione priuaretur.  Si hec circa laicos constituta sunt, multo magis episcopum nec licet, nec decet, si nulla sit tam grauis necessitas que detineat, ut amplius a suprascripto tempore absens sit ab Ecclesia sua. Uniuersi dixerunt placere sibi.



CAP. CXIX.---De suscipiendis episcopis qui persecutionem patiuntur.

 Osius episcopus dixit: Suggerente fratre et cepiscopo nostro Olympio, etiam hoc placuit, ut si aliquis uim perpessus est, et inique expulsus, pro disciplina et catholica confessione, uel pro defensione ueritatis, effugiens pericula, innocens et deuotus ad aliam uenerit ciuitatem, non prohibeatur immorari, quandiu aut redire possit, aut iniuria eius remedium acceperit: Quia durum  est eum qui persecutionem patitur non recipi; etiam et larga beneuolentia et humanitas ei est exhibenda. Omnis synodus dixit: Uniuersa que constituta sunt catholica Ecclesia in uniuerso orbe diffusa custodiet. Et subscripserunt qui conuenerant.



CAP. CXX.---De illis qui se dicunt esse episcopos.

 Sunt in quibusdam locis scotti et alii erronei qui se dicunt episcopos esse, et multos negligentes, absque licentia dominorum suorum siue magistrorum, presbyteros et diaconos ordinent. Quorum ordinationem, quia plerumque in Simoniacam incidit heresim, et multis erroribus subiacet, modis omnibus irritam fieri debere omnes uno consensu decreuimus.



CAP. CXXI.---Qualiter peregrini episcopi recipiantur.

  Iouinus excellentissimus uir filius noster per Illyricum scriptis suis nobis indicasse dignoscitur, ad se sacris apicibus destinatis iussum fuisse episcopos quos e propriis locis hostilitatis furor expulerat, ad eos episcopos qui nunc quoque in locis propriis degunt, pro sustentatione ac stipendiis presentis uite esse iungendos. Et licet ad hoc fraternitatem uestram iussio principalis admoneat, habemus tamen maius horum mandatum eterni principis, quo ad hec terribilius peragenda compellimur, ut non dico fratres et cepiscopos nostros, sed ipsos etiam quos nobis contrarios patimur, cum opportunitas postulat, in conferendis subsidiis necessitatum carnalium diligamus. Oportet  ergo uos ad hanc rem et celesti primitus principi obedientes existere, et imperialibus etiam iussionibus consentire, quatenus fratres cepiscoposque nostros, quos et captiuitatis et diuersarum necessitatum angustie comprimunt, debeatis consolandos conueniendosque uobiscum in ecclesiasticis sustentationibus libenter suscipere: non quidem ut per communionem episcopalis throni dignitatem, sed ut ab Ecclesia iuxta possibilitatem sufficientia debeant alimenta percipere. Sic enim et proximum in Deo et Deum in proximo diligere comprobamur. Nullam quippe eis nos in uestris Ecclesiis auctoritatem tribuimus, sed tamen eos uestris solatiis contineri summopere hortamur.



CAP. CXXII.---De episcopis uel presbyteris ignotis, ut ante probationem synodalem ministrare non permittantur.


 Statuimus, secundum canonicam cautelam, omnes undecunque superuenientes ignotos episcopos uel presbyteros, ante probationem synodalem in ecclesiasticum ministerium non admittere.



CAP. CXXIII.---Ut episcopus, hostilitate expulsus, ad aliam uacantem transeat Ecclesiam.

 Pastoralis officii cura nos admonet destitutis Ecclesiis proprios constituere sacerdotes, qui gregem Dominicum pastorali debeant sollicitudine gubernare.  Propterea te Ioannem ab hostibus captiuitate Lisitane ciuitatis episcopum, in Squillicina Ecclesia cardinalem necesse duximus constituere sacerdotem, ut et susceptam semel animarum curam intuitu future retributionis impleas, et licet a tua, hoste imminente, depulsus sis, aliam que pastore uacat debeas Ecclesiam gubernare: ita tamen ut, si ciuitatem illam ab hostibus liberam effici, et Domino protegente ad priorem statum contigerit reuocari, in eam in qua et prius ordinatus es Ecclesiam reuertaris. Sin autem predicta ciuitas continua captiuitatis calamitate premitur, in hac in qua et a nobis incardinatus es debeas Ecclesia permanere.



CAP. CXXIu.---De episcopis, quod omnes homines eis iure obedire debeant.


. Omnes principes terre et cunctos homines episcopis obedire, et capita sua submittere, eorumque auditores existere precipiebat, ut omnes pariter fideles et cooperatores legis Dei monstrarentur, ne de eis dicatur: Confundentur et erubescent omnes qui pugnant aduersum te et erunt quasi non sint, et peribunt uiri qui contradicunt tibi. Queres eos, et non inuenies, uiros rebelles tuos: erunt quasi non sint, et ueluti consumptio homines bellantes aduersum te. Omnes ergo qui eis contreunt, ita damnatos et infames usque ad satisfactionem monstrabat: et nisi conuerterentur, a liminibus Ecclesie alienos esse precipiebat.



CAP. CXXu.---Quod episcopi claues sint Ecclesie, et habeant potestatem claudere celum et aperire portas eius.


 Sanctam ergo Ecclesiam immaculatam omnes seruare debere euangelizabat, cuius claues episcopos esse dicebat. Ipsi enim habent potestatem claudere celum et aperire portas eius, quia claues celi facti sunt. Amouere autem eos neminem debere docebat, quia oculi Domini sunt, et qui eos tangit, tangit pupillam oculi eius. Et quanta pena dignus sit qui eos scandalizat, ipsum Dominum docuisse dicebat, ubi ait: Qui scandalizauerit unum de pusillis istis qui in me credunt, expedit ei ut suspendatur mola asinaria in collo eius, et demergatur in profundum maris.



CAP. CXXuI.---Quod episcopos Dominus ad glorificandum se elegerit, et quod omnes principes terre eis obedire oporteat, et capita sua submittere.


 Ad glorificandum se, et diuina mandata seminanda et euangelizanda episcopos Dominus elegit, et ut non prohibeantur, aut perturbentur aiebat: Quoniam qui eos ledit, eum ledit cuius legatione funguntur. Predicare eos assidue, et mandata Domini sine intermissione annuntiare rogabat. Opera eorum bona coram hominibus monstrare, et conscientiam bonam coram Deo habere insinuabat.



CAP. CXXuII.---De episcopis, quod se inuicem diligere debeant.

 Episcopos ergo uicem apostolorum  gerere Dominum docuisse dicebat, et reliquorum discipulorum uicem tenere presbyteros debere insinuabat: et si quis aliquem ex his scandalizaret, grauissimam sibi penam inferri debere predicabat. Cunctos se inuicem diligere et adiuuare debere, et nemmem ab adiutorio fratris se subtrahere instruebat.



CAP. CXXuIII.---Ut episcopus episcopum alium non conculcet.

 Ut nullus episcopus alium episcoporum conculcet, eumque calumniari uel iniuriari presumat. Quod si fecerit, gradus sui periculo subiacebit.



CAP. CXXIX.---De episcopis qui se a fratrum adiutorio subtraxerint.

 Qui autem ex uestro collegio fuerit, et ab auxilio uestro se subtraxerit, magis schismaticus quam sacerdos esse probabitur. Ecce, inquit Propheta, quam bonum et quam iucundum habitare fratres in unum.« Illi uero non in unum habitant, qui a fratrum se solatio subtrahunt, et, quod deterius est, fratribus insidias preparant, aut laqueos ponunt. Item post pauca: Nos ergo qui discipuli Domini et dici et esse cupimus, portare crucem Domini, et compati fratribus debemus, et non quascunque eis insidias aut foueas preparare: quia talionem meretur qui fratribus foueam parat. Nolite errare, fratres, quia Deus non irridetur. Huius rei gratia uobis Dominus commisit Ecclesiam suam, ut pro omnibus laboretis, et cunctis oppressis opem  ferre non negligatis. Unde et Dominus per Prophetam loquitur, dicens: Hec dicit Dominus: Iudicate mane iudicium, et eruite ui oppressos de manu calumniantis, ne forte egrediatur quasi ignis indignatio mea, et succendatur, et non sit qui exstinguat. uos ergo qui in summa specula a Domino constituti estis, attendere eos et opprimere oportet, qui in fratres seditiones et scandala excitant, ne simul cum eis pereatis.



CAP. CXXX.---De episcopis qui se quasi canino dente inuicem corroserint.

 Si uero, quod absit! discordes fueritis, et canino dente uos derodere ceperitis, non solum eos non superabitis, sed et uobis ipsi nocebitis, atque ab eis superabimini, et  nocenter forte peribitis.



CAP. CXXXI.---De episcopis qui fratribus nocere desiderant.

 Sicut omnis qui diligit fratrem suum, ex Deo est: ita omnis qui odit proximum, ex diabolo est. Dilectione enim sola discernitur quis, ex quo genitus approbetur, dicente Ioanne: In hoc manifesti sunt filii Dei, et filii diaboli. Omnis qui non facit iustitiam, ex Deo non est, et non diligit fratrem suum. Quoniam hec est annuntiatio quam ab initio audistis, ut diligatis alterutrum. Et post paululum: Omnis qui odit fratrem suum, homicida est. Et scitis quoniam omnis homicida non habet uitam eternam in se  manentem. Ecce homicida probabiliter esse declaratur qui a fraterna societate diuiditur. Nam et si manus non moueat ad occidendum, pro eo tamen quia immitis est ad nocendum, iam a Deo homicida tenetur. uiuit ille, et iste iam interfector conuincitur. Cum igitur his preceptis beatus apostolus Paulus consona predicatione concordet, dicens: Sol non occidat super iracundiam uestram; et: Nolite locum dare diabolo, relate sunt nobis quorumdam sacerdotum persone in tantam obstinationis efferbuisse discordiam, ut non solum illos ab ira occasus solis non reuocet, sed ne annosa quidem transactio temporum ad bonum caritatis reclinet. Quippe in quorum cordibus ita sol iustitie Christus occubuit, ut ad lumen caritatis redire uix possint. Horum  igitur et similium discordantium fratrum oblationes, iuxta antiqui canonis definitionem, nullo modo recipiendas esse censemus. Personis tamen discordantium id speciali definitione precipimus, ut, antequam eos reconciliatio uera innectat, nullus eorum accedere ad altare Domini audeat, uel gratiam communionis sancte percipiat: sed geminato tempore per penitentiam compensabunt, quo discordie seruierunt. Quod si unus eorum, alio contemnente, ad satisfactionem caritatis cucurrerit, ex eo tempore iam pacificus intra Ecclesiam recipietur, ex quo ad concordiam festinasse conuincitur: sententia tamen superiori seruata, ut tempus quod in iram expendit, geminatum in penitentie satisfactione persoluat.



CAP. CXXXII.---Ut nullus de episcopo suo querelam faciat, nisi prius eum de eadem sepe interpellet.


 Si quis erga episcopum uel actores Ecclesie quamlibet querelam habere iustam crediderit, non prius primates aut alios adeat iudices, quam ipsos a quibus se lesum estimat conueniat familiariter: non semel, sed sepissime, ut ab eis aut suam iustitiam accipiat, aut excusationem. Si autem secus egerit, ab ipsis et ab aliis communione priuetur, tanquam apostolorum aliorumque Patrum contemptor.



CAP. CXXXIII.---Ut episcopi a solo Domino sint diiudicandi.

 Episcopos autem a solo Domino iudicandos aut remouendos, et  non ab aliis esse dicebat: quia sui sunt, non alterius. Et quis est qui alterius iudicet seruum? Nam si ista non patiuntur homines, nec Deus deorum, et Dominus dominantium hec ullatenus patitur. Unde et per prophetas sibi testes esse dicebat, per quos Dominus loquitur, dicens: Ecce excoxi te, sed non quasi argentum: elegi te in camino paupertatis. Propter me, propter me faciam ut non blasphemer; et gloriam meam alteri non dabo.



CAP. CXXXIu.---Nimis timendum et preuidendum ne offendantur episcopi.

 Nimis timenda est, fratres, hec sententia, et preuidendum uobis ne offendatis eos qui  tantam a Domino potestatem habent. Et ideo potius obaudiendi, diligendi, et summopere sunt uenerandi, et non detrahendi, uel lacerandi aut eiiciendi, sed portandi et amandi, ipso dicente Domino: Qui uos audit, me audit: et qui uos spernit, me spernit. Ideo hec uobis et omnibus fidelibus scribimus, fratres, ut ab his uos caueatis, et posteris uestris non malum sed bonum exemplum relinquatis, quoniam iniuria episcoporum ad Christum pertinet, cuius uice funguntur.



CAP. CXXXu.---De episcopis qui ab omnibus suis criminantur, ut eorum criminatio non recipiatur.

 Callistus episcopus Ecclesie catholice urbis Romane, Benedicto fratri et cepiscopo, salutem in Christo. Criminationes  uero contra doctorem nemo suscipiat: quia non oportet filios patres reprehendere, nec seruos dominos lacerare. Filii ergo sunt doctorum omnes quos instruunt: et sicut filii patres carnales, sic et hi patres debent diligere spiritales. Non enim bene uiuunt qui non recte credunt, aut patres reprehendunt, uel detrahunt suis. Doctores ergo, qui et patres uocantur, magis portandi quam reprehendendi sunt, nisi in recta fide errauerint. Nullus ergo doctorum per scripta accusetur, nec nisi fideli et legitimo, qui etiam irreprehensibilem uitam ac conuersationem ducat, accusatori respondeat. Quia indignum est ut doctor stulto et indocto atque reprehensibiliter uiuenti respondeat iuxta stultitiam suam, dicente Scriptura: Non respondeas stulto iuxta stultitiam  suam. Non bene uiuit qui non recte credit. Nihil mali uult qui fidelis est. Si quis fidelis est, uideat ne falsa loquatur, aut cuiquam insidias ponat. Fidelis homo semper fideliter agit, et infidelis callide insidiatur, atque fideles et pie ac iuste uiuentes perdere nititur, quia similis similem sibi querit. Infidelis uero homo mortuus est in corpore uiuente. Econtra sermones fidelis hominis uitam custodiunt auditorum. Doctorem enim catholicum, et precipue Domini sacerdotem, sicut nullo errore implicari, ita nulla oportet machinatione aut cupiditate uiolari, dicente Scriptura sancta: Post concupiscentias tuas non eas, et a uoluntate tua auerteris.



CAP. CXXXuI.---Episcopos a suis ouibus non reprehendendos, nisi in fide errauerint.

  Doctor autem uel pastor Ecclesie, si a fidelibus exorbitauerit, erit a fidelibus corrigendus. Sed pro reprobis moribus magis est tolerandus, quam distringendus; quia rectores Ecclesie a Domino sunt iudicandi, sicut ait Propheta: Deus stetit in synagoga deorum, in medio autem deos discernit. Unde oportet unumquemque fidelem, si uiderit aut cognouerit plebes suas aduersus pastorem suum tumescere, aut clerum detractionibus uacare, hoc uitium pro uiribus exstirpare, prudenterque corrigere satagat: nec eis in quibuscunque negotiis misceri, si incorrigibiles apparuerint, antequam suo reconcilientur doctori, presumat:  quoniam tam sacerdotes quam reliqui fideles omnes summam debent habere curam de his qui pereunt, quatenus eorum redargutione aut corrigantur a peccatis, aut, si incorrigibiles apparuerint, ab Ecclesia separentur.



CAP. CXXXuII.---De eadem re.

 Ipsi autem episcopi si exorbitauerint, ab istis non sunt reprehendendi uel arguendi, sed portandi, nisi in fide errauerint. Hi ergo super hos sunt, non illi super istos: quoniam maior a minore non argui nec iudicari potest. Nullus se extollat erga doctores ac magistros suos: quia discipulus super magistrum nec esse debet nec potest. Nullus uelit dici sanctus antequam sit, sed prius sit, ut uerius  dicatur. Precepta Domini doctorumque ac magistrorum factis quotidie adimplere, et in Christi nomine pro inimicis orare oportet.



CAP. CXXXuIII.---De eadem re.

 Necesse enim est ut rectores a subditis timeantur, ab ipsisque corrigantur, ut humana formidine peccare metuant, qui diuina iudicia non formidant. Deteriores quippe sunt qui doctorum uitam moresque corrumpunt, his qui substantias aliorum prediaque diripiunt. Ipsi quidem ea que extra nos, licet nostra sint, auferunt; nostri quoque detractores, et morum corruptores nostrorum, siue qui aduersum nos armantur, proprie nos ipsi decipiunt, et ideo iuste infames sunt, et merito ab Ecclesia extorres  fiunt.



CAP. CXXXIX.---De eadem re.

 Oues uero que pastori suo commisse fuerint, eum nec reprehendere, nisi a recta fide exorbitauerit, debent, nec ullatenus accusare possunt: quia facta pastorum eorum gladio ferienda non sunt, quanquam recte reprehendenda uideantur.



CAP. CXL.---De infamatis et dilaceratis episcopis, et a ciuitatibus propriis pulsis.

 Audiuimus enim quosdam a uobis infamatos et dilaceratos episcopos, a ciuitatibus propriis pulsos, qui alibi episcopi constitui non possunt, nisi in ciuitatibus non minimis,  et alios in eis, ipsis uiuentibus, constitutos. Ideo hec uobis scribimus, ut sciatis hoc non licere, sed proprios reuocari et integerrime restitui debere. Illos uero qui adulterina feditate suas sponsas, quas et uxores eorum prefixo tenore esse intelligimus, tenent, eiici ut adulteros, atque infames fieri, eosque ab ecclesiasticis honoribus arceri iubemus. Si autem aduersus eos aliquam querelam habueritis, his peractis inquirendum erit, et auctoritate huius sancte sedis terminandum.



CAP. CXLI.---Ut episcopus non diiudicetur qui suis rebus est expoliatus.

 Nullus enim episcopus qui suis  est rebus exspoliatus, aut a se de propria ui aut errore pulsus antequam omnia sibi ablata legibus restituantur, et ipse pacifice annum uel plus suis fruatur honoribus, sedique proprie sit regulariter restitutus, iuxta canonicam institutionem accusari, uocari, iudicari, aut damnari potest.



CAP. CXLII.---De eadem re.

 Nullus enim episcoporum, dum suis fuerit rebus exspoliatus, aut a sede propria qualibet occasione pulsus, debet accusari: aut a quoquam ei potest crimen obiici, priusquam integerrime restauretur, et omnia que ei ablata quocunque sunt ingenio, legibus redintegrentur, et ipse proprie sedi et  pristino statui regulariter reddatur: ita ut omnes possessiones, et cuncta sibi iniuste sublata, atque fructus omnes, ante conceptam accusationem, primates et synodus episcopo de quo agitur funditus restituant. Quia hoc non solum ecclesiastice, sed etiam seculi leges fieri prohibent: neque aliquis eorum, aut Ecclesiarum auctorum, uel defensorum ad aliquos prius accusari debet, quam ipse caritatiue, bis aut ter ab eis qui se lesos estimant, uel eos pro aliquibus erratibus corripere cupiunt, conueniatur: ut ab eis aut familiarem emendationem, aut iustam percipiat excusationem. Quod qui presumpserit, liminibus arceatur Ecclesie, usque ad condignam satisfactionem.



CAP. CXLIII.---De eadem re.

  His taliter consideratis, atque cum reliquorum episcoporum decretis, tanquam omnium curam gerentes, propter sedis proprie apicem decernimus ut nemo pontificum aliquem suis rebus exspoliatum episcopum, aut a sede pulsum, excommunicare aut iudicare presumat: quia non est priuilegium quo exspoliari possit iam nudatus. Si quis autem aliter agere presumpserit, sciat censuram huius sedis cum omnibus membris suis sibi non defuturam, et sicut egerit, ita recipiet. Si bene, bene. Si graue, graue. Si pessime, pessime. Quoniam dignus est operarius mercede sua.



CAP. CXLIu.---Ut episcopi criminati libere apostolicam appellent sedem, et pleraque alia circa iudicium obseruanda.


 Ut omnes episcopi qui in quibusdam grauioribus pulsantur uel criminantur causis, quoties necesse fuerit, libere apostolicam appellent sedem, atque ad eam quasi ad matrem confugiant, ut ab ea, sicut semper fuit, pie fulciantur, defendantur et liberentur. Cuius dispositioni omnes maiores ecclesiasticas causas, et episcoporum iudicia, antiqua apostolorum eorumque successorum atque canonum auctoritas reseruauit. Quoniam culpantur episcopi quia aliter erga fratres egerint quam eiusdem sedis pape fieri placuerit, placuit ut accusatus uel iudicatus a comprouincialibus in aliqua a causa episcopus  licenter appellet, et adeat apostolice sedis pontificem, qui aut per se, aut per uicarios suos, eius retractari negotium procuret. Et dum iterato iudicio pontifex causam suam agit, nullus alius in eius loco subrogetur, ponatur, aut ordinetur episcopus. Quoniam, quanquam comprouincialibus episcopis accusati causam pontificis scrutari liceat, non tamen definiri inconsulto Romano pontifice permissum est: cum beato Petro apostolo, non ab alio quam ab ipso, dictum sit Domino: Quecunque ligaueris super terram, erunt ligata et in celis: et quecunque solueris super terram, erunt soluta et in celis. Si quis putauerit se a proprio metropolitano grauari, apud primatem dieceseos, aut penes apostolice uniuersalis Ecclesie papam iudicetur. Accusatores  et accusationes quas leges seculi non asciscunt, et nos unanimiter submouemus, ne fiat indistricta probatione impietas, cum recta sit iudicii in electione sententia. Si quis erga episcopum uel actores Ecclesie se proprium crediderit habere negotium, non prius adeat iudices, quam ad eos recurrat caritatis studio: ut familiari colloquio commoniti, ea sanare debeant que in querimoniam deducuntur. Quod si aliter egerit, communione priuetur. Nemo pontificum deinceps aliquem episcopum suis exspoliatum rebus, aut a sede pulsum excommunicare aut iudicare presumat: quia non est priuilegium quo spoliari possit iam nudatus. Pari tenore decernimus non credi accusatori qui, absente aduersario, causam suggesserit, ante utriusque partis discussionem:  nec accusatores nec testes suscipi, qui non sunt idonei. Placuit, si accusatus uel damnatus episcopus appellauerit Romanum pontificem, id statuendum quod ipse iuste censuerit. Et omnes qui aduersus Patres armantur, infames esse censemus: neque eos qui cum inimicis morantur, ad accusationem uel ad testimonium recipiendos. Placuit ut semper in accusatione clericorum primo persona, fides, uita et conuersatio blasphemantium perscrutetur. Nam fides omnes actus hominis precedere debet: quia dubius in fide, infidelis est. Nec eis omnino esse credendum qui ueritatis fidem ignorant, nec recte conuersationis uitam ducunt: quoniam tales facile et indifferenter lacerant, et criminantur recte et pie uiuentes. Ideo suspicio eorum  discutienda est primo et corrigenda. Neque accusatoribus suspectis, uel de inimicorum domibus prodeuntibus credendum.



CAP. CXLu.---Episcopus si ab aliquo pulsatur, per episcopos iudices causa finiatur.

 Si quis episcopus a quoquam impetitur, uel ille aliquam questionem retulerit, per episcopos iudices causa finiatur: siue quos eis primates dederint, siue quos ipsi uicinos ex consensu elegerint.



CAP. CXLuI.---De episcopis iudicibus quos communis consensus elegerit.

 Iudices autem episcopos quos communis consensus elegerit, non liceat quem  quam prouocare: et quisquis probatus fuerit pro contumacia nolle obtemperare iudicibus, cum hoc prime sedis episcopo fuerit probatum, det litteras ut nullus ei communicet episcoporum, donec obtemperet.



CAP. CXLuII.---Ut episcopi comprouinciales peregrina iudicia non patiantur.

 Peregrina uero iudicia, salua in omnibus apostolica auctoritate, generali sanctione prohibemus. Quia indignum est ut ab exteris iudicetur qui prouinciales et a se electos debet habere iudices, nisi fuerit appellatum. Unde oportet, si aliquis episcoporum super certis accusetur criminibus, ut ab omnibus audiatur qui sunt in prouincia episcopis: quia non oportet accusatum alicubi quam in foro suo  audiri.



CAP. CXLuIII.---De episcopo criminato, si iudicem suspectum habuerit.

 Si quis uero episcopus iudicem suspectum habuerit, et uiderit se ingrauari, libere sedem apostolicam appellet. Appellantem autem non habeat afflictio ulla, aut detentionis iniuriose custodia, sed liceat appellatori conuiciantum causam appellationis remedio subleuare: licet etiam in causis criminalibus appellare, nec appellandi uox denegetur ei quem in supplicium sententia destinarat.



CAP. CXLIX.---Si quis episcopus in crimine detentus fuerit, et non potest plurimos congregare, a XII episcopis audiatur.

  Felix episcopus dixit: Suggero, secundum statuta ueterum conciliorum, ut si quis episcopus, quod non optamus, in reatum aliquem incurrerit, et nimia necessitas ei fuerit non posse plurimos congregare: ne in crimine remaneat, a XII episcopis, et presbyter a sex episcopis, cum proprio suo episcopo audiatur, et diaconus a tribus.



CAP. CL.---De episcopo criminato, si episcopi comprouinciales in eius criminatione dissenserint.

 Si quis episcopus de certis criminibus diiudicatur, et contingat de eo comprouinciales episcopos dissidere, cum iudicatus ab aliis innocens creditur, reus ab aliis estimatur, propter huius ambiguitatis absolutionem sancte synodo placuit ut metropolitanus episcopus a uicina  prouincia iudices alios conuocet, qui controuersiam tollant, et ut per eos simul et per comprouinciales episcopos quod iustum fuerit uisum approbetur.



CAP. CLI.---Ut episcopis nullus laicus crimen imponere possit.

 In consensu et subscriptione omnium constitutum est ut nullus laicus episcopo, uel alicui in ordinibus posito, crimen aliquod possit inferre. Et ut presbyter non aduersus episcopum, non diaconus aduersus presbyterum, non subdiaconus aduersus diaconum, non acolytus aduersus subdiaconum, non exorcista aduersus acolytum, non lector aduersus exorcistam, non ostiarius aduersus lectorem, det accusationem aliquam.  Et non damnetur presul, nisi in LXX duobus idoneis testibus.



CAP. CLII.---Quod inimici accusatores esse non possint.

 Accusatores autem et testes esse non possunt qui in proximo facti sunt inimici, ne irati nocere cupiant, ne lesi ulcisci se uelint. In offensis igitur accusatorum et testium affectus querendus est, et non suspectus.



CAP. CLIII.---Ut episcopi accusatorum episcoporum iudices esse debeant.

 Accusatorum episcoporum iudices esse dicernimus episcopos sapientes, recte et iuste uolentes.



CAP. CLIu.---Qualiter accusatus episcopus discutiendus sit apud patriarchas uel primates, et quot testibus conuinci debeat.


 Patriarche uero uel primates accusatum discutientes episcopum, non ante sententiam proferant finitiuam, quam, apostolica fultus auctoritate, aut reum se ipse confiteatur, aut per innocentes et regulariter examinatos conuincatur testes, qui minores non sint numero quam illi discipuli fuerunt quos Dominus ad adiumentum apostolorum eligere precepit.



CAP. CLu.---De patriarchis et primatibus.

 In illis uero ciuitatibus  in quibus olim apud ethnicos primi flamines eorum, atque primi legis doctores erant, episcoporum primates poni, uel patriarchas, qui reliquorum episcoporum iudicia, et maiora, quoties necesse foret, negotia in fide agitarent, et secundum Domini uoluntatem, sicut sancti constituerunt apostoli, ita ut ne quis iniuste periclitaretur definirent.



CAP. CLuI.---De uocatione accusati episcopi.

 uocatio enim ad synodum, iuxta decreta Patrum canonica, eius qui impetitur, rationabilibus scriptis per spatium fieri debet congruum atque canonicum. Quia, nisi canonice uocatus fuerit suo tempore, et canonica ordinatione, licet uenerit ad conuentum, in quacunque necessitate, nisi sponte  uoluerit, nullatenus suis respondebit insidiatoribus: quoniam nec seculi leges hoc permittunt fieri, quanto magis diuine?



CAP. CLuII.---Ut primates de accusato episcopo non ante sententiam proferant damnationis, quam aut reum seipsum confiteatur, aut canonice per innocentes testes conuincatur.

 Primates quoque accusatum discutientes episcopum, non ante sententiam proferant damnationis, quam, apostolica fretus auctoritate, aut reum seipsum confiteatur, aut per innocentes et canonice examinatos regulariter testes conuincatur. Aliter censemus irritam esse et iniustam episcoporum damnationem, et  idcirco a synodo retractandam: ita ut oppressis ab omnibus in cunctis subueniatur causis.



CAP. CLuIII.---Qualis primas esse uel quid agere debeat.

 Concilium uero catholicorum episcoporum admoneri precipite, ut primatem non ex ordine loci, postpositis uite meritis, faciat, quoniam apud Dominum non gradus elegantior, sed uite melioris actio comprobatur. Ipse uero primas non passim, sicut moris est, per uillas, sed in una, iuxta eorum electionem, ciuitate resideat.



CAP. CLIX.---Ut episcopi singularum gentium sciant quis inter eos sit primus.

 Beati etiam apostoli inter se statuerunt ut episcopi singularum scirent gentium quis inter eos primus esset, quatenus ad eum potior eorum sollicitudo pertineret. Nam et inter beatos apostolos quedam fuit discretio. Et, licet omnes essent apostoli, Petro tamen a Domino est concessum, et ipsi inter se idipsum uoluerunt ut reliquis omnibus preesset apostolis Cephas, id est, ut Petrus principatum teneret apostolatus. Qui et eamdem formam suis successoribus et reliquis episcopis tenendam tradiderunt. Et non solum hoc in Nouo Testamento est constitutum, sed etiam in ueteri fuit. Unde scriptum est: Moses et Aaron in sacerdotibus eius, id est, primi inter eos fuerunt. Et quamuis ita sit ordinatum, nemo tamen quod suum est querat, sed quod  alterius. Unde ait beatus apostolus Paulus: Unusquisque placeat proximo suo in bonum ad edificationem. Et sicut ipse Saluator suis ait discipulis: Qui maior est uestrum, erit minister uester. Et reliqua



CAP. CLX.---Ut episcopus accusatus non communione priuetur, nisi die statuta uenire noluerit.

 Aurelius episcopus dixit: Quisquis episcoporum accusatur, ad primatem prouincie ipsius causam deferat accusator, nec a communione suspendatur cui crimen intenditur, nisi si ad causam suam dicendam, electorum iudicum die statuta litteris euocatus, minime occurrerit, hoc est, infra spatium mensis ex ea die qua eum litteras accepisse constiterit. Quod si aliquas ueras necessitatis  causas probauerit, quibus eum occurrere non potuisse manifestum sit, cause sue dicende intra alterum mensem integram habeat facultatem. uerum post mensem secundum non communicet donec examinetur. Si autem ad consilium uniuersale infra anni spatium occurrere noluerit, ut uel ibi causa eius terminetur, ipse in se damnationis sententiam dixisse iudicetur. Tempore sane quo non communicat, nec in sua Ecclesia uel parochia communicet. Accusator autem eius, si nunquam diebus cause dicende defuerit, a communione non remoueatur. Si uero aliquando defuerit, subtrahens se, restituto in communione episcopo, ipse remoueatur a communione accusator: ita tamen ut nec ipsi adimatur  facultas cause peragende, si se ad diem occurrere non noluisse, sed non potuisse probauerit. Illud uero placuit, ut, cum agere ceperit in episcoporum iudicio, si fuerit accusatoris persona culpabilis, ad arguendum non admittatur, nisi proprias causas, non tamen ecclesiasticas, asserere uoluerit.



CAP. CLXI.---De Maximo episcopo uariis criminibus infamato, et ad synodum sepius uocato qui uenire et se excusare neglexerat.

 Bonifacius episcopus Patroclo, Remigio, Maximo, Hilario, Seuero, Iuliano, Castorio, Leontio, Constantino, Ioanni, Montano, Marino, et ceteris episcopis per Gallias et per septem prouincias constitutis. ualentine nos clerici ciuitatis adierunt, proponentes  libellum et crimina que Maximum tota prouincia asserit commisisse. Delegata toties cognitione, illum constituta semper subterfugisse iudicia, nec confusum conscientia festinasse, ut si esset innocens, exterminatis omnibus, purgaretur: que toties decreta ex nostrarum quoque chartarum instructione cognouimus. Qui econtrario probauit de se illa que dicta sunt, quia ad ea confutanda, cum essent innumera, a decessoribus meis prouincialis est delegata cognitio. Conuentus etiam dicitur uitasse, et minime adesse uoluisse: et nullus dubitat quod ita iudicium nocens subterfugit, quemadmodum ut absoluatur qui est innocens querit: sed astuta cauillatio eorum qui uersutis agendum credunt esse consiliis, nunquam innocentie nomen accipiet. Confitetur  enim de omnibus quisquis se subterfugere iudicium dilationibus putat. ueniet tamen aliquando ille qui talis perhibetur in medium. Nec prodest illi toties latuisse, toties subterfugisse, quem sui actus et commissa, quocunque fugerit, ea que obiiciuntur illi, si uera sunt, crimina persequuntur. Debueram quidem iam nunc dignam pro eius accusatis in nostro iudicio actibus, qui cognitionem et decretum iudicium sepe declinando credidit illudendum, dare sententiam. At ne aliquid precoqui forsitan iudicaret, et sibi qui absens est, licet sit quesitus a nobis, reseruatum esse nichil diceret, maluimus intercapedine temporis data differri, cum hoc etiam eius accusatores assererent. De cuius intentionibus et moribus sit secretum maximum, tanto magis  damnanda committere, quanto tardius se constituto iudicio presentaret. Quem Manicheorum inuolutum caligine arguunt, turpique secta olim. Ita cum non posset abluere animum sordida improbatione, obiectaque ei gesta synodalia proferentes, et commissis inuolutum undique flagitiis, nullum ei sanitatis habuisse respectum, quem furore suo et insana temeritate ad secularium quoque iudicium tribunali subditum questioni, quod in uili quoque persona turpissimum est, obiicerent. Peruenisse eum ad homicidii damna asserunt, gestis prolatis in medium. Et hunc talem, post tanta talique commissa, episcopatus adhuc sibi nomen in suis latibulis uindicare, in proprie ciuitatis infamiam, nimiis doloribus conqueruntur;  et sanctum nomen uindicando sibi uelle polluere. Ideoque, fratres karissimi, quia audiendus hic presentare se noluit, nec conuictus forsitan ab accusantibus se defendere possit: digna tandem aliquando presentatus episcopali iudicio pronuntiationis congrue feriri sententia iudicamus. Quamquam illi cum edocta fuerint, sciamus huius nominis non esse iacturam, qui pudorem nunquam habuisse sacerdotii perhibetur, et locum suum nec modico quidem tempore custodisse, dilationem dedimus, et decreuimus uestram debere intra prouinciam esse iudicium, et congregare synodum ante diem Kalendarum Nouembrium, ut, si adesse uoluerit presens, si confidit, ad obiecta respondeat: si adesse neglexerit, dilationem sententie de absentia non lucretur.  Nam manifestum confiteri eum de crimine, qui, indulto et toties delegato iudicio, purgandi se occasione non utitur. Nihil enim interest utrum in presenti examine omnia que dicta sunt comprobentur: cum ipsa quoque pro confessione procurata toties constet absentia. Nos autem per omnes prouincias litteras dirigemus, ne excusationem sibi ignorationis obtendat, ut ad prouinciam uenire cogatur, et illic se constituto presentare iudicio. Quidquid autem uestra caritas de hac causa duxerit decernendum, cum ad nos relatum fuerit, nostra, ut condecet, necesse est auctoritate firmetur



CAP. CLXII.---De episcopo inculpato qui ad synodum uocatus uenire contempserat.

 Richwinum  episcopum qui contra sanctorum canonum sanctiones Strazburgensem Ecclesiam inuasit, quem ad sanctam synodum per litteras nostras inuitauimus, et uenire contemnens, nec uicarium suum misit, auctoritate sancti Petri, ego Ioannes uicarius apostolici, ex precepto sancte presentis synodi iniungendo uocamus iterum, et precipimus quatenus ad concilium, id est, May Moguntie indictum a metropolitano episcopo suo, ad presentiam uenerabilis Herigeri archiepiscopi et confratrum suorum ueniat, sue inobedientie et peruersitatis ibidem iustam rationem redditurus. Sin autem negligenter et hoc agere paruipenderit, abstineat se a proprio gradu, donec, Romam ueniens, coram domino papa et sancta Ecclesia reddat rationem.



CAP. CLXIII.---Qui primates sint, qui metropolitani.


 Primates illi et non alii sint, quam qui in Nicena synodo sunt constituti. Reliqui uero, qui metropoles tenent sedes, archiepiscopi uocantur et non primates: salua in omnibus apostolice sedis dignitate, que ei ab ipso Domino est concessa, et postea a sanctis Patribus roborata.



CAP. CLXIu.---Quod neganda sit accusatis licentia criminandi priusquam se crimine exuerint, et familiaribus atque sponte confessis, et qui hesterno die, aut perendie, aut ante fuerunt inimici.

 Et neganda est accusatis licentia criminandi  priusquam se crimine quo premuntur exuerint: quia non est credendum contra alios eorum confessioni qui criminibus implicati sunt, nisi se prius probauerint innocentes quoniam periculosa est et admitti non debet rei aduersus quemcunque professio. Familiares uero et sponte confessi, atque sceleribus irretiti, non debent admitti, nec hi qui hesterna die, aut perendie, aut ante fuerunt inimici.



CAP. CLXu.---De criminationibus aduersus doctores non suscipiendis, et de peregrinis iudiciis.

 Et licet hec possint generaliter dicta sufficere, ut uel declinemus errata uel custodiamus catholica: ab apostolis tamen eorumque successoribus nouimus constitutum, criminationes  aduersus doctores non debere suscipi, nec peregrina iudicia fieri, neque quemquam alterius iudicis quam sui sententia debere constringi.



CAP. CLXuI.---Ut aduersus doctorem accusationes nemo suscipiat.

 Accusationes aduersus doctorem nemo suspiciat: quia non potest humano condemnari examine, quem Deus suo iudicio reseruauit.



CAP. CLXuII.---Ut nemo episcopum apud seculares accuset.

 Ut nemo episcopum penes seculares arbitros accuset, sed apud summos primates.



CAP. CLXuIII.---De episcopis in iudicium seculare non uocandis.


 Nullus episcopus, neque pro ciuili, neque pro criminali causa, apud quemuis iudicem siue ciuilem siue militarem producatur uel exhibeatur. Magistratus enim qui hoc iubere ausus fuerit, amissione cinguli condemnatione plectetur.



CAP. CLXIX.---Ut non accusetur episcopus a criminosis.

 Quoties episcopus super certis accusatur criminibus, si tales fuerint accusatores qui iuste et canonice recipi debeant, synodo legitima in suo tempore congregata, ab omnibus canonice audiatur qui sunt in prouincia episcopis. Quod si  legitimi non fuerint accusatores, non fatigetur episcopus: quia sacerdotes ad sacrificandum uocari debent, non ad litigandum: nec illi qui throni Dei uocantur, prauorum hominum insidiis debent turbari, sed libere Christo famulari.



CAP. CLXX.---Quod nullus episcopus extra suam prouinciam ad iudicium inuitetur.

 Nullus episcopus extra suam prouinciam ad iudicium deuocetur: sed, uocato eo canonice in loco congruo, tempore synodali, ab omnibus comprouincialibus episcopis audiatur: quia concordem super eum canonicamque debent proferre sententiam: quia, si hoc minoribus, tam clericis quam laicis,  concessum est, quanto magis de episcopis seruare conuenit? Nam si ipse metropolitanum aut iudices suspectos habuerit, aut infestos senserit, apud primatem dieceseos, aut apud Romane sedis pontificem iudicetur.



CAP. CLXXI.---De accusatoribus et testibus episcoporum.

 Omnes ergo qui in recta fide suspecti sunt, in accusationem sacerdotum, et eorum super quorum fide non hesitatur, minime recipiantur, et in testimonio dubii habeantur. Infirmari ergo oportet eorum uocem de quorum fide dubitatur, nec eis omnino est credendum qui rectam fidem ignorant. Querendum ergo est in iudicio cuius sit  conuersationis ac fidei is qui accusat, et is qui accusatur, quoniam hi qui non sunt recte conuersationis ac fidei, et quorum uita est accusabilis, non permittendi sunt eos accusare: et quorum fides, uita, et libertas nescitur, et uiles persone in eorum non recipiantur accusationem. Rimande uero sunt accusatorum enucleatim persone, que sine scripto difficile, per scriptum autem nunquam recipiantur: quia per scripturam nullus accusari potest: sed propria uoce, et presente eo quem accusare uoluerit, suam quisque agat accusationem, nec, absente eo quem accusare uoluerit, quisquam accusator credatur. Similiter testes per quamcunque scripturam testimonium non dicant, nec de aliis causis uel negotiis testimonium dicant, nisi de his que sub presentia  eorum acta esse noscuntur. Accusatoris uero consanguinei aduersus eos testimonium nec dicant, nec eorum familiares, uel de domibus eorum prodeuntes: sed, si uoluerint et in inuicem consenserint, inter se parentes testificentur, et non in alios: nec accusatores uel testes suspecti recipiantur: quia propinquitatis et familiaritatis ac dominationis affectio ueritatem impedire solet.



CAP. CLXXII.---De eadem re.

 Accusatores autem episcoporum et testes, super quibus rogitastis, absque ulla infamia aut suspicione uel manifesta macula, et uera fide pleniter instructi esse debent: et tales quales ad sacerdotium eligere diuina iubet auctoritas.  Quoniam sacerdotes, ut antiquorum tradit auctoritas, criminari non possunt, nec in eos testificari qui ad eumdem non debent, nec possunt, prouehi honorem.



CAP. CLXXIII.---Que sint infames persone.

 Infames autem esse eas personas dicimus que pro aliqua culpa notantur infamia; id est, omnes qui Christiane legis normam abiiciunt, et statuta ecclesiastica contemnunt. Similiter fures, sacrilegos, et omnes capitalibus criminibus irretitos, sepulcrorum quoque uiolatores, et apostolorum atque successorum eorum religiosa sanctorum Patrum statuta libenter uiolantes, et omnes qui aduersus Patres armantur, qui in  omni mundo infamia notantur. Similiter et incestuosos, homicidas, periuros, raptores, maleficos, ueneficos, adulteros, de bellis fugientes, et qui indigna sibi petunt loca tenere, aut facultates Ecclesie abstrahunt iniuste, et qui fratres calumniantur aut accusant, et non probant: uel qui contra innocentes principum animos ad iracundiam prouocant, et omnes anathematizatos, uel pro suis sceleribus ab Ecclesia expulsos, et omnes quos ecclesiastice uel seculi leges infames pronuntiant: nec seruos ante legitimam libertatem, nec penitentes, nec digamos, nec eos qui curie deseruiunt, uel qui non sunt integri corpore, aut sanam non habent mentem uel intellectum, aut inobedientes sanctorum decretis existunt. Hi omnes nec ad sacros gradus debent prouehi, nec isti,  nec liberti, neque suspecti, neque rectam fidem uel dignam conuersationem non habentes, summos sacerdotes possunt accusare.



CAP. CLXXIu.---De episcopo accusato, et accusatoribus recipiendis, et uocatione.

 Si quis episcopus ab illis accusatoribus qui recipiendi sunt fuerit accusatus, postquam ipse ab eis caritatiue conuentus fuerit, ut ipsam causam emendet, et eam corrigere noluerit, non olim, sed tunc ad summos primates causa eius canonice deferatur. Qui in congruo loco infra ipsam prouinciam tempore congruo, id est autumnali uel estiuo, concilium regulariter conuocare debebunt, ita ut ab omnibus eiusdem prouincie  episcopis mihi audiatur. Quo et ipse regulariter conuocatus, si eum aut infirmitas aut alia grauis necessitas non detinuerit, adesse debet: quia ultra prouincie terminos accusandi ante licentia non est quam audientia rogetur. Quod si quoquo modo presumptum fuerit, statuerunt ut, antequam et proprius locus et sua omnia ei legibus redintegrentur, nullatenus a quoquam accusetur aut criminetur: et nisi sponte elegerit, cuiquam pro talibus respondeat. Sed postquam, ut prefixum est, restitutus fuerit, et sua omnia ei legibus redintegrata sunt, dispositis ordinatisque suis, magnum spatium tractandi causam ei concedatur. Et postea, si necesse fuerit, regulariter uocatus ueniat ad causam, et, si iniuste uisum fuerit, accusantium propositionibus  sustentatione fratrum respondeat. Nulla enim permittit ratio, dum ad tempus eius bona, uel Ecclesie, atque res ab emulis aut a quibuscunque detinentur, ut aliquid illi obiici debeat, nec quidquam potest ei quomodolibet maiorum uel minorum obiici, dum Ecclesiis uel rebus aut potestatibus caret suis.



CAP. CLXXu.---De damnatione episcoporum accusantium episcopum absque auctoritate apostolice sedis

 Si quis ab hodierna die et deinceps episcopum preter huius sancte sedis sententiam damnare et a propria pellere sede presumpserit, sciat se irrecuperabiliter esse damnatum, et proprio perpetim carere  honore: eosque qui absque huius sedis sententia sunt eiecti uel damnati, huius sancte sedis auctoritate scitote pristinam recipere communionem, et in propriis restitui sedibus. Quoniam et prius, a tempore scilicet apostolorum, hec sancte huic sedi concessa sunt, et postea in memorata Nicena synodo propter prauorum hominum infestationes, atque hereticorum persecutiones, et insidiantium molimina fratrum, sunt concorditer ab omnibus roborata, ut magis singuli preuideant ne talia audeant perpetrare.



CAP. CLXXuI.---Ut accusatus uel iudicatus ab episcopis comprouincialibus licenter appellet, et adeat Romanum pontificem.

 Placuit ut accusatus uel iudicatus  episcopus a comprouincialibus in aliqua causa episcopis licenter appellet, et adeat apostolice sedis pontificem, qui, aut per se aut per uicarios suos, eius retractari negotium procuret. Et, dum iterato iudicio pontifex causam suam agit, nullus alius in eius loco ponatur aut ordinetur episcopus; quoniam, quanquam comprouincialibus episcopis accusati causam pontificis scrutari liceat, non tamen definire inconsulto Romano pontifice permissum est, cum beato Petro apostolo non ab alio quam ab ipso dictum sit Domino: Quecunque ligaueris super terram, erunt ligata et in celis, et quecunque solueris super terram, erunt soluta et in celis.



CAP. CLXXuII.---Ut perscripta nullius accusatio suscipiatur, eo absente qui accusatur.

  Perscripta enim nullius accusatio, accusatore et eo qui accusatur absentibus, uscipiatur, sed propria uoce, si legitima et condigna accusatoris persona fuerit, presente uidelicet eo quem accusare desiderat: quia nullus absens aut accusari potest aut accusare. Nullus tamen prefati ordinis uir accusari potest, aut respondere suis accusatoribus debet, priusquam regulariter a suo primate uocatus sit, locumque defendendi aut inquirendi accipiat, ad abluenda crimina.



CAP. CLXXuIII.---Ut difficiliores cause ad apicem Romane sedis referantur, ut apostolico terminentur iudicio, cuius sedis auctoritate omnes Ecclesie reguntur.

  Si que uero cause difficiliores inter uos orte fuerint, ad huius sancte sedis apicem eas, quasi ad caput, referte, ut apostolico terminentur iudicio: quia sic Deum uelle ab eoque ita constitutum esse, antedictis testimoniis declaratur. Hec uero apostolica sedes cardo et caput factum est a Domino, et non ab alio est constituta. Et, sicut cardine ostium regitur, sic huius sancte sedis auctoritate omnes Ecclesie, Domino disponente, reguntur.



CAP. CLXXXIX.---Quod omnes episcopi possint appellare Romanam sedem in necessitatibus positi.

 Quam omnes appellare, si necesse  fuerit, et eius fulciri auxilio oportet. Nam, ut nostis, synodum sine eius auctoritate fieri non est canonicum: nec episcopus, nisi in legitima synodo et suo tempore apostolica uocatione congregata, definite damnari potest: neque ulla unquam concilia rata leguntur, que non sunt fulta apostolica auctoritate.



CAP. CLXXX.---De induciis criminatorum episcoporum, quales esse debeant.

 De induciis uero episcoporum, super quibus consuluistis, diuersas a Patribus regulas inuenimus institutas. Quidam enim ad repellenda imperitorum machinamenta, et suas preparandas responsiones, et testes confirmandos, et concilia episcoporum atque amicorum querenda, annum  et sex menses mandauerunt concedi: quidam autem annum, in quo plurimi concordant. Minus uero quam sex menses non reperi: quia et laicis hec indulta sunt, quanto magis Domini sacerdotibus? Nam et a nostris antecessoribus atque reliquis sanctis Patribus multoties inhibitum est ne quis Domini sacerdotes detractionibus non ex radice caritatis prolatis uexet: Quiescite, inquiunt, et nolite persequi eos qui Deo perfecte ministrant, quorum orationibus et terrena bella sedantur, et recedentium angelorum pelluntur incursus, quique omnes demones corruptores precum assiduitate confundunt. Inducie namque non sub augusto tempore, sed sub longo spatio concedende sunt, ut accusati se preparare,  et uniuersos communicatores in prouinciis positos conuenire, et testes preparare, atque contra insidiatores se pleniter armare ualeant. Iudices enim et accusatores tales esse debent qui omni careant suspicione, et ex radice caritatis suam desiderent promere sententiam.



CAP. CLXXXI.---De episcopo Centuriensi, qui causam suam in synodo agere renuerat.

 De Quoduulteo etiam Centuriensi, quoniam aduersarius ipsius cum se petisset introduci ad concilium nostrum, interrogatus utrum cum eo uellet apud episcopos experiri, primo promiserat, et alia die respondit hoc sibi non placere, atque discessit: placuit omnibus episcopis, ut nullus eidem Quoduulteo communicet, donec causa  eius qualem potuerit terminum sumat. Nam adimi ei episcopatum antequam cause eius exitus appareret, nulli Christiano uideri iure potuerit.



CAP. CLXXXII.---Iudicium episcopi qui, pro crimine eiectus ab officio, postea episcopium more predonis inuasit.

 Quando mala que penitentie fletu purganda sunt augentur excessibus, ita maior est delinquentibus adhibenda correctio, ut et ipsi facinus suum pena saltem uindicante cognoscant, et alios ab illicitis ecclesiastice tuitionis timor inhibeat. Dilectissimus itaque lator presentium Nemesion ad nos ueniens, indicauit, sicut et gestorum exemplaria  que huc detulit continebant, Paulum Doclauene ciuitatis episcopum, inter alia mala in corporali crimine lapsum, a suis fuisse clericis accusatum, atque habita cognitione, ita quod sine dolore dicere non possumus, claruisse, atque insuper, postquam conuictus est, etiam libellum illum, in quo ea de quibus accusatus fuerat uera esse confessus est, obtulisse. Qua de re sententia illum episcopali depositum, et se eius loco cum fraternitatis uestre consensu esse episcopum ordinatum: sed nunc eumdem Paulum cum auxilio secularium iudicum uenientem, episcopium more predonis ingressum, ablatisque uiolenter rebus Ecclesie, ab eo se proiectum, et ad summam iniuriam ac necem pene perductum. Et quoniam tante nequitie prauitas nec dissimulanda nec leuiter  agenda est, fraternitas uestra hec omnia diligenter curet addiscere: et, si ita se, ut edocti sumus, ueritas habet, predictum Paulum districta faciat exsecutione compelli ut quecunque abstulit, omni mora uel excusatione cessante, restituat. Si uero nichil Ecclesie sed proprium se dixerit abstulisse, quamuis graue et iniquum fuit ut non a uobis uel metropolitano eius hoc peteret, sed ausu temerario manu presumeret agere: uerumtamen si quid proprium tulit, sub fraternitatis uestre debet examinatione constare si uerum est. Sed et illud diligenter querendum est, si quid male de rebus dilapidauit Ecclesie; uel quod nunc abstulit, hoc reformare ac satisfacere modis omnibus compellatur. Si autem differre tentauerit, quousque omne quod dilapidauit  uel de substantia tulit Ecclesie restituat in monasterium mittendus est, ut saltem coactus reddat quod male auferre non timuit. Quod si forte, quod non credimus, post depositionem suam inuerecundum ac mente peruersa aliquid de episcopatu loqui atque rursus ad hoc qualibet aspirare presumptione tentauerit, fraternitatis uestre se contra improbitatem ipsius omnino uigor accendat, atque Dominici corporis et sanguinis communione priuatum, in monasterium eum usque ad diem obitus sui ad agendum curet penitentiam retrudendum: quatenus perpetrati sceleris maculas dignis discat fletibus emendare, quas magis in interitu anime sue nequiter augere desiderat. Suprascriptus autem dilectissimus frater noster Nemesion in suo loco et episcopatus officio procul  dubio reformetur: et ne denuo hac de re inquietudinem ac molestiam patiatur, sollicitos uos esse necesse est: quia hoc non solum ad huius munitionem, uerumetiam ad aliorum constat emendationem proficere, ut prauorum hominum presumptio nichil de cetero contra sacrorum canonum statuta uel ecclesiasticam disciplinam ullo modo habeat attentare.



CAP. CLXXXIII.---Cur sancti apostoli eorumque successores uoluerint difficilem esse accusationem sacerdotum.

 Talia cogitantes sancti apostoli eorumque successores, spiritu Dei repleti, malos  homines preuidentes, et simplices considerantes, difficilem aut nunquam uoluerunt esse accusationem sacerdotum, ne a malis potuissent euerti aut submoueri: quia si hoc facile concederetur secularibus et malis hominibus, aut nullus, aut uix perpauci remanerent; quoniam semper fuit et est, et, quod peius est, nimis uiget, ut mali bonos insequantur, et carnales spiritales infestent. Idcirco, ut predictum est, statuerunt ne accusarentur, aut si aliter fieri non posset, perdifficilis fieret eorum accusatio, et a quibus, ut supradictum est, non presumeretur, neque a propriis sedibus aut Ecclesiis episcopi eiicerentur.



CAP. CLXXXIu.---Si episcopus expulsus ausus fuerit ingredi ciuitatem.

  Si episcopus expulsus ausus fuerit ingredi ciuitatem e qua repulsus est, uel exire de loco in quo degere iussus est, iubemus eum in monasterio in alia prouincia constituto tradi, ut, qui sacerdotio peccauit, degens in monasterio corrigatur.



CAP. CLXXXu.---De episcopis qui, se uiuentibus, successores eligere desiderant.

 Episcopo non licere pro se alterum successorem sibi constituere, licet ad exitum uite perueniat. Quod si tale aliquid factum fuerit, irritum esse huiusmodi constitutum. Seruetur autem ius ecclesiasticum id continens oportere non aliter fieri, nisi cum synodo et iudicio episcoporum, qui post obitum quiescentis potestatem  habent eum qui dignus exstiterit promouere.



CAP. CLXXXuI.---Ut episcopo uiuente nullus super ordinetur.

 Ut nullus uiuente episcopo alius superponatur aut superordinetur episcopus, nisi forsitan in eius locum quem capitalis culpa deiecerit.



CAP. CLXXXuII.---Quod non liceat episcopo successorem eligere.

 Episcopum non liceat ante finem uite alium in loco suo constituere successorem. Si quis autem hoc usurpare tentauerit, talis constitutio irrita erit. Non ergo aliter fieri oportet, nisi cum consilio et iudicio episcoporum, qui post exitum precessoris potestatem habent dignum  eligere.



CAP. CLXXXuIII.---Quod nusquam canones precipiant ut pro egritudine episcopi alius succedat, et si ipse pro sua molestia petierit, qualiter fieri possit.

 Scripsit mihi dilectio tua me reuerendissimo fratri meo Ioanni prime Iustiniane episcopo, pro egritudine capitis quam patitur episcopum precipere succedi: ne fortasse, dum episcopi iura eadem ciuitas non habeat, quod absit! ab hoste depereat. Equidem nusquam canones precipiunt ut pro egritudine episcopi episcopus succedat: et omnino iniustum est ut, si molestia corporis irruit, honore suo priuetur egrotus. Sed suggerendum  est ut, si quis in regimine egrotat, dispensator illi talis requiratur, qui possit eius curam omnem agere, et locum illius in regimine Ecclesie, ipso non deposito, conseruare, ut neque Deus omnipotens offendatur, neque ciuitas neglecta esse inueniatur.



CAP. CLXXXIX.---De Ariminensi episcopo dolore capitis laborante, et in eius loco altero subrogato.

 Qualiter ordinati a nobis sacerdotis, corporis, quia notum est, impediente molestia, Ariminensis Ecclesia pastorali hactenus ac sacerdotali sit regimine destituta, dudum fraternitas uestra cognouit. Quem dum, habitatorum loci illius precibus permoti, sepius hortaremur ut, si de eadem capitis, qua detinebatur, molestia melioratum se esse sentiret, ad suam, auxiliante Deo,  reuerteretur Ecclesiam; qui, datis induciis, in hoc quadriennio exspectatur. Qui, dum cleri uel ciuium nosque precibus arguentium instantius hortaremur ut, si ualeret, cum eis auxiliante Domino remearet, datis scriptis supplicatione nos petit ut, quia ad eiusdem Ecclesie regimen uel susceptorum officium, pro eadem qua detinetur molestia, assurgere nullatenus posset, Ecclesie ipsi ordinare episcopum deberemus. Unde, quia cunctarum Ecclesiarum iniuncta nos sollicitudinis cura constringit ne diutius gregi fidelium desit custodia pastoralis, illorum precibus huiusque ex sui impossibilitate renuntiatione compulsus, uisum nobis est eidem Ariminensi Ecclesie debere episcopum ordinari: et, datis ex more preceptis, clerum plebemque eiusdem Ecclesie  non destitimus admonere quatenus ad eligendum sibi antistitem concordi prouisione concurrant. Hortamur ergo ut fraternitas uestra eum quem uno consensu omnes elegerint, sicut et ipsi a nobis poposcisse noscuntur, ad se faciat euocari. Quem cauta ex omnibus examinatione discutite: et si ea in eo, que in contextu eptatici morte multata sunt, minime Domino fuerint opitulante reperta, atque fidelium personarum relatione eius uobis quoque uita placuerit, ad nos eum cum decreti pagina uestri, addita quoque testificationis epistola, destinate, quatenus eidem a nobis Ecclesie, disponente Domino, consecretur antistes.



CAP. CXC.---De episcopo qui per infirmitatem in hebetudinem mentis inciderit.

  Ut si quis episcopus in infirmitatem aut in aliquam hebetudinem sensus inciderit, aut officium oris amiserit, ea que episcopis operari conueniunt, presbyterum agere non permittat, sed episcopum qui uicinus est uocet, cui quod in Ecclesia agendum fuerit imponet.



CAP. CXCI.---De episcopo qui propter dolorem capitis sepe in amentiam deuenerat.

 Quamuis triste nobis sit ualde quod loquimur, atque fraterna nos compassione potius urgeat quam aliquid de auditis definire permittat: suscepti tamen sollicitudo regiminis cor nostrum instanti pulsat aculeo magnam nos Ecclesiis curam prospicere, et,  antequam earum possit utilitas deperire, quid fieri debeat Deo auctore disponere. Peruenit igitur ad nos, quibusdam referentibus, quemdam episcopum ita passionem capitis incurrisse, ut, quod mente alienata agere soleat, gemitus et fletus audire sit. Ne ergo, languente pastore, grex, quod absit! insidiatoris laniandus dentibus exponatur, uel Ecclesie ipsius utilitates depereant, cauta nos necesse est prouisione tractare. Et ideo, quia uiuentem episcopum ab officio suo necessitas infirmitatis, non crimen, abducit, alium loco eius, nisi recusante eo, nulla sinit ratio ordinari. Sed si interualla egritudinis habere est solitus, ipse data petitione non se ulterius ad hoc ministerium, subuertente infirmitate, posse fateatur adsurgere, et alium loco suo expetat ordinandum.  Quo facto omnium solemniter electione alter, qui dignus fuerit, episcopus ordinetur, sic tamen ut, quousque eumdem episcopum in hoc seculo uita tenuerit, sumptus ei debiti de eadem Ecclesia ministrentur. Enimuero si nullo tempore ad sane mentis redit officium, persona fidelis ac uite est probabilis eligenda, que ad regimen Ecclesie idonea possit existere atque de animarum utilitate cogitare, inquietos sub discipline uincula restringere, ecclesiasticarum rerum curam gerere, et maturum atque efficacem se in omnibus exhibere. Qui etiam, episcopo qui nunc egrotat superstes, loco eius debeat consecrari.



CAP. CXCII.---De restitutis episcopis per Romanum pontificem.

  Fratres uero quos timore terreno iniuste damnastis scitote a nobis iuste esse restitutos. Quibus ex auctoritate sancti Petri, apostolica auctoritate, omnia que eis ablata sunt integerrime reddi precipimus, si non uultis et uos et principes uestri a collegio nostro et membris Ecclesie separari. Iusto enim iudicio Dei datur plerumque peccatoribus potestas, qua sanctos ipsius persequantur, ut qui spiritu Dei iuuantur et aguntur fiant per laborum exercitia clariores. Illi tamen qui hoc agunt, nullatenus euadent penam, quia, ut ait Dominus: ue illi per quem scandalum uenit. Et, quanquam iuxta Saluatoris sententiam necesse sit uenire scandala, ue tamen per quem ueniunt! De occultis etiam cordis  alieni temere iudicare peccatum est, et eum cuius non uidentur opera nisi bona iniquum est ex suspicione reprehendere: cum eorum que homini sunt incognita solus Deus iudex sit iustus inspector et uerus. Unde scriptum est: Incerta non iudicemus quoadusque ueniat Dominus, qui et illuminabit abscondita tenebrarum, et manifestabit consilia cordium. Et, quamuis uera sint, non tamen credenda sunt, nisi que certis iudiciis comprobantur, nisi que manifesto iudicio conuincuntur, nisi que iudiciario ordine publicantur. Nullus ergo potest humano condemnari examine, quem Deus suo iudicio reseruauit. Hec omnia summopere sunt precauenda, ne presumptores esse uideamur.



CAP. CXCIII.---Ut sacerdotes Domini, sicut uulgus facere solet, indicare presumant, uel compellantur.


 Sacramentum autem hactenus ab episcopis et reliquis ordinibus exigi, nisi pro fide recta, minime cognouimus, nec sponte eos iurasse reperimus. Summopere ergo sanctus Iacobus apostolus prohibens sacramentum loquitur, dicens: Ante omnia, fratres mei, nolite iurare, neque per celum, neque per terram, neque per aliud quodcunque iuramentum. Sit autem sermo uester, Est, est, Non, non: ut sub iudicium non decidatis.



CAP. CXCIu.---De episcopo sinistro rumore asperso, per sacramentum autem et purgato et absoluto.

. Habet hoc proprium antiqui hostis inuidia, ut quos in prauorum actuum perpetrationem, Deo sibi resistente,  decipere non ualet, opiniones eorum falsa ad presens simulando dilaceret. Quoniam igitur quedam contra sacerdotale propositum de Leone fratre et cepiscopo nostro sinister rumor asperserat, utrum uera essent, districta diutius fecimus inquisitione perquiri, et nullam in eo de his que fuerant dicta culpam inuenimus. Sed ne quid uideretur omissum nostro potuisse cordi dubium remanere, ad beati Petri sacratissimum corpus districta eum ex abundanti fecimus sacramenta prebere. Quibus prestitis, magna sumus exsultatione gauisi, quod huiuscemodi innocentia eius euidenter enituit. Pro qua re gloria uestra predictum uirum cum omni caritate suscipiat, reuerentiam ei qualem sacerdoti decet exhibeat,  nec quedam cordibus remaneat de his que iam sunt purgata dubietas. Et ita suprascripto uos episcopo deuotissime oportet in omnibus adherere, ut congrue decenterque Deum in eius persona uideamini, cuius minister est, honorare.



CAP. CXCu.---Correctio episcopi qui concubinam habuit.

 Tribunal iudicis eterni securus aspiciet quisquis, reatus sui conscius, digna eum modo penitentia placare contendit. Habuisse te siquidem concubinam manifesta ueritate comperimus, de qua etiam contraria est quibusdam nata suspicio. Sed, quia in rebus ambiguis absolutum non debet esse iudicium, hoc tue conscientie elegimus committendum.  Qua de re si, in sacro ordine constitutus, eius te permixtione esse recolis maculatum, sacerdotii honore deposito, ad ministrandum nullo modo presumas accedere, sciturus in anime tue periculo ministrare, et Deo nostro te sine dubio reddere rationem, si, huiusmodi sceleris conscius, in eo quo es ordine, celans ueritatem, permanere uolueris. Unde iterum adhortamur ut, si te deceptum hostis antiqui calliditate cognoscis, competenti eum dum licet penitentia superare festines: ne cum eo particeps, quod non optamus, in die iudicii deputeris. Si uero huius reatus tibi conscius non es, in eo te necesse est quo es ordine permanere. Preterea, quoniam mulierem de matriculis contra ordinem sacerdotii  cedi crudeliter fustibus deputasti, quam licet post octo menses, exinde minime arbitremur fuisse defunctam, tamen quia ordinis tui habere noluisti respectum, propterea duobus te mensibus ab administratione missarum statuimus abstinere. In quibus, ab officio tuo suspensum, flere te conuenit quod fecisti. Nam ualde dignum est ut, postquam te ad uite istius tranquillam rectitudinem laudabilium sacerdotum exempla non prouocant, saltem correctionis medicina compellat.



CAP. CXCuI.---De episcopo per sacramenta purgato et absoluto.

 Menam uero reuerendissimum fratrem cepiscopumque nostrum, postquam, ea que de eo dicta  fuerant requirentes, in nullo inuenimus esse culpabilem: qui insuper ad sacratissimum corpus beati Petri apostoli sub iureiurando satisfaciens, ab his que obiecta eius opinioni fuerant se demonstrauit alienum: reuerti illum purgatum absolutumque permisimus: quia, sicut dignum erat ut, si in aliquo reus existeret, culpam in eo canonice puniremus, ita dignum non fuit ut eum, adiuuante innocentia, diutius retinere, uel affligere in aliquo deberemus.



CAP. CXCuII.---Qualiter senex episcopus corripienpiendus sit, quomodo mali eius consiliarii excommunicandi.

. Predicator omnipotentis Domini Paulus apostolus dicit: Seniorem ne increpaueris. Sed hec eius regula in eo reseruanda est, cum culpa  senioris exemplo suo non trahit ad interitum corda iuniorum. Ubi autem senior iuuenibus exemplum ad interitum prebet, ibi districta increpatione feriendus est. Nam scriptum est: Laqueus iuuenum omnes uos. Et rursum propheta dicit: Et peccator centum annorum maledictus est. Tanta autem nequitia ad aures meas de tua senectute peruenit, ut eam, nisi adhuc humanitus pensaremus, fixa iam maledictione feriremus. Dictum quippe mihi est quod Dominicorum die, priusquam missarum solemnia celebrares, ad exarandam messem latoris presentium perrexisti, post exarationem eius missarum solemnia celebrasti. Post missarum solemnia, etiam terminos possessionis illius eradicare minime timuisti. Quod factum que pena debuit insequi, omnes qui audiunt  sciunt. Dubii autem de tanta hac peruersitate fueramus, sed filius noster Cyriacus abbas a nobis requisitus, dum esset choralis, ita se cognouisse perhibuit. Et quia adhuc canis tuis parcimus, hortamur, aliquando resipisce, senex, atque a tanta leuitate morum et operum peruersitate compescere. Quanto morti uicinior efficeris, tanto fieri sollicitior atque timidior debes. Et quidem pena sententie in te fuerat iaculanda, sed, quia simplicitatem tuam cum senectute nouimus, interim tacemus. Eos uero quorum consiliis hec egisti, in duobus mensibus excommunicatos esse decernimus, ita ut si quid eis intra duorum mensium spatium humanitus euenerit, benedictione uiatici non priuentur.  Deinceps autem ab eorum consiliis cautus existe, te quoque sollicite custodi: ne si, eis in malo discipulus fueris quibus magister in bono esse debuisti, nec simplicitati tue, nec ulterius senectuti parcamus.



CAP. CXCuIII.---De purgatione Leonis pape.

 Auditum, fratres karissimi, et diuulgatum est per multa loca, qualiter homines mali aduersum me insurrexerunt, et dilatare uoluerunt, et miserunt super me grauia crimina. Propter quam causam iste clementissimus ac serenissimus dominus rex Carolus una cum sacerdotibus et optimatibus suis istam peruenit ad urbem. Quamobrem ego Leo pontifex sancte Romane Ecclesie, a nemine iudicatus neque coactus, sed spontanea  mea uoluntate, purifico me in conspectu uestro coram Deo et angelis eius, qui conscientiam meam nouit, et beato Petro principe apostolorum, in cuius conspectu consistimus, quia istas criminosas et sceleratas res quas illi mihi obiiciunt nec perpetraui nec perpetrari iussi. Testis mihi est Deus, in cuius iudicium uenturi sumus, et in cuius conspectu consistimus: et hoc propter suspiciones malas tollendas mea spontanea uoluntate facio, non quasi in canonibus inuentum sit, aut quasi ego hanc consuetudinem aut decretum in sancta Ecclesia successoribus meis, nec non et fratribus, et cepiscopis nostris imponam: sed ut melius a uobis abscindatis rebelles cogitationes.



CAP. CXCIX.---Si quis ex ecclesiastico ordine damnatus fuerit a synodo, et ausus fuerit de sacro ministerio aliquid contingere


 Si quis episcopus damnatus a synodo, uel presbyter aut diaconus a suo episcopo, ausi fuerint aliquid de ministerio sacro contingere, siue episcopus iuxta precedentem consuetudinem, siue presbyter aut diaconus, nullo modo liceat ei nec in alia synodo restitutionis spem aut locum habere satisfactionis: sed et communicantes ei omnes abiici de Ecclesia, et maxime si, posteaquam didicerint aduersum memoratos prolatam fuisse sententiam, eisdem communicare tentauerint.



CAP. CC.---Si aliquis ex ecclesiastico ordine excommunicatus fuerit, et communicare presumpserit, se ipsum damnat.


 Item placuit uniuerso concilio ut qui excommunicatus fuerit pro suo neglectu, siue episcopus, siue quilibet clericus, et tempore excommunicationis sue ante audientiam communionem presumpserit, ipse in se damnationis iudicetur protulisse sententiam.



CAP. CCI.---De ordinatis, si aliquis illorum percussor exstiterit.

 His, a quibus Domini sacramenta tractantur, iudicium sanguinis agitare non licet. Et ideo magnopere talis excessus prohibendus est; nec, indiscrete presumptionis motibus agitati, aut quod morte plectendum est, sententia  propria iudicare presumant, aut truncationes quibuslibet personis aut per se inferant, aut inferendas precipiant. Quod si quisquam, horum immemor preceptorum, aut in Ecclesie sue familiis, aut in quibuslibet personis tale aliquid perpetrauerit, et concessi ordinis honore priuetur et loco, et sub perpetue damnationis religetur ergastulo. Cui tamen communio exeunti de hac uita non neganda est, propter Domini misericordiam.



CAP. CCII.---De episcopis sua manu cedentibus.

 Non liceat episcopo manibus suis aliquem cedere. Hoc enim alienum a sacerdote esse debet.



CAP. CCIII.---De episcopo qui seipsum et sibi commissos corrigere neglexerit.

  Qui nec regiminis in se rationem habuit, nec sua delicta detersit, nec crimen filiorum correxit, canis impudicus magis dicendus est quam episcopus.



CAP. CCIu.---De eadem re.

 Ut lixiuia per cinerem humidum fluens lauat et non lauatur: ita bona doctrina per malum doctorem animas credentium lauat a sorde peccatorum.



CAP. CCu.---De malo pastore quem sue oues fugiunt.

 Sicut fugiunt oues uocem pastoris quem non cognoscunt, et deserta petunt, ita mali pastoris ouilia.



CAP. CCuI.---De illo qui nobilitatem Dei a se eiicit.

 Adam primus homo pro peccato  de paradiso eiectus est: hoc est, qui nobilitatem Dei a se eiicit, nobilitate loci priuetur.



CAP. CCuII.---Quod non sint omnes filii sanctorum qui tenent loca sanctorum.

 Non facile est stare in loco Petri et Pauli, et tenere cathedram regnantium cum Christo; quia hinc dicitur: Non sanctorum filii sunt qui tenent loca sanctorum, sed qui exercent opera eorum.



CAP. CCuIII.---Quod nullus ex genere nec ex loco gloriari debeat.

 Nos qui presumus non ex locorum nec generis dignitate, sed morum nobilitate innotescere debemus, nec urbium claritate, sed fidei puritate.



CAP. CCIX.---De sacerdotibus qui ouibus suis mala exempla prebent.

 Nemo quippe amplius in Ecclesia  nocet, quam qui, peruerse agens, nomen uel ordinem sanctitatis et sacerdotis habet. Delinquentem namque hunc redarguere nullus presumit: et in exemplum culpa uehementer extenditur, cum pro reuerentia ordinis peccator honoratur.



CAP. CCX.---Ut tantum curam rerum ecclesiasticarum episcopus habeat.

 Omnium negotiorum ecclesiasticorum curam episcopus habeat, et ea uelut Deo contemplante dispenset, nec ei liceat ex his aliquid omnino contingere, aut parentibus propriis que Dei sunt condonare. Quod si pauperes sunt, tanquam pauperibus subministret: ne eorum occasione Ecclesie negotia depredentur.



CAP. CCXI.---De usu pallii, ne a metropolitanis presumptiue utatur.


 Quicunque sane metropolitanorum per plateas uel in litaniis uti pallio presumpserit, et non tantum in precipuis festiuitatibus, et ab apostolica sede indictis temporibus, ad missarum solummodo solemnia, careat illo honore; et, prout beatus papa Gregorius ad Ioannem Panormitanum episcopum, et Marinianum scribit Rauennatem episcopum, quia graue iugum atque uinculum ceruicis, non pro ecclesiastica, sed pro quadam seculari dignitate defendit, permissa, qua abutitur, dignitate careat: quoniam iure priuilegium meretur amittere qui audacter usurpat illicita.



CAP. CCXII.---Quod episcopus res sue ecclesie, nisi cum suo prius commutet, testamento legare non possit.


 Si quis episcopus condito testamento aliquid de ecclesiastici iuris proprietate legauerit, aliter non ualebit, nisi tantum de iuris proprii facultatibus suppleuerit.



CAP. CCXIII.---De episcopo qui res sue Ecclesie parentibus suis indiscrete tribuit.

 Ut episcopi in rebus Ecclesie circa propinquos suos exponendis reprehensionem caueant, et ut discretionis modum teneant.



CAP. CCXIu.---De eadem re.

 Quoniam multi episcoporum amore propinquorum suorum de rebus sibi commendatis, suo aut quolibet amicorum nomine, predia  et mancipia emunt, et ut in propinquorum suorum ius cedant statuunt, et ob hoc iura ecclesiastica conuelluntur, et ministerium sacerdotale fuscatur, imo a subditis detrahitur et contemnitur: placuit omnibus ut deinceps auaritie hoc genus caueatur. Fixumque ab hinc et perpetuo mansurum esse decreuimus, ut episcopus res sui iuris, quas aut ante episcopatum, aut certe in episcopatu hereditaria successione acquisiuit, secundum auctoritatem canonicam, quidquid uult faciat, et cui uult conferat. Postquam autem episcopus factus est, quascunque res de facultatibus Ecclesie, aut suo aut alterius nomine, qualibet conditione comparauerit, decreuimus ut non propinquorum suorum, sed in Ecclesie cui preest iura deueniant.



CAP. CCXu.---Ne episcopus de rebus uiduate Ecclesie quidquam alienare presumat.


 Si quis episcopus nulla ecclesiastice rationis necessitate compulsus, in suo clero aut ubi forte non est presbyter, de rebus ecclesiasticis aliquid presumpserit uendere: res ipsas Ecclesie restaurare cogatur, et in iudicio episcoporum deiiciatur auditus, et tanquam furti aut latrocinii reus suo priuetur honore.



CAP. CCXuI.---De illis qui ad sacerdotum exsequias uenire contemnunt.

 Ea que competunt honestati, contingit sepe quorumdam desidia non impleri. Proinde, quia notum est que dignitas  in exsequiis morientis episcopi ex canonibus conseruetur, traditione moris antiqui hoc tantum adiicimus ut, si quis sacerdotum, secundum statuta ualentini concilii, ad humanda defuncti episcopi membra uenire commonitus, pigra uoluntate distulerit, appellantibus clericis obeuntis episcopi apud synodum, siue apud metropolitanum episcopum, tempore anni unius nec faciendi missam nec communicandi habeat omnino licentiam. Presbyteri autem siue ceteri clerici, quibus maior honoris locus apud eamdem Ecclesiam fuerit cuius sacerdos obierit, si omni sollicitudine pro exsequiis iam mortui, aut continuo antistitis morituri, ad commonendum uicinum episcopum tardi inueniantur, aut per quamcunque molestiam animi id negligere comprobentur,  totius anni spatio ad penitentiam in monasteriis deputentur.



CAP. CCXuII.---Ut quidquid episcopo relinquitur, id emissum in facultates Ecclesie computetur.

 Pontifices uero quibus in summo sacerdotio constitutis ab extraneis duntaxat donatur aliquid, uel cum Ecclesia aut sequestratim dimittitur aut donatur: quia hec ille qui donat pro redemptione anime sue, non pro commodo sacerdotis probatur offerre, non quasi suum, sed quasi id emissum in facultates Ecclesie computetur: quia iustum est ut, sicut sacerdos habet quod Ecclesie dimissum est, ita et Ecclesia habeat quod relinquitur a sacerdote.



CAP. CCuIII.---Ut nullus episcopus, nisi cum concilio ceterorum episcoporum et principis, in hostem ire debeat.


 Carolus gratia Dei rex, regnique Francorum rector, et deuotus sancte Ecclesie defensor, atque adiutor in omnibus apostolice sedis: Hortatu omnium fidelium nostrorum, et maxime episcoporum, ac reliquorum sacerdotum consultu, seruis Dei per omnia omnibus armaturam portare uel pugnare, aut in exercitum et in hostem pergere omnino prohibemus, nisi illis tantummodo qui propter diuinum ministerium, missarum scilicet solennia adimplenda et sanctorum patronicia portanda ad hoc electis, id est unum uel duos episcopos cum capellanis presbyteris. Et unusquisque princeps  unum presbyterum secum habeat, qui peccata confitentibus iudicare, et indicare penitentiam possit.



CAP. CCXIX.---De eadem re.

 Secunda uice propter ampliorem obseruantiam, apostolica auctoritate et multorum episcoporum admonitione instructi, sanctorum quoque canonum regulis edocti, consultu uidelicet omnium nobilium nostrorum nosmetipsos corrigentes, posterisque nostris exemplum dantes, uolumus ut nullus sacerdos in hostem pergat, nisi duo uel tres tantum episcopi, electione ceterorum propter benedictionem, predicationem, populique reconciliationem, et cum illis electi sacerdotes, qui bene sciant  populis penitentiam dare, missas celebrare, de infirmis curam habere, sacratique olei cum sacris precibus unctionem impendere, et hoc maxime preuidere ne sine uiatico quis de seculo recedat.



CAP. CCXX. De eo si quis ab apostolico falsam detulerit epistolam.

 In memoriam beati Petri apostoli honoremus sanctam Romanam et apostolicam sedem, ut que nobis sacerdotalis mater est dignitatis, esse debet magistra ecclesiastice rationis. Quare seruanda est cum mansuetudine humilitas, ut, licet uix ferendum ab illa sancta sede imponatur iugum, conferamus, et pia deuotione toleremus. Si uero, quod non decet, quilibet, siue sit presbyter siue diaconus,  aliquam perturbationem machinando, et nostro ministerio insidiando redarguatur falsam ab apostolico detulisse epistolam, uel aliud quid quod inde non conuenerit falsa fide, et non integra circa apostolicum humilitate; penes episcopum sit potestas utrum eum in carcerem aut in aliam detrudat custodiam, usquequo, per epistolam aut per idoneos sue partis legatos, apostolicam interpellet sublimitatem, ut potissimum sua sancta legatione dignetur decernere quid de talibus iusto ordine lex Romana statuat definire, ut et is corrigatur, et ceteris modus imponatur



CAP. CCXXI.---De accusatis episcopis.

 Si primates accusatores episcoporum cum eis pacificare familiariter minime  potuerint, tunc tempore legitimo eos ad synodum canonice conuocatam, non infra angusta tempora canonice conuocent, et prius eis per scripta significent quod eis opponitur, ut ad responsionem preparati adueniant. Nam si, aut ui aut timore, eiecti aut suis rebus exspoliati fuerint, nec canonice uocari ad synodum possunt, nec respondere emulis debent antequam canonice restituantur, et sua omnia eis legaliter reddantur.



CAP. CCXXII.---Quod non ita in ecclesiasticis agendum sit negotiis sicut in secularibus.

 Non enim in ecclesiasticis agendum est negotiis sicut in secularibus. Priusquam legibus uocatus uenerit, ut, cum in foro  decertare ceperit aliquis, non licet ante peractam causam recedere. In ecclesiasticis uero causa dicta recedere licet, si necesse fuerit, aut si se pregrauari uiderit.



CAP. CCXXIII.---Quod nulli, papa uiuente, alium eligere liceat.

 Si quis presbyter aut diaconus aut clericus, papa incolumi, et eo inconsulto, subscriptionem pro Romano pontificatu commendare, aut pitacio promittere, aut sacramentum prebere tentauerit aut aliquod suffragium polliceri, uel de hac causa priuatis conuenticulis factis deliberare atque decernere, loci sui dignitate et communione priuetur.



CAP. CCXIu.---De sessione episcopi.


 In Ecclesia in concessu presbytorum, episcopus sublimior sedeat.



CAP. CCXXu.---Item de ordinatione episcopi.

 In ordinatione episcopi, ipse qui ordinat, missam celebrare debet, et qui ordinatur similiter.



CAP. CCXXuI.---Que sacerdotes Dei declinare debeant.

 Quecunque ad aurium et ad oculorum pertinent illecebras, unde uigor animi emolliri posse credatur, ut de aliquibus generibus musicorum, aliisque nonnullis rebus, omnes Dei sacerdotes se abstinere debent: quia per aurium oculorumque illecebras uitiorum turba  ad animum ingredi solet, histrionum quoque turpium et obscenorum insolentias iocorum ipsi animo effugere, ceterisque sacerdotibus effugienda predicare debent.



CAP. CCXXuII. De hereditate episcopi, ceterorumque ecclesiasticorum.

 Sed et hoc ibidem inuentum est de episcopis, presbyteris et clericis, si hereditatem a Domino rege, uel ab alio principe, uel amico suo, seu per hereditariam sortem sibi deuenerit, uel acquisierunt, donare eis liceat hanc cui uoluerint, dum uiuunt, pro remedio anime, ad Ecclesiam quamcunque elegerint, uel consanguineis suis uel  amicis. Sin autem antea obierint quam firmiter perfecerint, altari cui seruiunt omnia perpetuo sanctificentur, et in ius tradantur. Similiter de presbyteris statutum est. Hildibertus Moguntinensis archiepiscopus subscripsit. Robertus Treuerensis archiepiscopus subscripsit. Unni Hameburgensis archiepiscopus subscripsit. Adaluuardus Fardinensis episcopus subscripsit. Richwynus Argentinensis episcopus subscripsit. Notingus Constantiensis episcopus subscripsit. Unewanus Padarbrunnensis episcopus subscripsit. Udalricus Augustensis episcopus subscripsit. Bernhardus Halwartanensis episcopus subscripsit. Rumaldus Minugardenowardensis episcopus subscripsit. Eberis Mindunensis episcopus subscripsit. Necnon et abbates cum ceteris sacri  ordinis uiris subscripserunt.



CAP. CCXXuIII.---Ne episcopi propter suam quietem plebem sibi commissam negligere presumant.

 Prouidendum est ne episcopi propter suam quietem ad remotiora loca secedentes, et suum ministerium negligentes, proprias deserant ciuitates: sed aut parochias suas cum officii efficacia circumeant, aut cum religione in suis ciuitatibus canonice cum filiis suis degant. Presbyteros etiam sibi commissos, doctrina, castitate, et sobrietate, atque hospitalitate secundum suum ministerium ornari compellant.



CAP. CCXXIX.---De episcopis qui non uisitatis parochiis pretium seruitutis requirunt.


 Delata est coram sancta synodo querimonia plebium, eo quod sint quidam episcopi nolentes ad predicandum, uel ad confirmandum, suas per annum parochias circumire: qui tamen exigant ut mansiones quibus in profectione uti debuerant, alio pretio redimant qui parare debent. Que duplex infamia et negligentia et auaritia sancte synodo horrori fuit magno, et statuerunt ne quis ultra exerceat id cupiditatis ingenium, et ut sollicitiores sint episcopi de suis gregibus uisitandis.



CAP. CCXXX.---De purgatione episcoporum.

 Statuimus propter Dei dilectionem, et proximi, et fidelium honorem catholicorum, et precipue ob multitudinem, scandala eruenda et funditus exstirpanda, et perturbationes que nouiter exorta sunt et oriuntur, necnon ut omnes sciant nos episcopos, tales Dei misericordia nequaquam esse quales dicimur, exemplum sancti Leonis pape, qui, supra quatuor Euangelia iurans, coram populo se purgauit, sequi et imitari, salua tamen auctoritate canonica.



CAP. CCXXXI.---De eo qui ex monacho factus fuerit episcopus.

 Statutum et rationabiliter secundum sanctos Patres a synodo est firmatum ut monachus quem canonica  electio a iugo regule monastice professionis absoluit, et sacra ordinatio de monacho episcopum facit, uelut legitimus heres paternam sibi hereditatem postea iure uindicandi potestatem habeat. Sed quidquid acquisierat, uel habere uisus fuerat, monasterio relinquat, et abbatis sui, qui fuerat secundum regulam sancti Benedicti, arbitrio. Postquam enim episcopus ordinatur, ad altare ad quod sanctificatur et titulatur, secundum sacros canones, quod acquirere poterit restituat.



CAP. CCXXXII.---De illo qui de aliqua heresi infamatur, quod in sacro conuentu formulam istius professionis recitare debeat.

 Ego N. hac scriptura quam manu mea perscripsi, profiteor sequens  sanctum iudicium Patrum Nicene synodi trecentorum decem et octo, uel Chalcedonensis synodi uniuersale concilium, cuius definitionem sedes apostolica confirmauit: quod etiam beatissimi pape Leonis epistola ad sancte memorie Flauianum Constantinopolitane urbis episcopum nostrum data predicatione lucidissime ueritatis exposuit. Confiteor unum eumdemque Dominum nostrum Iesum Christum unigenitum Dei patris perfectum: eumdem in deitate perfectum, eumdem in humanitate Deum uere, et hominem uere. Ipsum eumdemque ex anima rationali et carne consubstantialem Patri secundum deitatem, consubstantialem nobis eumdem secundum humanitatem, in omnibus similem  nobis absque peccato: ante secula quidem de Patre genitum secundum deitatem: in nouissimis uero diebus eumdem propter nos et propter nostram salutem de uirgine Maria, que eumdem Deum peperit secundum humanitatem, unum eumdemque Chritum Filium Dei Dominum unigenitum in duabus naturis, inconfuse, inconuertibiliter, indiuidue, et inseparabiliter cognitum, nequaquam naturarum differentia sublata propter unitionem, sed potius salua manente proprietate utriusque nature, in unam non in duas concurrisse personas. Sed unum eumdemque Filium unigenitum Deum, uerum Dominum Iesum Christum, sicut olim prophete de eo, uel ipse nos Christus per semetipsum Dominus erudiuit. Qui autem ita non sentiunt, cum Nestorio et Eutyche,  uel eorum sectatoribus eterno anathemate dignos esse pronuntio.



CAP. CCXXXIII.---De damnatis episcopis, et post reconciliatis.

Ioannes Chrysostomus a duabus synodis orthodoxorum episcoporum fuit diiudicatus, sed iterum fuit restitutus. Marcellus episcopus Ancyre Galatie depositus fuit, sed postmodum proprium recepit episcopatum. Asclepius diiudicatus a synodo, Ecclesiam suam postea recepit. Lucianus episcopus Adrianopolites, damnatus a papa Iulio, recepit Ecclesiam sui episcopatus. Cyrillus Hierosolymitanus episcopus depositus fuit, postea reconciliatus est Ecclesie sue. Simili modo et Polychronium eiusdem Ecclesie Hierosolymitane pontificem Xistus papa  damnauit, et iterum ipse eum reconciliauit. Innocentius papa Photinum damnauit episcopum, sed ipse postea eum in proprium restituit locum Ecclesie sue. Misenum episcopum a Felice papa damnatum, Gelasius papa successor illius et communicauit, et Ecclesie sue restituit. Leontius dum esset presbyter depositus fuit, sed postea in Antiochia patriarcha exstitit. Gregorius uero quartus papa Theodosium, quem Eugenius eius antecessor presbyterii honore priuauerat, sancte Ecclesie Signine consecrauit episcopum. Ybas namque episcopus diiudicatus fuit, sed sancta synodus canonice suam illi restituit Ecclesiam. Rothadum uero episcopum sancte Suessoniensis Ecclesie, a synodo cui Carolus interfuit rex condemnatum, et Soffrenum Placentinum episcopum  merito reprobatum, Nicolaus papa ambos reconciliauit.



De episcoporum transmutatione.

Quia uero episcoporum plurimi ex aliis ciuitatibus ad alias propter necessitatem seu utilitatem temporum sunt migrati et transmutati, quorum nomina hec sunt: Peregines in Petris est ordinatus episcopus, sed quoniam ciues eius ciuitatis eum suscipere noluerunt, Romane ciuitatis episcopus iussit eum inthronizari in Corintho metropoli, defuncto eius episcopo eique donec uixit Ecclesie prefuit. Dosideum Seleucie episcopum, Alexander Antiochenus episcopus in Tharsum Cilicie transmutauit. Reuerentius ab Argis Phenicie in Tyrum transmigratus  est. Ioannes de Gordolinia mutatus est in Proconixum, et ei presedit Ecclesie. Palladius ab Helinopoli mutatus est in Asponam. Alexander, ab alia Helinopoli, in Andrinopolim mutatus est. Gregorius Nazianzenus prius ciuitatis Cappadocie fuit episcopus que Sasima dicitur, deinde a beato Basilio et aliorum episcoporum consensu in Anzianco constitutus est. Meletius prius Sebastie Ecclesie prefuit, et postea Antiochie presul est constitutus. Theusebius ab  Apamia Asie transfertur in Eudoxiopolim, que dudum Salambria uocabatur. Polycarpus, de urbe ante Pristena Mysie, in Nicopolim Thracie mutatus est. Hierophilus, de Trapezopoli Frisie, transmigratus est in Platinopolim Thracie. Optimus, ab Agardamia Frigie, in Antiochiam Pisidie transmigratus est. Siluanus, a Philippopoli Thracie, mutatus est in Troadam.


 FINIS LIBRI PRIMI.



[LIBER SECUNDUS.]



INDEX CAPITULORUM LIBRI SECUNDI.

     CAP. I. De ordinationibus presbyterorum et reliquorum ordinum.
    II. Que presbyteri necessaria discere et scire debeant.
    III. De eadem re.
    Iu. Quod ordinationes fieri non debeant nisi in loco certo et religioso.
    u. Quod Abraham primus sit appellatus presbyter, et quare presbyteri nominentur.
    uI. Quod nullus ex ecclesiastico ordine absolute debeat ordinari.
    uII. Quod sub aspectu audientium ordinationes celebrari non debeant.
    uIII. Quod turbis electionem promouendorum facere non liceat.
     IX. Quod episcopum uel presbyterum ante triginta annos ordinare non liceat.
    X. De presbyteris qui ante triginta annos ordinantur.
    XI. Quod ante XXu annos diaconi non sint ordinandi.
    XII. Quod in ueteri lege precipiatur ut ante XXu annos leuite in tabernaculo non seruirent.
    XIII. De presbyteris qui sine examine sunt prouecti.
    XIu. De eo qui sibi uolens aliquod membrum truncauerit.
    Xu. De clericis qui a medicorum incisione claudi efficiuntur.
    XuI. De illis qui inuident fratrum prouectionibus.
     XuII. Ut seditionarii non ordinentur.
    XuIII. Quod illitteratus, et aliquo membro imminutus, prouehi non debeat.
    XIX. De filiis concubinarum.
    XX. Ut demonibus similibusque passionibus irretiti sacra tractare non debeant.
    XXI. Ut de seruili conditione, nisi prius a dominis propriis libertatem habeant, nulli ordinentur.
    XXII. De eadem re.
    XXIII. De bonis illorum qui a dominis propriis libertate donantur.
    XXIu. Ut seruus, nesciente domino suo, ordinari non debeat.
    XXu. De his qui libertatem a dominis suis ita percipiunt, ut nullum sibi obsequium retentent.
     XXuI. De seruis ordinandis secundum ecclesiastica mandata, quoniam ingenui fieri debeant.
    XXuII. De eadem re.
    XXuIII. De eadem re.
    XXIX. De eadem re.
    XXX. Exemplar libertatis de proprio seruo.
    XXXI. De seruorum ordinatione.
    XXXII. De ecclesiarum seruis.
    XXXIII. Ut penitentes et digami non promoueantur.
    XXXIu. Energumeni non solum non assumendi sunt ad clerum, sed inuenti ab officio remouendi.
    XXXu. Ut nullus ex penitentibus ordinetur.
    XXXuI. De actoribus et procuratoribus, si ordinari debeant.
     XXXuII. Ut de penitentibus nullus admittatur ad clerum.
    XXXuIII. Laicus, si secundo uxorem duxerit, clericus non fiat.
    XXXIX. Ut nullus episcopus alterius parochianum retinere presumat.
    XL. Ut ab alieno episcopo ordinatus in clero non maneat.
    XLI. De quodam episcopo qui alterius episcopi clericum, eo nolente, ordinauerat.
    XLII. Ut nemo clericum alienum suscipiat, sine uoluntate episcopi sui.
    XLIII. Ut nullus episcopus alienum clericum sine litteris sui episcopi suscipiat.
    XLIu. De presbyteris et diaconibus qui sine litteris  episcopi sui ambulant.
    XLu. De eadem re.
    XLuI. Ut quisque ordinatur litteras ab ordinatore suo accipiat.
    XLuII. Ut ordinatus quisque in illis locis permaneat ad que ordinatus est.
    XLuIII. De presbytero qui confessus fuerit quod ante ordinationem peccauerit.
    XLIX. De eadem re.
    L. Ut nullus presbyter absque sacerdotalibus uestimentis missam celebret.
    LI. Ut clericus inter tentationes ab officio non declinet.
    LII. Ut omnis presbyter in sua ecclesia singulis Dominicis diebus aquam benedicat.
     LIII. Item de aqua benedicenda.
    LIu. Ut misse peculiares in diebus solemnibus non fiant.
    Lu. De ministerio presbyterorum, uel quid eis commissum sit.
    LuI. Ut singuli presbyteri singulos habeant clericos.
    LuII. Quod presbyterorum fides primum discutienda sit.
    LuIII. De eadem re.
    LIX. Quod in primis predicandum sit qualiter credere debeant.
    LX. De eadem re.
    LXI. De eadem re.
    LXII. Ut omnis presbyter parochianis suis Symbolum  et Orationem Dominicam insinuet.
    LXIII. De eadem re.
    LXIu. De dilectione Dei et proximi.
    LXu. De criminibus quibus homines cum diabolo deputantur.
    LXuI. Ut de auditorio nullus egrediatur sacerdote uerbum faciente.
    LXuII. De eadem re.
    LXuIII. De eadem re.
    LXIX. De precibus post allocutionem.
    LXX. Ut omnis presbyter in diebus festis populum admoneat quas preces ad Deum fundere debeat.
    LXXI. Ut presbyteri plebes admoneant ut bubulcos et porcarios in principalibus festis ad missam uenire permittant.
     LXXII. De admonitione presbyterorum.
    LXXIII. Quomodo unusquisque orare debeat.
    LXXIu. De filiis, quomodo parentibus obedire debeant.
    LXXu. De illis qui principales festiuitates in uillis celebrant.
    LXXuI. De eadem re.
    LXXuII. Ut presbyteri plebibus annuntient qui dies sint feriandi per annum.
    LXXuIII. Ut presbyteri cum festiuitates annuntient, uigiliarum non obliuiscantur.
    LXXIX. Ut ad salutationes sacerdotales, ad missam, omnes deuote respondeant.
    LXXX. Ut nullus ordinatus per sancta discurrat,  ecclesie sue cura derelicta.
    LXXXI. De Dominica die qualiter sit ueneranda.
    LXXXII. Item de die Dominica.
    LXXXIII. De eadem re.
    LXXXIu. De eadem re.
    LXXXu. De eadem re.
    LXXXuI. De eadem re.
    LXXXuII. De eadem re.
    LXXXuIII. Ut nullus in Dominicis diebus genua flectat.
    LXXXIX. Ut presbyteri priuatim fidelibus desiderantibus benedicant, et ut omnis presbyter per familias, per agros, per priuatas domos habeat facultatem benedictiones aperire.
     XC. Ut presbyteri benedictionem episcopalem super plebem facere non debeant.
    XCI. Ut nullus presbyter alterius plebesanum eo nolente recipiat.
    XCII. De alterius presbyteri plebesano.
    XCIII. De ordinatis et reliquis fidelibus, quod sine licentia sui episcopi nil agere debeant.
    XCIu. De eadem re.
    XCu. De eadem re.
    XCuI. Quod non liceat clericum in duarum ciuitatum simul conscribi ecclesiis.
    XCuII. De ordinatis, ne de ciuitate in ciuitatem contra ius canonum transferantur.
    XCuIII. De eadem re.
    XCIX. Ne presbyteri causa legationis per diuersa  mittantur loca, cura animarum relicta.
    C. Quod presbyteri assidue legere debeant.
    CI. Ut presbyteri sine horariis non uadant.
    CII. Ut clericus artificio honesto uictum querat.
    CIII. De eadem re.
    CIu. De presbyteris, matutinali officio expleto quid agere debeant.
    Cu. De eadem re.
    CuI. Quod magnum periculum sit aliquem fieri iudicem uite aliene, qui nescit suam temperare.
    CuII. Ut presbyteri iuxta ecclesiam illorum hospitentur.
    CuIII. De presbytero, si uxorem acceperit, deponatur.
    CIX. De eadem re.
     CX. De eadem re.
    CXI. De eadem re.
    CXII. De eadem re.
    CXIII. Ut ancille a cellario presbyterorum remoueantur.
    CXIu. Quod diaconi, sicut episcopus et presbyter, cessare debeant ab opere coniugali.
    CXu. De eadem re.
    CXuI. De eadem re.
    CXuII. De incontinentibus.
    CXuIII. De ordinatis, si capti fuerint in fornicatione, periurio aut furto.
    CXIX. De ordinatis, si usuras exercuerint.
    CXX. De eadem re.
    CXXI. De eadem re.
     CXXII. De eadem re.
    CXXIII. De eadem re.
    CXXIu. De eadem re.
    CXXu. Item de usurariis.
    CXXuI. Quid sit usura.
    CXXuII. De eadem re.
    CXXuIII. De eadem re.
    CXXIX. Ut nullus ex ecclesiastico ordine edendi uel bibendi causa tabernas ingrediatur.
    CXXX. Ut nullus ex sacro ordine cibi uel potus causa tabernas ingrediatur.
    CXXXI. De eadem re.
    CXXXII. Ut illi quibus uxores ducendi licitum non est, aliorum nuptias deuitent.
     CXXXIII. Quod non oportet in bigami nuptiis prandere presbyterum.
    CXXXIu. De eadem re.
    CXXXu. De eadem re.
    CXXXuI. Ut nullus clericus in alia ciuitate suscipiatur sine commendatitiis epistolis.
    CXXXuII. De eadem re.
    CXXXuIII. De clericis fugitiuis, ne ab aliis recipiantur.
    CXXXIX. Ut peregrini clerici sine litteris sui episcopi non recipiantur.
    CXL. Ut clerici in aliena ciuitate non maneant, nisi episcopus loci mores eorum preuideat.
    CXLI. De clericis et monachis qui sine litteris episcopi sui uagantur.
     CXLII. De eadem re.
    CXLIII. Ut pauperibus et indigentibus auxilio, cum proficiscuntur, pacificis litteris sit subueniendum.
    CXLIu. Ut illi clerici qui in alias prouincias suos sequuntur seniores, sine formata ministrare non permittantur.
    CXLu. Quod clerico non liceat alienas possessiones conducere aut secularibus se negotiis immiscere.
    CXLuI. Ut nullus laicus presbyterum suum uillicationi implicare presumat.
    CXLuII. De illis presbyteris qui contra statuta canonum uillici fiunt, et aliis sibi non concessis implicantur negotiis, uitiisque non admittendis.
    CXLuIII. Nulli clericorum, ne subdiacono quidem,  connubium carnale conceditur.
    CXLIX. De principibus qui solent suos sacerdotes iudicandis ministeriis deputare.
    CL. De illis qui Deo seruire disponunt, ut ad ministrationem domorum non accedant.
    CLI. Item si liceat aliquem ex clero conductorem priuatorum fieri.
    CLII. Ut si quilibet ordinatus infra muros ciuitatis manens, et ad sacrificium quotidianum non uenerit, clericus non habeatur.
    CLIII. De eadem re.
    CLIu. Quod omnes sacerdotes Domini oporteat doceri, ut ceteros instruant et sibi proficiant.
    CLu. Ut singuli presbyteri singulis annis suo episcopo de ministerio suo rationem reddant.
     CLuI. Ut omnis presbyter sibi subditos fidem discere constringat.
    CLuII. Qualem professionem presbyteros aut diaconos suo episcopo oporteat facere, quando per parochias constituuntur.
    CLuIII. Nulli monacho non sacerdoti, uel laico quantumlibet erudito predicare permittitur.
    CLIX. Ut parochiarii clerici ab episcopis suis canones discant.
    CLX. Quod nulli sacerdotum canones liceat ignorare.
    CLXI. De presbyteris parochialibus, cum conuenenerint, ut se inebriare non audeant.
    CLXII. De eadem re.
     CLXIII. De eadem re.
    CLXIu. De eadem re.
    CLXu. Ne clerici, necnon uiri religiosi, ante horam tertiam conuiuia ineant.
    CLXuI. De presbyteris, ut hospitates sint.
    CLXuII. De eadem re.
    CLXuIII. Ut presbyteri plebes suas ut hospitales sint admoneant.
    CLXIX. Ut cibis sacerdotum semper lectio diuina misceatur.
    CLXX. De clericis intemperate uiuentibus.
    CLXXI. De clericis scurrilibus.
    CLXXII. De eadem re.
    CLXXIII. Ut clericus fideiiussor non sit.
    CLXXIu. Ut clericus barbam non nutriat.
    CLXXu. De clericis per creaturam iurantibus.
     CLXXuI. De clericis qui adulationibus et proditionibus uacare deprehenduntur.
    CLXXuII. De ordinatis qui solent contra ecclesiastica mandata auribus principis molestiam inferre.
    CLXXuIII. De illis qui episcopis suis ne eos ad ampliorem honorem in Ecclesia sua promoueant, contradicunt
    CLXXIX. De presbytero certo crimine deposito, si de ministerio sibi interdicto aliquid agere presumpserit.
    CLXXX. De presbytero uel diacono damnato, qui imperatoris auribus molestus exstiterit.
    CLXXXI. De presbytero qui prauis exemplis mala  de se suspicari permiserit.
    CLXXXII. De eadem re.
    CLXXXIII. Si clericus aduersus clericum habet negotium, ut ad secularia non recurrat iudicia.
    CLXXXIu. De presbyteris qui a plebibus infamabuntur, quomodo purgari debeant.
    CLXXXu. Si aliquis ex ordinatis ab episcopo suo damnatus fuerit, ut non debeat ab aliquo defensari.
    CLXXXuI. De presbytero a populo accusato.
    CLXXXuII. De clericis conuictis et confessis, si intra annum causam suam purgare contempserint, nulla uox eorum post audiatur
    CLXXXuIII. Ut nullus ex ordinatis laico iurare presumat.
     CLXXXIX. Si presbyter aut diaconus in fornicatione, aut periurio, aut furto captus fuerit, ab officio suspendatur.
    CXC. De ordinatis, si aliquis illorum percussor exstiterit.
    CXCI. De presbyteris qui propter suam negligentiam degradantur.
    CXCII. De ordinatis, si iniuste degradati fuerint.
    CXCIII. De ordinatis qui episcopum proprium contemnunt.
    CXCIu. Si presbyter contra suum episcopum inflatus schisma fecerit, ut anathematizetur.
    CXCu. De illis qui aliquem ex ordinatis falso crimine appetierint.
     CXCuI. Ut criminator crimen criminati litteris comprehensum, ante accusationem episcopo suo representet.
    CXCuII. Ut nullus ex ordinatis se proclamet in synodo nisi scriptis.
    CXCuIII. De clericorum accusatoribus, si unum ex obiectis probare non potuerint, ad cetera non admittantur.
    CXCIX. De episcopo aut presbytero, si causa criminalis eis reputata fuerit, uomodo se expurgare debeant.
    CC. Ut clerici ab alienis iudicibus non constringantur.
    CCI. Criminantem iniuste et non probantem uerberibus publice castigandum, et in exsilium deportandum.
     CCII. Ut si quis clericum accusauerit, et testimoniare non potuerit, accusator penam accusati accipiat.
    CCIII. Ut sicut laici clericos in secularibus in sua accusatione non recipiunt, ita nec ipsi in sacerdotum recipiantur.
    CCIu. Ut testimonium laici contra clericum nemo suscipiat.
    CCu. De ordinatis si accusati fuerint, quod testibus se excusare debuerint.
    CCuI. De substantia defuncti presbyteri, cuius esse debeat.
    CCuII. De presbyteris qui sine testamento discesserint.
    CCuIII. De clericis qui laicalibus uestimentis  utuntur.
    CCIX. De eadem re.
    CCX. De clericis qui otiose in nundinis deambulant.
    CCXI. Ut nullus ex clero arma militaria portet.
    CCXII. Ut omnes clerici magis confidant in defensione Dei quam in armis.
    CCXIII. De illis qui ex ecclesiastico ordine, aut uenantur, aut cum accipitribus iocantur.
    CCXIu. De seruis Dei, ut omnes siluatice uagationes cum canibus et accipitribus illis interdicantur.
    CCXu. Ut clericos discordantes episcopus sua potestate reconciliet.
    CCXuI. De clericis qui proruperint in mutuam cedem.
     CCXuII. De eadem re.
    CCXuIII. De officiis et ministeriis septem diaconorum cum subdiaconibus, et sequentium ordinum ministris obseruandis.
    CCXIX. De numero certo diaconorum.
    CCXX. De eadem re.
    CCXXI. Ut diaconi coram presbyteris non sedeant.
    CCXXII. De diaconibus qui se presbyteris anteponunt.
    CCXXIII. Ut exorciste energumenis manus imponant.
    CCXXIu. De honore uniuersis ordinibus competente.
    CCXXu. De sacerdotibus qui adimplere suum ministerium  nesciunt, nec discere uolunt, quod ab officio sint remouendi.
    CCXXuI. Ut inter clericos non computentur qui sub nullius episcopi disciplina inueniuntur.
    CCXXuII. Exemplar formate epistole que in Nicena synodo a sanctis Patribus est formata et collaudata.
    CCXXuIII. De illo qui fugam fratris celauerit.
    CCXXIX. De illis qui presbyteros suos male tractauerint.
    CCXXX. Ut nomen pape in Ecclesiis sanctis recitetur.
    CCXXXI. Ut presbyter aut diaconus qui canonicus non est, sed in uillis habitat, nusquam summas festiuitates celebret, nisi in ciuitatibus.
     CCXXXII. Ut presbyteris potestas predicandi in suis plebibus concedatur.
    CCXXXIII. De clericis qui in rixa interficiuntur.
    CCXXXIu. De clericis qui a dominis suis liberi facti sunt.
    CCXXXu. De presbyteris qui parochias fugerint, in quibus locati sunt.
    CCXXXuI. De presbyteris qui crimine capitali accusantur, et collegas, quibus se excusare possint, non habent.
    CCXXXuII. De predicatione presbyterorum.
    CCXXXuIII. De ecclesiasticis, si seculares potestates habere desiderant.
    CCXXXIX. Ut uiri ueraces et Deum timentes in ciuitatibus et in publicis uicis decani constituantur.

Indicis capitulorum finis.





BURCHARDI ECCLESIAE WORMACIENSIS EPISCOPI DECRETORUM LIBER SECUNDUS. DE SACRIS ORDINIBUS.



ARGUMENTUM LIBRI.


Liber hic ordinationem, congruentem dignitatem, uite qualitatem, officia, ministeriaque presbyterorum, diaconorum, reliquorumque ordinum ecclesiasticorum complectitur.



CAP. I.---De ordinationibus presbyterorum, et reliquorum ordinum.

 Episcopus quando ordinationes facere disponit, omnes qui ad sacrum ministerium accedere uolunt feria quarta ante ipsam ordinationem euocandi sunt ad ciuitatem, una cum archipresbyteris qui eos representare debent. Et tunc episcopus e latere suo dirigere debet sacerdotes, et alios prudentes uiros, gnaros legis diuine, et exercitatos in ecclesiasticis sanctionibus,  qui ordinandorum uitam, genus, patriam, etatem, institutionem, locum ubi educati sint, si sint bene litterati, si in lege Domini instructi, diligenter inuestigent: ante omnia si fidem catholicam firmiter teneant, et uerbis simplicibus asserere queant. Ipsi autem quibus hoc committitur cauere debent ne aut fauoris gratia, aut cuiuscunque muneris cupiditate illecti, a uero deuient, ut indignum, et minus idoneum ad sacros gradus suscipiendos episcopi manibus applicent. Quod si fecerint, et ille qui indigne accesserit ad altare remouebitur, et illi qui donum sancti Spiritus uendere conati sunt, coram Deo iam condemnati, ecclesiastica dignitate carebunt. Igitur per tres continuos dies diligenter examinentur, et sic Sabbato qui probati inuenti sunt  episcopo represententur.



CAP. II.---Que presbyteri necessario discere et scire debeant.

 Que ipsis sacerdotibus necessaria sint ad discendum, id est: liber sacramentorum, lectionarius, antiphonarius, baptisterium, computus, Canon penitentialis, Psalterium, Homelie per circulum anni Dominicis diebus, et singulis festiuitatibus apte. Ex quibus omnibus si unum defuerit, sacerdotis nomen uix in eo constabit, quia ualde periculose sunt euangelice mine quibus dicitur: Si cecus ceco ducatum prestet, ambo in foueam cadunt.



CAP. III.---De eadem re.

 Ordinationes uero presbyterorum et  leuitarum tempore congruo, et multis coram astantibus solemniter agite, et probabiles ac doctos uiros ad hoc opus constituite, ut illorum societate et adiumento plurimum gaudeatis.



CAP. Iu.---Quod ordinationes fieri non debeant, nisi in loco certo et religioso.

 Hi qui ordinari petunt, nullatenus ordinentur, nisi in loco certo et religioso, uel etiam in ciuitate saltem uno anno immorentur, ut de uita et conuersatione atque de doctrina illorum certitudo possit agnosci.



CAP. u.---Quod Abraham primus sit appellatus presbyter, et quare presbyteri nominentur.

 Porro et Mosi precipitur  ut eligat presbyteros, id est seniores. Unde et in Prouerbiis dicitur: Gloria senum canities. Hec uero canities sapientiam designat, de qua scriptum est: Canities hominum prudentia est. Cumque nongentos et amplius annos ab Adam usque ad Abraham uixisse homines legimus, nullus alius primus appellatus est presbyter, id est senior, nisi Abraham, qui multo paucioribus uixisse annis conuincitur. Non ergo propter decrepitam senectutem, sed propter sapientiam, presbyteri nominantur. Initium enim sacerdotii Aaron fuit: licet Melchisedech prior obtulerit sacrificium Deo, et post hunc Abraham, Isaac et Iacob. Sed hi spontanea uoluntate, non sacerdotali auctoritate, ista fecerunt.



CAP. uI.---Quod nullus ex ecclesiastico ordine absolute debeat ordinari.


 Nullum absolute ordinari debere presbyterum aut diaconum, nec quemlibet in ecclesiastico gradu, nisi specialiter Ecclesie ciuitatis, aut possessionis aut martyris, aut monasterii nomen, cui ordinandus est, pronuntietur. Qui uero absolute ordinantur, decreuit sancta synodus irritam haberi huiuscemodi manus impositionem, et nusquam posse ministrare, ad ordinantis iniuriam.



CAP. uII.---Quod sub aspectu audientium ordinationes celebrari non debeant.

 Quod non oporteat ordinationes sub aspectu audientium celebrari.



CAP. uIII.---Quod turbis electionem promouendorum facere non liceat.

 Quod non sit permittendum  turbis electiones eorum facere qui sunt ad sacerdotium prouehendi.



CAP. IX.---Quod episcopum uel presbyterum ante triginta annos ordinare non liceat.

 Episcopum uero, uel presbyterum ante triginta annos, id est antequam ad uiri perfecti etatem perueniat, nullus metropolitanorum ordinare presumat: ne per etatem, quod aliquoties euenit, aliquo errore detineantur.



CAP. X.---De presbyteris qui ante XXX annos ordinantur.

 Si quis triginta etatis sue non impleuerit annos, nullo modo presbyter ordinetur, etiam si ualde sit dignus: quia et ipse Dominus tricesimo anno baptizatus est,  et sic cepit docere. Oportet ergo eum qui ordinandus est, usque ad hanc etatem legitimam consecrari.



CAP. XI.---Quod ante XXu annos diaconi non sint ordinandi.

 Placuit ut ante uiginti quinque annos etatis, nec diaconi ordinentur, nec uirgines consecrentur, et ut lector populum non salutet.



CAP. XII.---Quod in ueteri lege precipiatur ut ante uigesimum quintum annum Leuite in tabernaculo non seruirent.

 In ueteri lege ab anno uigesimo et quinto Leuite in tabernaculo seruire  precipiuntur, cuius auctoritatem in canonibus sancti Patres secuti sunt. Nos et diuine legis, et conciliorum precepti immemores, infantes et pueros Leuitas facimus ante legitimam etatem, ante experientiam uite. Ideoque ne ulterius fiat a nobis, et diuine legis et canonum admonemur sententiis: sed uiginti quinque annorum etatis Leuite consecrentur, et triginta annorum presbyteri ordinentur: ita ut secundum apostolicum preceptum probentur primum, et sic ministrent, nullum crimen habentes.



CAP. XIII.---De presbyteris qui sine examine sunt prouecti.

 Si qui presbyteri sine examine sunt prouecti, uel cum discuterentur peccata sua confessi sunt, et homines contra canones  commoti, manus confessis imponere tentauerunt, tales regula non admittit: quia quod irreprehensibile est catholica defendit Ecclesia.



CAP. XIu.---De eo qui sibi uolens aliquod membrum truncauerit.

 Qui igitur partem digiti sibi abscidit uolens, hunc ad clerum canones non admittunt. Cui uero casu hoc accidit, etsi in clero fuerit repertus, non abiici.



CAP. Xu.---De clericis qui a medicorum incisione claudi efficiuntur.

 Si quis in infirmitate positus clericus, et medicorum incisione claudus efficitur, promoueri ad sacros ordines eum non denegamus.



CAP. XuI.---De illis qui inuident fratrum prouectionibus.


 Clericus inuidens fratrum prouectionibus, donec in uitio est, non promoueatur.



CAP. XuII.---Ut seditionarii non ordinentur.

 Seditionarios nunquam ordinandos clericos, sicut nec usurarios uel iniuriarum suarum ultores.



CAP. XuIII.---Quod illiteratus et aliquo membro imminutus prouehi ad sacros ordines non debeat.

 Illitteratos quoque, aut aliqua parte corporis imminutos, nullus presumat ad clerum prouehere. Quia nec litteris carens, sacris esse potest aptus officiis, et uitiosum  nichil Deo prorsus offerri legalia precepta sanxerunt. Similiter qui seipsos abscindunt.



CAP. XIX.---De filiis concubinarum.

 De his qui ex concubinis filios habent, et uxores legitimas post-habuerunt, et, defunctis uxoribus, sibi concubinas publice sociant, id obseruandum censuimus, ut sicut eos qui iam clerici per ignorantiam ordinati sunt non remouemus, ita statuimus ne ulterius ordinentur.



CAP. XX.---Ut demonibus similibusque passionibus irretiti sacra tractare non debeant.

 Usque adeo sane  comperimus illicita queque prorumpere, ut demonibus similibusque passionibus irretitis mysteria sacrosancta tractare tribuatur. Et post pauca: Si corpore sauciatum aut debilem nequaquam sancta contingere lex diuina permisit, quanto magis doni celestis dispensatores esse non conuenit, quod est deterius, mente perculsos.



CAP. XXI.---Ut de seruili conditione, nisi prius a dominis propriis libertatem habeant, nulli ordinentur.

 Ut nulli de seruili conditione ad sacros ordines promoueantur, nisi prius a dominis propriis legitimam libertatem consequantur. Cuius libertatis charta ante ordinationem in ambone publice legatur, et si nullus contradixerit,  rite consecrabuntur. Porro seruus non canonice consecratus, postquam de gradu deciderit, eius sit conditionis, cuius fuerat ante gradum.



CAP. XXII.---De eadem re.

 Admittuntur passim ad ordinem sacrum quibus nulla natalium, nulla morum dignitas suffragatur: et qui a dominis suis libertatem consequi minime potuerunt, ad fastigium sacerdotii, tanquam seruilis uilitas hunc honorem iure capiat, prouehuntur: et probari Deo posse creditur, qui domino suo necdum probare se potuit. Et post pauca: Debet enim esse immunis ab aliis, qui diuine militie fuerit aggregandus, ut a castris Dominicis, quibus nomen eius ascribitur, nullis necessitatum uinculis abstrahatur.



CAP. XXIII.---De bonis illorum qui a dominis propriis libertate donantur.


 De rebus uero illorum, uel peculiari, quia dominis propriis libertate donantur, ut ad gradus ecclesiasticos promoueri debeant, statutum est, ut in potestate dominorum consistat quidquid ante libertatem habuerunt, utrum illis concedere uoluerint, an sibi retinere.



CAP. XXIu.---Ut seruus, nesciente domino suo, ordinari non debeat.

 Seruus si absente aut nesciente domino, episcopo sciente quod seruus sit, diaconus aut presbyter fuerit ordinatus, ipso in clericatus officio permanente, episcopus cum suo domino duplici satisfactione compenset. Si uero episcopus  eum seruum nescierit, qui testimonium perhibent, aut eum supplicauerint ordinari, simili redhibitione teneantur obnoxii.



CAP. XXu.---De his qui libertatem a dominis suis ita percipiunt, ut nullum sibi obsequium retentent.

 Quicunque libertatem a dominis suis ita percipiunt, ut nullum sibimet in eis obsequium patronus retentet, isti, si sine crimine capitali sunt, ad clericatus ordinem liberi suscipiantur: quia directa manumissione absoluti esse noscuntur. Qui uero retento obsequio manumissi sunt, pro eo quod adhuc patroni seruituti tenentur obnoxii, nullatenus sunt ad ecclesiasticum ordinem promouendi, ne, quando uoluerint eorum domini, fiant ex clericis serui.



CAP. XXuI.---De seruis ordinandis secundum ecclesiastica mandata, quomodo ingenui fieri debeant.


 Auctoritas ecclesiastica patenter admonet, insuper et maiestas regia canonice religioni assensum prebet, ut quemcunque ad sacros ordines ex familia propria promouere Ecclesia queque delegerit, in presentia sacerdotum canonicorum simul et nobilium laicorum, eius cui subiectus est subscriptione et manumissione sub libertatis testamento solemniter roboretur. Idcirco ego Burchardus, Deo annuente Wormaciensis Ecclesie episcopus, quemdam Ecclesie nostre famulum, nomine Eberhardum, sacris ordinibus oblatum, ad altaris cornu, nobilium uirorum in presentia, per hoc auctoritatis testamentum statuo, ita ut ab  hodierno die et tempore bene ingenuus, atque ab omni seruitutis uinculo securus permaneat, tanquam si ab ingenuis fuisset parentibus procreatus uel natus: eamdemque pergat partem quamcunque uolens canonice elegerit, ita ut deinceps nec nobis neque successoribus nostris ullum debeat noxie conditionis seruitium, sed omnibus diebus uite sue sub certa plenissimaque ingenuitate, sicut alii qui eiusdem sunt ingenuitatis, per hunc manumissionis atque ingenuitatis titulum, bene semper ingenuus atque securus existat. Suum uero peculiare quod habet, aut quod abhinc assequi poterit, faciat inde secundum canonicam auctoritatem libere quidquid uoluerit. Et ut hec ingenuitatis pagina inuiolabilem  obtineat firmitatem, manu propria illam roborauimus.



CAP. XXuII.---De eodem.

 Debent autem suprascripte ingenuitatis charte non solum nomen illius qui has fieri rogat, sed etiam nomina sacerdotum et nobilium laicorum qui ibi fuerint, in ordine digesta, cum signis propria manu impressis continere. Nam sine horum astipulatione, pagina auctoritate testium nudata pro nichilo deputatur. Oportet etiam ut locum, diem, annum, et principem, et indictiones in fine uel in margine adnotatas habeant in hunc modum: Actum in illa ciuitate in domo sancti Petri, Kalendis illis, anno Dominice incarnationis, illo regnante, illo rege, et presidente in cathedra supradicte  ciuitatis episcopo illo, uel in monasterio illo, indictione illa, in Dei nomine feliciter, Amen. Ait enim Romana auctoritas: Quecunque leges sine die et consule fuerint prolate, non ualeant.



CAP. XXuIII.---De eodem.

 Instruendi sunt preterealaici, ut sciant quod nullatenus alio loco manumittere proprios possunt seruos, quos Dominicis castris aggregari decreuerunt, nisi in sacrosancta Ecclesia ordine supra notato. Quomodo enim clerici extra Ecclesiam libertatem consequi possunt, qui a lege mundana extranei sunt? Et quibus interdicitur ne ad seculare iudicium procedant, quomodo seculari iudicio a iugo seruitutis absoluuntur? Sed fortasse dicit aliquis: Clericus fieri non permittitur, nisi ante  susceptum clericatus officium, ingenuitatis dignitate potiatur. Re uera uerum dicit. Et ideo quod infirmari uel uituperari potest, precaueri debet.



CAP. XXIX.---De eodem.

 Non solum autem qui ad clericatus ordinem promouendi sunt, in Ecclesia manumittendi sunt, uerumetiam hi quos quisque pro remedio anime sue emancipari uult: quia sic scriptum quippe est in pacto Francorum.



CAP. XXX.---Exemplar libertatis de proprio seruo.

 Qui debitum sibi nexum, atque competens relaxat seruitium, premium in futuro apud Dominum sibi prouenire non dubitet. Quapropter ego in Dei nomine ill., pro remedio  anime mee, uel eterna retributione, in ecclesia sancti Petri, uel illius sancti, sub presentia episcopi, uel sacerdotum ibi consistentium, ac nobilium laicorum, ante cornu altaris istius ecclesie absoluo seruum meum ill. per hanc chartam absolutionis et ingenuitatis ab omni uinculo seruitutis, ita ut ab hac die et deinceps ingenuus sit, et ingenuus permaneat, tanquam si ab ingenuis parentibus fuisset natus uel procreatus. Eam pergat partem quam maluerit, uel quam ei auctoritas canonica permittit, et sicut alii ingenui uitam ducat ingenuam. Nulli autem heredum meorum ac proheredum, nec cuicunque persone alii quidquam ebeat seruitutis, uel libertatis obsequium, nisi soli Deo, cui omnia subiecta sunt, uel pro cuius amore ipsum deuotus ad eius  seruitium obtuli. Peculiare uero suum quod ei dominus dederit, uel deinceps Deo auxiliante laborare potuerit, concessum in perpetuum habeat, ut inde faciat quidquid illi placuerit, secundum ecclesiasticas sanctiones. Si quis uero, quod futurum esse non credo, si ego ipse, aut aliquis de heredibus meis, uel quelibet opposita persona contra hanc ingenuitatis chartam uenire tentauerit, aut eam quolibet modo infringere uoluerit, in primis iram Dei incurrat, et a liminibus sancte Dei Ecclesie extraneus efficiatur, et insuper cui litem intulit sexaginta solidos persoluat, et quod repetit euindicare non ualeat, sed presens ingenuitas, mea uel aliorum bonorum hominum manibus roborata, cum astipulatione subnixa, omni tempore maneat inconuulsa.



CAP. XXXI.---De seruorum ordinatione.


 De seruorum ordinatione, qui passim ad gradus ecclesiasticos indiscrete promouentur, placuit omnibus cum sacris canonibus concordare debere, et statutum est ut nullus episcoporum deinceps eos ad sacros ordines promouere presumat, nisi prius a dominis propriis libertatem consecuti fuerint: et si quilibet seruus dominum suum fugiens, aut latitans, aut adhibitis testibus munere conductis, uel corruptis, aut qualibet calliditate uel fraude ad gradus ecclesiasticos peruenerit, decretum est ut deponatur, et dominus eius eum recipiat. Si uero auus, aut pater, ab alia patria  in aliam migrans, in eadem prouincia filium genuerit, et ipse filius ibidem educatus, et ad gradus ecclesiasticos promotus fuerit, et utrum seruus sit ignotum sit, et postea ueniens dominus illius legibus eum acquisierit, sancitum est ut si dominus eius illi libertatem dare uoluerit, in gradu suo permaneat. Si uero eum catena seruitutis a castris Dominicis abstrahere uoluerit, gradum amittat: quia iuxta sacros canones uilis persona manens sacerdotii dignitate fungi non potest.



CAP. XXXII.---De ecclesiarum seruis.

 De ecclesiarum uero seruis communi sententia est decretum, ut archiepiscopi per singulas prouincias constituti nostram  auctoritatem sequantur: suffraganei autem illorum exemplar illius penes se habeant, et quandocunque, de familia Ecclesie, utilis inuentus aliquis ordinandus est, in ambone ipsa auctoritas coram populo legatur, et coram sacerdotibus et omni clero ante cornu altaris, sicut in nostra auctoritate continetur, remota qualibet calliditate, libertatem consequatur: et tunc demum ad gradus ecclesiasticos promoueatur.



CAP. XXXIII.---Ut penitentes uel digami non promoueantur.

 Ut digami uel penitentes, uel repudiatarum mariti, ad sacerdotium non promoueantur.



CAP. XXXIu.---Energumeni non solum non assumendi sunt ad clerum, sed inuenti ab officio remouendi.


 Energumeni non solum non assumendi sunt ad ullum ordinem clericatus, sed etiam illi qui ordinati sunt ab imposito officio repellendi sunt.



CAP. XXXu.---Ut nullus ex penitentibus ordinetur.

 Ex penitentibus quamuis bonus, clericus non ordinetur. Si per ignorantiam episcopi factum fuerit, deponatur a clero: quia se ordinationis tempore non prodidit fuisse penitentem.



CAP. XXXuI.---De actoribus et procuratoribus, si ordinari debeant.

  Magnus episcopus Astuagensis dixit: Quid dilectioni uidetur uestre, procuratores et actores etiam seu curatores pupillorum si debeant ordinari? Gratus episcopus dixit: Si, post deposita uniuersa et reddita ratiocinia, actus uite ipsorum fuerint comprobati in omnibus, debent et cum laude cleri, si postulatus fuerit, honore munerari. Si enim ante libertatem negotiorum uel officiorum, ab aliquo sine consideratione fuerint ordinati, Ecclesia infamatur. Uniuersi dixerunt: Recte omnia statuit sanctitas tua, ideoque ita nostra est quoque sententia.



CAP. XXXuII.---Ut de penitentibus nullus admittatur ad clerum.

 Item placuit ut penitentes non admittantur ad clerum, nisi tantum,  si necessitas aut usus exegerit, inter ostiarios deputentur, uel inter lectores, ita ut Euangelia et Apostolum non legant. Si qui autem ante ordinati sunt subdiacones, inter subdiacones habeantur, ita ut manum non imponant, aut sacra contingant. Ex eo uero penitente dicimus, qui post baptismum, aut pro homicidio, aut pro diuersis criminibus grauissimisque peccatis publicam penitentiam gerens sub cilicio, diuino fuerit reconciliatus altario.



CAP. XXXuIII.---Laicus, si secundo uxorem duxerit, clericus non fiat.

 Si quis de laicis, post uxorem, aliam cuiuscunque conditionis cognouerit mulierem, in clerum nullatenus admittatur.



CAP. XXXIX.---Ut nullus episcopus alterius parochianum retinere presumat.


 Nullus episcopus alterius parochianum presumat retinere aut ordinare absque eius uoluntate, uel iudicare: quia sicut irrita erit eius ordinatio, ita et diiudicatio; quoniam censemus nullum alterius iudicis, nisi sui sententia teneri. Nam qui eum ordinare non potuit. nec iudicare ullatenus potest.



CAP. XL.---Ut ab alieno episcopo ordinatus in clero non maneat.

 Ordinatus clericus ab alio episcopo, non deprecante uel consentiente suo, in clero non maneat.



CAP. XLI.---De quodam episcopo qui alterius episcopi clericum, eo nolente, ordinauerat.


 Epigonius episcopus dixit: In multis conciliis hoc statutum est, etiam nunc hoc confirmandum est a uestra prudentia, fratres beatissimi, ut clericum alienum nullus sibi preripiat episcopus, preter eius arbitrium cuius fuerit clericus. Dico autem Iulianum, qui ingratus est Dei beneficiis per meam paruitatem in se collatis, ita temerarium et audacem exstitisse, ut eum qui a me baptizatus est, cum esset puer egentissimus, mihi ab eodem commendatus, cumque multis annis a me aleretur, atque incresceret, hunc, ut dixi, baptizatum esse in ecclesia mea per manum paruitatis mee constat: idem in diecesi Mepaliensi lector esse  ceperat, imo annis ferme duobus legerat, nam nescio quo contemptu immanissimo idem Iulianus eum arripuit, quem dicitur quasi proprium ciuem sui loci uazaritani me inconsulto usurpare. Nam et diaconem illum ordinauit. Hoc si liceat, pateat hec licentia a uobis, beatissimi fratres. Sin minus, tam impudens cohibeatur, ne se misceat communioni cuiusquam. Numidius episcopus dixit: Si, non postulata neque consulta tua dignatione, id uidetur fecisse Iulianus, iudicamus omnes inique factum, atque indigne. Quapropter nisi idem Iulianus correxerit errorem suum, et cum satisfactione eumdem clericum, quem fuerat ausus ordinare, reuocauerit tue plebi, contra statuta concilii faciens, contumacie sue separatus a nobis excipiet iudicium. Epigonius  episcopus dixit: Aetate pater, et ipsa promotione antiquissimus, uir laudabilis, frater et collega noster uictor, uult hanc petitionem generalem omnibus effici.



CAP. XLII.---Ut nemo clericum alienum suscipiat sine uoluntate sui episcopi.

 Ut clericum alienum, nisi concedente proprio episcopo, nemo audeat uel retinere, uel promouere in ecclesia sibi credita, clericorum autem nomen etiam lectores, et psalmiste, et ostiarii retinent.



CAP. XLIII.---Ut nullus episcopus alienum clericum sine litteris episcopi sui suscipiat.

 Priuatus episcopus Begesilitanus dixit: Suggero sanctitati uestre ut statuatis  non licere clericum alienum ab aliquo suscipi sine litteris episcopi sui, neque apud se retinere nec laicum usurpare sibi de plebe aliena, ut eum ordinet sine conscientia eius de cuius plebe est. Gratus episcopus dixit: Hoc obseruare pacem custodit. Nam in mensa concilii sanctissimi Sardinensis similiter statutum est, ut nemo alterius plebis hominem usurpet. Sed si forte erit necessarium, petat a collega suo, et consensum habeat.



CAP. XLIu.---De presbyteris et diaconibus qui sine litteris episcopi sui ambulant.

 Presbyter et diaconus, aut clericus, si sine antistitis sui epistolis ambulat, communionem ei nullus impendat.



CAP. XLu.---De eadem re.


 Quod non oporteat sacerdotem, uel clericum, sine litteris proficisci canonicis.



CAP. XLuI.---Ut quisque ordinatus litteras ab ordinatore suo accipiat.

 Deinde placuit, ut quicunque deinceps ab episcopis ordinantur, litteras accipiant ab ordinatoribus suis, manu eorum subscriptas, continentes annum Domini et diem, ut nulla altercatio de posterioribus uel anterioribus oriatur.



CAP. XLuII.---Ut ordinatus quisque in illis locis permaneat ad que ordinatus est.

 De his qui in quibuscunque  locis ordinati fuerint ministri, in ipsis locis perseuerent.



CAP. XLuIII.---De presbytero qui confessus fuerit quod ante ordinationem peccauerit.

 Si quis presbyter ante ordinationem peccauerit, et post ordinationem peccatum confessus fuerit, quod ante errauerit, non offerat, sed tantum pro religione nomen presbyteri portet. Si autem non ipse confessus, sed ab alio publice fuerit conuictus, nec hoc ipsum habeat ut nomen presbyteri portet. Similiter et de diaconibus obseruandum est, ut si ipse confessus fuerit, ordinem subdiaconi retineat.



CAP. XLIX.---De eodem.

 Presbyter si  preoccupatus corporali peccato promoueatur, et confessus fuerit de se quod ante ordinationem deliquerit, oblata non consecret, manens in reliquis officiis propter studium bonum. Quod si de se ipse non fuerit confessus, et argui manifeste nequiuerit, potestatis sue iudicio relinquatur.



CAP. L.---Ut nullus presbyter absque sacerdotalibus uestimentis missam celebret.

 Ut nullus presbyter absque amictu, alba, et stola, et fanone, et casula ullatenus presumat missam celebrare: et hec sacra uestimenta mundissima sint, et in nitido loco infra ecclesiam collocentur: nec unquam presbyter his indutus extra ecclesiam exeat: quia hoc diuina lex prohibet.



CAP. LI.---Ut clericus inter tentationes ab officio non declinet.


 Clericum inter tentationes ab officio declinantem, uel negligentius agentem, ab ipso officio dicunt remouendum.



CAP. LII.---Ut omnis presbyter in sua ecclesia singulis Dominicis diebus aquam benedicat.

 Omnibus diebus Dominicis quisque presbyter in sua ecclesia ante missarum solemnia aquam benedictam faciat in uase nitido, et tanto mysterio conuenienti, de qua populus intrans ecclesiam aspergatur, et atrium eiusdem ecclesie cum crucibus circumeundo similiter aspergat, et pro animabus ibidem quiescentibus oret. Et qui uoluerit in uasculis suis accipiat ex ipsa aqua,  et per mansiones, et agros, et uineas, super pecora quoque sua, atque super pabula eorum, nec non super cibos et potum suum conspergat.



CAP. LIII.---Item de aqua benedicenda.

 Aquam enim sale conspersam populis benedicimus, ut ea cuncti aspersi sanctificentur. Quod et omnibus sacerdotibus faciendum esse mandamus. Nam si cinis uitule aspersus populum sanctificabat, atque mundabat, quanto magis aqua que sale aspersa diuinisque precibus sacrata est, populum sanctificat atque mundat? Et si sale asperso per Eliseum prophetam sterilitas aque sanata est, quanto magis diuinis precibus sacrata aqua sterilitatem rerum aufert humanarum, et coinquinatos  sanctificat et purgat, et cetera bona multiplicat, et insidias diaboli auertit, et a phantasmatum uersutiis hominem defendit?



CAP. LIu.---Ut misse peculiares in diebus solemnibus non fiant.

 Et hoc attendendum est, ut misse peculiares, que per dies solemnes a sacerdotibus fiunt, non ita in publico fiant, ut per eas populus a publicis missarum solemnibus que hora tertia canonice fiunt abstrahatur: quia pessimus usus est apud quosdam, in Dominicis diebus, siue in quibuslibet festiuitatibus mox missam celebrare, quam quis, et si pro defunctis sit, cum audierit abscedat, et per totum diem a primo mane ebrietati et comessationi potius quam Deo deseruiat. Admonendus  est populus ut ante publicum peractumque officium ad cibum non accedat: sed omnes ad publicam sanctam matrem ecclesiam missarum solemnia, et predicationem audituri conueniant: et ut sacerdotes missas hora tertia celebrent, ut populus a publicis solemnibus non abstrahatur. Sed sacerdotes qui in circuitu urbis aut in eadem urbe sunt, et populus, ut prediximus, in unum ad publicam missarum celebrationem conueniant, exceptis Deo sacratis feminis, quibus mos est ad publicum non egredi, sed claustris monasterii contineri.



CAP. Lu.---De ministerio presbyterorum, uel quid eis commissum sit.

 uos presbyteri ueraciter nosse debetis, et semper meminisse, quia nos, quibus regendarum  animarum cura commissa est, pro his qui nostra negligentia pereunt rationem reddituri sumus: pro his uero quos uerbis et exemplis lucrati fuerimus premium eterne uite percipiemus. Nobis enim a Domino dictum est: uos estis sal terre. Quod si populus fidelis cibus est Dei, eiusdem cibi condimentum nos sumus. Scitote uestrum gradum nostro gradui secundum et pene coniunctum esse. Sicut enim episcopi apostolorum in Ecclesia, ita nimirum presbyteri ceterorum discipulorum Domini uicem tenent. Et illi tenent gradum summi pontificis Aaron, isti uero filiorum eius. Unde oportet uos semper memores esse tante dignitatis, memores uestre consecrationis, memores sacre, quam in manibus  suscepistis, unctionis: ut nec ab eadem dignitate degeneretis, nec uestram consecrationem irritam faciatis, nec manus sacro unguine delibutas peccando polluatis: sed cordis et corporis munditiam conseruantes, plebibus exemplum bene uiuendi prebentes, his quibus preestis, ducatum ad celestia regna prebeatis.



CAP. LuI.---Ut singuli presbyteri singulos habeant clericos.

 Ut quisque presbyter qui plebem regit, clericum habeat qui secum cantet, et epistolam et lectionem legat, et qui scholam possit tenere, et admoneat suos parochianos, ut filios suos ad fidem discendam mittant ad ecclesiam, quos ipse cum omni castitate erudiat.



CAP. LuII.---Quod presbyterorum fides primum discutienda sit.


 Primo omnium discutienda est fides sacerdotum qualiter credant, et alios credere doceant. Ibi et exempla proponenda sunt, quatenus a creatura Creator quantulumcunque possit intelligi.



CAP. LuIII.---De eadem re.

 Hortamur uos paratos esse ad docendas plebes nostras. Qui Scripturas scit, predicet Scripturas. Qui uero nescit, saltem hoc quod notissimum habet plebibus dicat, ut declinent a malo, et faciant bonum, inquirant pacem, sequantur eam: quia oculi Domini super iustos et aures  eius in preces eorum. uultus autem Domini super facientes mala, ut perdat de terra memoriam eorum. Nullus ergo se excusare poterit, quod non habeat linguam unde possit aliquem edificare. Mox enim ut quemlibet errantem uiderit, prout potest et ualet, aut arguendo, aut obsecrando, aut increpando, ab errore retrahat, et ad peragendum bonum opus hortetur.



CAP. LIX.---Quod in primis predicandum sit qualiter credere debeant.

 In primis predicandum est omnibus generaliter, ut credant Patrem, et Filium, et Spiritum sanctum unum Deum esse omnipotentem, qui omnia fecit, et unam esse deitatem, et substantiam, et maiestatem in tribus personis,  Patris, et Filii, et Spiritus sancti.



CAP. LX.---De eadem re.

 Item predicandum est, quomodo Filius Dei incarnatus est de Spiritu sancto, et Maria uirgine, pro salute generis humani passus, sepultus, tertia die resurrexit, et celum ascendit, in fine mundi ueniens iudicare omnes homines secundum opera propria: quomodo impii cum diabolo in ignem eternum mittentur, iusti cum Christo in uita eterna erunt.



CAP. LXI.---De eadem re.

 Item predicandum est quod omnes homines in propria carne resurgent.



CAP. LXII.---Ut omnis presbyter parochianis suis Symbolum et Orationem Dominicam insinuet.


 Ut omnis presbyter omnibus parochianis suis Symbolum et Orationem Dominicam aut ipse insinuet, aut aliis insinuandum iniungat, et cum ad confessionem tempore Quadragesimali ueniunt, hec ab unoquoque memoriter sibi decantari faciat, nec ante sanctam communionem alicui tradat, nisi hec ex corde pronuntiare nouerit. Siquidem sine horum scientia nullus saluus esse poterit. In uno enim fides et credulitas Christiana continetur: in alio quid orare et petere a Deo debeamus exprimitur. Quod sine fide nemo possit esse saluus, Dominus ostendit, cum dicit: Qui crediderit, et baptizatus fuerit, saluus erit. Nullus autem  credere potest quod nescit, nec audiuit; ait enim Paulus: Quomodo credent ei quem non audierunt? Nec sola sufficit fides in corde, nisi etiam uerbis enuntietur, ut idem Apostolus testis est: Corde enim, inquit, creditur ad iustitiam, ore autem confessio fit ad salutem. Nullus autem de stoliditate sensus, uel tenuitate ingenii causetur: quia hec tam parua sunt, ut nemo tam hebes et barbarus sit, qui hoc discere et uerbis communibus pronuntiare non possit: tam magna, ut qui horum scientiam pleniter capere potuerit, sufficere sibi credatur ad salutem perpetuam. Illud etiam obseruandum, ut nullus suscipiat infantem in baptismo a sacro fonte, antequam idem Symbolum et Orationem Dominicam coram presbytero decantet. Et tunc presbyter omnibus  patrinis annuntiet quod debitores sint suis filiolis, cum ad intelligibilem etatem uenerint, hec eadem insinuare.



CAP. LXIII.---De eadem re.

 Iubendum est ut Oratio Dominica, in qua omnia necessaria humane uite comprehenduntur, et Symbolum apostolorum, in quo fides catholica ex integro comprehenditur, ab omnibus discatur, tam Latine, quam Barbarice, ut quod ore profitentur, corde credatur, et intelligatur.



CAP. LXIu.---De dilectione Dei et proximi.

 Item predicandum est de dilectione Dei et proximi, de fide, et spe in Deo, de humilitate, patientia, castitate, benignitate, misericordia,  de eleemosynis, de confessione, ut fratribus ex corde remittatur. Qui hec et similia agunt, regnum Dei consequentur.



CAP. LXu.---De criminibus, quibus homines cum diabolo deputantur.

 Item predicandum est, pro quibus criminibus homines cum diabolo deputantur, que Apostolus sic enumerat: Fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, secte, inuidie, homicidia, ebrietates, comessationes, et his similia. Qui talia agunt, regnum Dei non consequentur: et ideo hec cum omni studio prohibeantur.



CAP. LXuI.---Ut de auditorio nullus egrediatur, sacerdote uerbum faciente.


 Sacerdote in ecclesia uerbum faciente, qui egressus de auditorio fuerit sine graui necessitate, excommunicetur.



CAP. LXuII.---De eadem re.

 Omnes fideles qui conueniunt in solemnibus sacris ad ecclesiam, et scripturas apostolorum et Euangelium audiunt, non autem perseuerant in oratione usque dum missa peragatur, nec sanctam communionem percipiunt, uelut inquietudines Ecclesie commouentes, conuenit communione priuari.



CAP. LXuIII.---De eadem re.

 Omnes Christiani qui ingrediuntur  ecclesiam Dei, et Scripturas sacras audiunt, neque communicant in oratione cum populo, sed pro quadam intemperantia se a perceptione sancte communionis auertunt, hi de Ecclesia remoueantur, donec per confessionem penitentie fructus ostendant.



CAP. LXIX.---De precibus post allocutionem.

 Quod oporteat seorsum primum post allocutiones episcoporum, uel presbyterorum, orationem super catechumenos celebrari, et postquam catechumeni egressi fuerint, super eos qui sunt in penitentia preces fieri. His etiam accedentibus ad manum sacerdotis et discedentibus, tres orationes consummari fidelium, ita ut prima quidem sub silentio, secunda uero et tertia per exclamationes solitas expleant.



CAP. LXX.---Ut omnis presbyter in diebus festis populum admoneat quas preces ad Deum fundere debeat.


 Oportet ut in diebus Dominicis uel festis, post sermonem intra missarum solemnia habitum ad plebem, sacerdos admoneat, ut, iuxta apostolicam institutionem, orationem, omnes in commune pro diuersis necessitatibus fundant ad Dominum, pro rege et episcopo eorum, et rectoribus Ecclesiarum, pro pace, pro peste, pro infirmis qui in ipsa parochia lecto decumbunt, pro nuper defunctis, in quibus sigillatim precibus plebs Orationem Dominicam sub silentio dicat. Sacerdos uero orationes ad hoc pertinentes per singulas admonitiones solemniter expleat. Post hec sacra  celebretur oblatio. Ait enim Apostolus: Obsecro, primum omnium fieri orationes, obsecrationes, gratiarum actiones, et cetera.



CAP. LXXI.---Ut presbyteri plebes admoneant ut bubulcos atque porcarios in principalibus festis admissam uenire permittant.

 Admonere debent sacerdotes plebes subditas sibi, ut bubulcos, atque porcarios, uel alios pastores, uel aratores qui in agris assidue commorantur, uel in siluis, et ideo uelut more pecudum uiuunt, in Dominicis et in aliis festis diebus saltem uel ad missam faciant uel permittant uenire: nam et hos Christus pretioso sanguine suo redemit. Quod si neglexerint, pro animabus  eorum absque dubio rationem se reddituros sciant. Siquidem Dominus ueniens in hunc mundum non elegit oratores atque nobiliores quosque, sed piscatores atque idiotas sibi discipulos asciuit, ut ostenderet in facto quod ipse uerbis in Euangelio affirmat, dicens: Quod hominibus est altum, abominabile est apud Deum. Et salua altiore intelligentia, natiuitas nostri Redemptoris primo omnium pastoribus ab angelo nuntiatur.



CAP. LXXII.---De admonitione presbyterorum.

 Ut sacerdotes admoneant populum ut eleemosynam dent, et orationes faciant pro diuersis plagis, quas assidue pro peccatis patimur.



CAP. LXXIII.---Quomodo unusquisque orare debeat.

  Item instruendus est populus, ut singulis diebus, qui amplius non potest, saltem duabus uicibus oret: mane scilicet et uespere, dicens Symbolum et Orationem Dominicam: siue, Qui plasmasti me, miserere mei; uel etiam, Deus, propitius esto mihi peccatori: et Deo gratias agens pro quotidiane uite commeatibus, et quia se ad imaginem suam creare dignatus sit, et a pecudibus segregare. His peractis, et solo Deo creatore suo adorato, sanctos inuocet, ut pro se intercedere apud maiestatem diuinam dignentur. Hec faciant, quibus basilice locus prope est, in basilica: qui uero in itinere, aut pro qualibet occasione in siluis, in agris, ubicunque eos ipsa hora matutina uel uespertina inuenerit sic faciant, scientes Deum ubique presentem  esse, dicente Psalmista: In omni loco dominationes eius.



CAP. LXXIu.---De filiis, quomodo parentibus obedire debeant.

 Admonendi sunt fideles sancte Dei Ecclesie filii, uel filie, ut parentibus suis obedientiam exhibeant, dicente Domino: Fili, honorifica patrem tuum. Nam et ut ipsi parentes erga filios suos ac filias modeste agant admonendi sunt, dicente Apostolo: Et uos, parentes, nolite ad iracundiam prouocare filios uestros. Nam et hoc dicendum est eis, ut si illi genitali affectu parcere uelint iniuriis filiorum, non hos impunitos Dominus sinit, nisi forte penitentie subiiciantur. Sed tamen leuius est filiis parentum quelibet flagella suscipere  quam Dei iram incurrere.



CAP. LXXu.---De illis qui principales festiuitates in uillis celebrant.

 Item denuntiandum est, ut nulli ciuium Pasche, Natalis Domini uel Pentecostes solemnitates liceat in uilla celebrare, nisi quem infirmitas probabitur tenuisse.



CAP. LXXuI.---De eadem re.

 Item docendi sunt ciues. ut Pascha, Natalem Domini, et Pentecosten in ciuitatibus cum episcopis suis, nisi infirmitas impedierit, celebrent, accipiende communionis uel benedictionis gratia: et qui hoc neglexerint, communione priuentur.



CAP. LXXuII.---Ut presbyteri plebibus annuntient qui dies sint feriandi per annum.


 Item pronuntiandum est, ut sciant tempora feriandi per annum, id est, omnem Dominicam a uespera usque ad uesperam, ne in Iudaismo capiantur. Feriandi sunt uero per annum isti dies: Natalis Domini, sancti Stephani, sancti Ioannis euangeliste, Innocentum, octaua Natalis Domini, Theophania, Purificatio sancte Marie, sanctum Pascha cum tota hebdomada, Rogationes tribus diebus, Ascensio Domini, sancti dies Pentecostes, sancti Ioannis Baptiste, duodecim apostolorum, maxime tamen sanctorum Petri et Pauli, qui mundum sua predicatione illuminauerunt, sancti Laurentii, Assumptio sancte Marie, Natiuitas  sancte Marie uirginis, Dedicatio basilice sancti archangeli Michelis, Dedicatio cuiuscunque oratorii et omnium sanctorum, et sancti Martini, et ille festiuitates quas singuli episcopi in suis episcopiis cum populo collaudauerint, que uicinis tantum circum morantibus indicende sunt, non generaliter omnibus. Relique uero festiuitates per annum non sunt cogende ad feriandum, nec prohibende. Indictum uero ieiunium quando fuerit denuntiatum, ab omnibus obseruetur.



CAP. LXXuIII.---Ut presbyteri, cum festiuitates annuntiant, uigiliarum non obliuiscantur.

 Item cum presbyteri sacras festiuitates populo annuntiant, etiam ieiunium uigiliarum, ubi esse debet, eos omnimodis  seruare moneant.



CAP. LXXIX.---Ut ad salutationes sacerdotales ad missam omnes deuote respondeant.

 Item intimandum est ut ad salutationes sacerdotales congrue responsiones discantur, ubi non solum clerici et Deo dicate sacerdoti responsionem offerant, sed omnis plebs deuota consona uoce respondere debet.



CAP. LXXX.---Ut nullus ordinatus per sancta discurrat, Ecclesie sue cura derelicta.

 Interdicendum est ut nullus ordinatus, siue ordinandus migret de sua parochia ad aliam, nec ad limina apostolorum orationis causa, Ecclesie sue cura derelicta, nec ad palatium causa interpellandi. Quod si fecerit, nichil ualet huiusmodi  aut ordinatio aut demigratio. Et hoc omnibus fidelibus denuntiandum, ut qui causa orationis ad limina beatorum apostolorum pergere cupiunt, domi confiteantur peccata sua, et sic proficiscantur: quia a proprio episcopo suo aut sacerdote ligandi, aut soluendi sunt, non ab extraneo.



CAP. LXXXI.---De Dominica die qualiter sit ueneranda.

 Omnes dies Dominicos a uespera in uesperam cum omni ueneratione obseruare decreuimus, et ab illicito opere abstinere, et ut mercatus in eis minime sit, nec placitum ubi aliquis ad mortem uel ad penam iudicetur, nec sacramenta iurentur, nisi pro pace facienda.



CAP. LXXXII.---Item de Dominica die.


 Statuimus quoque, secundum quod in lege Dominus mandauit, ut opera seruilia diebus Dominicis non agantur, sicut genitor meus in suis synodalibus edictis mandauit, quod nec uiri ruralia exerceant, nec in uinea colenda, nec in campis arando, uel metendo, uel fenum secando, uel sepem ponendo: nec in siluis stirpando uel arbores cedere, uel in petris laborare, nec domos struere, nec in horto laborare, nec ad placita conueniant, nec mercatus fiat, nec uenationes exerceantur.



CAP. LXXXIII.---De eadem re.

 Tria carraria opera licet fieri in Dominica die, id est, hostilitia carra,  uictualia uel angaria: et, si forte necesse sit, corpus cuiuslibet duci ad sepulcrum.



CAP. LXXXIu.---Item de eadem re.

 Femine opera textilia non faciant in die Dominica, non capulent uestitus, non consuant, uel lanam carpant, non licet linum battere, aut uestimenta lauare, nec uerueces tondere, ut omnimodis honor et requies die Dominica persoluatur: sed ad missarum solemnia undique conueniant, et laudent Deum pro omnibus bonis que nobis in illa die conferre dignatus est.



CAP. LXXXu.---Item de eadem re.

 Omnes dies Dominicas cum omni ueneratione obseruare decreuimus, et ab illicito opere abstinere, et ut mercatus in eis minime  sit, nec placitum ubi aliquis ad mortem uel ad penam iudicetur, nec sacramenta iurentur, nisi ad pacem.



CAP. LXXXuI.---De eadem re.

 Ut mercatus die Dominico in nullo loco habeatur.



CAP. LXXXuII.---De eadem re.

 Ut nullus episcoporum uel presbyterorum, uel clericorum, die Dominico propositum cuiusque cause negotium audeat uindicare, nisi hoc tantum, ut Deo statuta solemnia peragantur.



CAP. LXXXuIII.---Ut nullus in Dominicis diebus genua flectat.

 Quoniam sunt quidam  in die Dominico genua flectentes, et in diebus Pentecostes, ut omnia in diuersis locis consonanter obseruentur, placuit sancto concilio a Pascha usque in octauas Pentecostes stantes Domino uota persoluere.



CAP. LXXXIX.---Ut presbyteri priuatim fidelibus desiderantibus benedicant, et ut omnis presbyter per familias, per agros, per priuatas domos habeat facultatem benedictiones aperire.

 Ut presbyteri priuatim fidelibus desiderantibus benedicant. Et inter minutas has discussiones, iussum est omni presbytero, per familias, per agros, per priuatas domos pro desiderio fidelium habere facultatem benedictiones aperire.



CAP. XC.---Ut presbyteri benedictionem episcopalem super plebem facere non debeant.


 Benedictionem episcopalem super plebem in Ecclesia fundere, aut penitentem in Ecclesia reconciliare, presbytero penitus non licebit.



CAP. XCI.---Ut nullus presbyter alterius plebesanum eo nolente recipiat.

 Ut nullus presbyter alterius plebesanum eo nolente, nisi in itinere fuerit, uel placitum ibi habuerit, ad missam recipiat.



CAP. XCII.---De alterius presbyteri plebesano, deque illis qui litem implacabilem inter se alunt.

 Ut Dominicis uel festis diebus presbyteri antequam missas celebrent, plebem interrogent, si alterius parochianus in ecclesia sit,  qui, proprio contempto presbytero, ibi missam uelit audire. Quem si inuenerint, statim ab ecclesia eiiciant, et ad suam parochiam redire compellant. Similiter interrogent, si aliqui discordantes sint, qui inter se litem implacabilem habeant, et si inuenti fuerint, statim reconcilientur. Quod si noluerint pacem suscipere, ab ecclesia eiiciantur usquequo ad caritatem redeant. Non enim possumus munus uel oblationem ad altare offerre, nisi prius fratri reconciliemur. His itaque peractis, sacerdotes missarum solemnia rite peragant.



CAP. XCIII.---De ordinatis et reliquis fidelibus, quod sine licentia sui episcopi nil agere debeant.

 Quapropter cunctis fidelibus, et summopere  omnibus presbyteris et diaconibus, ac reliquis clericis attendendum est, ut nichil absque episcopi proprii licentia agant. Non utique missas sine eius iussu quisquam presbyterorum in sua parochia agat, non baptizet, nec quidquam quod ad episcopum pertineat, absque eius permissu faciat. Similiter et reliqui populi, maiores scilicet et minores, per eius licentiam quidquid agendum est agant, nec sine eius permissu a sua parochia abscedant, uel in ea aduentantes morari presumant. Anime uero eorum ei credite sunt, ideo omnia eius consilio debent [facere], et eo inconsulto nichil. Quicunque enim obediunt episcopis suis, uidentur quidem obedire et Deo. Qui autem eis non obediunt, indubitanter rei et reprobi existunt.



CAP. XCIu.---De eadem re.


 Nullum enim presbyterum in alicuius episcopi parochia aliquid agere debere absque eius permissu docebat. Cunctos presbyteros propriis episcopis in omnibus absque mora obedientes instituente Domino esse debere docebat. Nullum aliena concupiscere aut presumere eorum, sed unumquemque suis sibique commissis contentum esse docebat. Neminem etiam aliqui aliquid facere, nisi quod sibi uult fieri instruebat.



CAP. XCu.---De eadem re.

 De presbyteris aut diaconibus qui solent dimittere loca sua in quibus ordinati sunt, et ad alia loca se transferunt, placuit  ut iisdem locis ministrent. Quod si de relictis locis suis ad alium se locum transferre uoluerint, deponantur.



CAP. XCuI.---Quod non liceat clericum in duarum ciuitatum simul conscribi Ecclesiis.

 Non licere clericum in duarum ciuitatum conscribi simul Ecclesiis, et in qua ab initio ordinatus est, et ad quam confugit, quasi ad potiorem, ob inanis glorie cupiditatem. Hoc autem facientes reuocari debere ad suam Ecclesiam in qua primitus ordinati sunt, et ibi tantummodo ministrare.



CAP. XCuII.---De ordinatis, ne de ciuitate in ciuitatem contra ius canonum transferantur.

 Propter multam  perturbationem et seditiones que fiunt, placuit consuetudinem omnimodis amputari, que preter regulam in quibusdam partibus uidetur admissa, ita ut de ciuiuitate in ciuitatem, non episcopus, non presbyter, non diaconus transferatur. Si quis autem post definitionem sancti et magni concilii tale aliquid agere tentauerit, et se huiusmodi negotio manciparit, hoc factum prorsus in irritum ducatur, et restituatur Ecclesie cui fuerit episcopus, aut presbyter, aut diaconus ordinatus



CAP. XCuIII.---De eadem re.

 Quicunque temere ac periculose, neque timorem Domini pre oculis habentes, nec agnoscentes ecclesiasticam regulam, discedunt ab Ecclesia, presbyteri aut diaconi, uel quicunque  sub regula prorsus existunt, hi nequaquam debent in aliam Ecclesiam recipi, sed omnem necessitatem conuenit illis imponi, ut ad suas parochias reuertantur. Quod si non fecerint, oportet eos communione priuari.



CAP. XCIX.---Ne presbyteri causa legationis per diuersa mittantur loca, cura animarum relicta.

 Statutum est ut presbyteri, sicut hactenus factum est, indiscrete per diuersa non mittantur loca, nec ab episcopis, nec ab aliis prelatis, nec etiam a laicis, ne forte propter eorum absentiam, et animarum pericula et Ecclesiarum in quibus constituti sunt, negligantur officia.



CAP. C.---Quod presbyteri assidue legere debeant.

 Presbyteri, oportet uos assiduitatem  habere legendi, et instantiam orandi: quia uita uiri iusti lectione instruitur, oratione ornatur, et assiduitate lectionis munitur homo a peccato, iuxta illum qui dicebat: In corde meo abscondi eloquia tua, ut non peccem tibi. Hec sunt enim arma, uidelicet lectio et oratio, quibus diabolus expugnatur. Hec sunt instrumenta quibus eterna beatitudo acquiritur. His armis uitia comprimuntur, his alimentis uirtutes nutriuntur. Sed et si quando a lectione cessatur, debet manuum operatio subsequi: quia otiositas inimica est anime. Et antiquus hostis, quem a lectione siue ab oratione uacantem inuenerit, facile ad uitia rapit. Per usum namque lectionis discetis qualiter et uos uiuatis, et alios doceatis.  Per usum orationis, et uobis et his, quibus in caritate coniuncti estis, prodesse ualebitis. Per manuum operationem et corporis macerationem, et uitiis alimenta negabitis, et uestris necessitatibus subuenietis, et habebitis unde necessitatem patientibus porrigatis.



CAP. CI.---Ut presbyteri sine orariis non uadant.

 Presbyteri sine intermissione utantur orariis, propter differentiam sacerdotalis dignitatis.



CAP. CII.---Ut clericus artificio honesto uictum querat.

 Clericus quilibet uerbo Dei eruditus artificio honesto uictum querat.



CAP. CIII.---De eadem re.

  Clericus uictum et uestitum sibi artificio uel agricultura absque officii sui duntaxat detrimento preparet.



CAP. CIu.---De presbyteris, matutinali officio expleto, quid agere debeant.

 Presbyter mane matutinali officio expleto, pensum seruitutis sue canendo Primam, Tertiam, Sextam, Nonamque persoluat: ita tamen, ut postea horis competentibus et signis designantibus iuxta possibilitatem, aut a se, aut a scolaribus publice compleantur. Deinde peractis horis, infirmis uisitatis, si uoluerit ad opus rurale exeat ieiunus, ut iterum necessitatibus peregrinorum et hospitum, siue diuersorum commeantium, infirmorum quoque atque defunctorum succurrere  possit usque ad statutam horam, pro qualitate temporis et opportunitatis.



CAP. Cu.---De eadem re.

 Propheta dicente, Septies in die laudem dixi tibi: qui septenarius numerus a nobis sic implebitur, si Matutino, Prime, Tertie, Sexte, None, uespere, Completoriique tempore, nostre seruitutis officia persoluamus: quia de his dixit Propheta. Nam de nocturnis uigiliis idem ipse ait: Media nocte surgebam ad confitendum tibi, etc. Ergo his temporibus referamus laudes Creatori nostro, super iudicia iustitie sue.



CAP. CuI.---Quod magnum periculum sit aliquem fieri iudicem uite aliene, qui nescit suam temperare.

  Admonendi sunt presbyteri ut perpendant quia quidquid a fidelibus datur, redemptio peccatorum est: et ideo non glorientur talibus sumptibus uti, sed magis timeant quod in ueteri Testamento de sacerdotibus dictum est, iniquitatem populi eos debere portare. Et ideo cum magno timore super eos solliciti sint, quorum donis participantur: quia magnum periculum est iudicem fieri uite aliene, qui nescit tenere moderamina uite sue.



CAP. CuII.---Ut presbyteri iuxta ecclesiam hospitentur.

 Ut presbyteri nullatenus ubicunque hospitari sinantur, aut aliquo modo ipsi presumant, sed assidue apud suas  ecclesias esse studeant propter sacra mysteria, uel ministeria, fidelibus exhibenda, nec etiam alibi habitare permittantur. Neque mulieres quamcunque habitationem habeant in locis in quibus presbyteri aliquem recursum habuerint. Quod si obseruare paruipenderint, ita ut transgressores, et qui contra interdicta fecerint, iudicentur.



CAP. CuIII.---De presbytero, si uxorem acceperit, deponatur.

 Presbyter si uxorem acceperit, ab ordine deponatur. Si uero fornicatus fuerit, aut adulterium perpetrauerit, amplius pelli debet, et ad penitentiam redigi. Simili modo etiam diaconus, si eodem peccato succubuerit, ab ordine ministerii subtrahatur.



CAP. CIX.---De eadem re.


 Interdixit per omnia magna synodus non episcopo, non presbytero, non diacono, uel alicui omnino qui in clero est, licere subintroductam habere mulierem, nisi forte matrem, aut sororem, aut amitam, uel eas tantum personas que suspiciones effugiunt.



CAP. CX.---De eadem re.

 Feminas uero non alias esse patimur in domibus clericorum, nisi eas tantum quas propter solas necessitudinis causas habitare cum iisdem synodus Nicena permisit.



CAP. CXI.---De eadem re.

 Statutum est ab episcopis, de presbyteris qui feminas secum indiscrete habitare  permittunt, et propter hoc male opinionis suspicione denotantur, et si deinceps admoniti non se correxerint, uelut contemptores sacrorum canonum canonica inuectione feriantur.



CAP. CXII.---De eadem re.

 Id etiam ad custodiendam uitam et famam speciali ordinatione precipimus, ut nullus clericorum extranee sit mulieri qualibet consolatione aut familiaritate coniunctus, et non solum in domum illius extranea mulier non accedat, sed nec ipse frequentandi extraneam mulierem habeat potestatem, sed cum matre tantum et sorore et nepte, si habuerit aut uoluerit, uiuendi liberam habeat potestatem, de quibus nominibus nefas est aliud quam natura constituit suspicari.



CAP. CXIII.---Ut ancille a cellario presbyterorum remoueantur.


 Ancillas uel libertas a cellario uel a secreto ministerio, et ab eadem mansione in qua clericus manet, placuit remoueri.



CAP. CXIu.---Quod diaconi, sicut episcopus et presbyter, cessare debeant ab opere coniugali.

 Lex continentie eadem est altaris ministris, que episcopis atque presbyteris. Qui cum essent laici, siue lectores, licite et uxores ducere, et filios procreare potuerunt, sed cum ad predictos peruenerint gradus, cepit eis non licere quod licuit. Unde, ut de carnali fiat spiritale coniugium, oportet eos nec dimittere uxores, et quasi non habeant sic habere,  quo et salua sit caritas connubiorum, et cessent opera nuptiarum.



CAP. CXu.---De eadem re.

 Et quia diabolo nullum locum dare oportet, hoc precipue custodiendum decreuimus, ut nulli clerici cum extraneis feminis habeant familiaritatem, nec ullum male loquendi uel sentiendi hominibus aditum tribuant, quia frequenter per hanc indecentem occasionem contingit, ut diabolus qui insidiatur sicut leo in cubili suo, de ruinis seruorum Dei insultet. Si quis uero clericus post interdictum episcopi sui his inherere presumpserit, a communione habeatur alienus.



CAP. CXuI.---De eadem re.

  Inhibendum et modis omnibus interminandum est, ut nullus sacerdos eas personas feminarum, sicut et in canone insertum continetur, de quibus suspicio esse potest, in domo sua habeat, sed neque illas quas canones concedunt, matrem, amitam, sororem: quia, instigante diabolo, etiam in illis scelus frequenter perpetratum reperitur, aut etiam impedisse quas illarum. Sed si quis de his habuerit talem necessitatem patientem, cui sit necessitas sustentatio presbyteri, habeat in uico aut in uilla domum longe a presbyteri conuersatione, et ibi eis subministret que necessaria sunt. Sed hoc secundum auctoritatem canonum modis omnibus prohibendum, ut nulla femina ad altare presumat accedere, aut presbytero  ministrare, aut infra cancellos stare aut sedere.



CAP. CXuII.---De incontinentibus.

 De presbyteris et diaconibus diuinarum legum est disciplina, ut inter incontinentes in officiis talibus positi, omni honore ecclesiastico priuentur, nec admittantur ad tale ministerium, quod sola continentia oportet impleri.



CAP. CXuIII.---De ordinatis, quod cum mulieribus coire non debeant.

 Preterea quod dignum et pudicum et honestum est, tenere Ecclesia omnino debet, ut sacerdotes et Leuite cum mulieribus non ceant: quia ministerii quotidianis necessitatibus occupantur. Scriptum est: Sancti estote, quoniam ego sanctus sum Dominus Deus uester.



CAP. CXIX.---De ordinatis, si usuras exercuerint.


 Episcopus, presbyter, aut diaconus usuras a debitoribus exigens, aut desinat, aut certe damnetur.



CAP. CXX.---De eadem re

 Quoniam multi sub regula constituti auaritiam et turpia lucra sectantur, oblitique diuine Scripture dicentis: »Qui pecuniam suam non dedit ad usuram,« mutuum dantes centesimas exigunt, iuste censuit sancta et magna synodus, ut si quis inuentus fuerit post hanc definitionem usuras accipiens, aut ex adinuentione aliqua uel quolibet modo negotium transiens, aut hemiolia, id est, sescupla exigens, uel aliquid tale prorsus ex  cogitans turpis lucri gratia, deiiciatur a clero, et alienus existat a regula.



CAP. CXXI.---De eadem re.

 Illud etiam duximus premonendum, ut sicut non suo, ita nec alieno nomine aliquis clericorum exercere fenus attentet.



CAP. CXXII.---De eadem re.

 Quicunque in clero esse uoluerit, emendi uilius, uel uendendi carius studio non utatur.



CAP. CXXIII.---De eadem re.

 Ne hoc quoque pretereundum esse duximus, quos lam turpis lucri cupiditate captos, usurariam exercere pecuniam, et fenore uelle ditescere. Quod non dicam in eos in clericali  officio constitutos sed et in laicos cadere, qui Christianos se dici cupiunt, condolemus.



CAP. CXXIu.---De eadem re.

 Item placuit ut clericus si commodauerit pecuniam, pecuniam accipiat, si speciem, eamdem speciem quantum dederit accipiat.



CAP. CXXu.---Item de usurariis.

 Ut presbyteri a turpibus lucris et usuris non solum ipsi abstineant, uerum etiam plebes sibi subditas abstinere instruant.



CAP. CXXuI.---Quid sit usura.

 Usura est ubi amplius requiritur quam datur. uerbi gratia. Si dederis  solidos decem, et amplius requisieris: uel si dederis frumenti modium unum, et super aliquid exegeris.



CAP. CXXuII.---De eadem re.

 Quicunque enim tempore messis uel uindemie, non necessitate, sed propter cupiditatem, comparant annonam uel uinum; uerbi gratia: si cum duobus denariis comparat modium unum, et seruat usque dum uenundetur denariis quatuor, aut sex, aut amplius, hoc turpe lucrum dicimus.



CAP. CXXuIII.---De eadem re.

 Qualiter negotiantem aut excusat, aut arguit, quia est honestus questus, et turpis. uerumtamen penitenti utilius est dispendia  pati quam periculis negotiationis astringi, quia difficile est inter ementis uendentisque commercium non interuenire peccatum.



CAP. CXXIX.---Ut nullus ex ecclesiastico ordine edendi uel bibendi causa tabernas ingrediatur.

 Canonum statuta prohibent ut nullus ex ecclesiastico ordine sumendi cibi aut potus causa, nisi peregrinationis necessitate compulsus, tabernas ingredi audeat. Sed si aliquis hec interdicta uiolauerit, ut sanctorum canonum contemptor acerrimis corripiatur disciplinis.



CAP. CXXX.---Ut nullus ex sacro ordine cibi uel potus causa tabernas ingrediatur.

 Ut clerici edendi  uel bibendi causa tabernas non ingrediantur, nisi peregrinationis necessitate compulsi.



CAP. CXXXI.---De eadem re.

 Quod non oportet sacro mysterio deditos a presbyteris usque ad diaconos, et reliquum ecclesiasticum ordinem, id est usque ad subdiaconos, lectores, cantores, exorcistas et ostiarios, et ex numero continentium et monachorum ingredi tabernas.



CAP. CXXXII.---Ut illi quibus uxores ducere licitum non est, aliorum nuptias deuitent.

 Quibus licentia uxores ducendi non est, alienarum nuptiarum euitent conuiuia.



CAP. CXXXIII.---Quod non oporteat in bigami nuptiis prandere presbyterum.


 Presbyterorum in nuptiis bigami prandere non conuenit, quia cum penitentia bigamus egeat, quis erit presbyter qui, propter conuiuium, talibus nuptiis possit prebere consensum?



CAP. CXXXIu.---De eadem re.

 Presbyteri, diaconi, subdiaconi, uel deinceps quibus ducendi uxores non est licitum, etiam alienarum nuptiarum euitent conuiuia, neque his cetibus admisceantur, ubi amatoria cantantur et turpia, aut obsceni motus corporum choris et saltationibus efferuntur, ne auditus et obtutus sacris mysteriis deputatus, turpium spectaculorum atque uerborum contagione polluatur.



CAP. CXXXu.---De eadem re.

  Non liceat sacerdotibus uel clericis aliqua spectacula in nuptiis uel conuiuiis spectare, sed oportet antequam ingrediantur ipsa spectacula surgere et redire inde.



CAP. CXXXuI.---Ut nullus clericus in aliena ciuitate suscipiatur sine commendatitiis epistolis.

 Ut si quis clericus aut laicus ad alteram properat ciuitatem, et suscipitur preter commendatitias epistolas, et qui susceperit, et qui susceptus est, communione priuetur.



CAP. CXXXuII.---De eadem re.

 Nulli peregrinorum sine pacificis, id est commendatitiis suscipiantur epistolis.



CAP. CXXXuIII.---De clericis fugitiuis, ne ab aliis recipiantur.

  In concilio Antiocheno simul et in Chalcedonensi precipitur ut fugitiui clerici et peregrini a nullo recipiantur, nec ordinentur, nisi cum commendatitiis litteris, et sui episcopi uel abbatis licentia.



CAP. CXXXIX.---Ut peregrini clerici sine litteris sui episcopi non recipiantur.

 Peregrinos clericos et lectores, in alia ciuitate, preter commendatitias litteras sui episcopi, nusquam penitus ministrare debere.



CAP. CXL.---Ut clerici in aliena ciuitate non maneant, nisi episcopus loci mores eorum preuideat.

 Ut clerici in aliena  ciuitate non immorentur, nisi causas eorum iustas episcopus loci uel presbyteri locorum peruiderint.



CAP. CXLI.---De clericis et monachis, qui sine litteris episcopi sui uagantur.

 Clericis uel monachis sine commendatitiis epistolis episcopi sui licentia non pateat euagandi.



CAP. CXLII.---De eadem re.

 Clericis sine commendatitiis epistolis episcopi sui licentia non pateat euagandi, in monachis quoque presentis sententie forma seruetur.



CAP. CXLIII.---Ut pauperibus et indigentibus auxilio, quum proficiscuntur, pacificis litteris sit subueniendum.

 Omnes pauperes et  indigentes auxilio, cum proficiscuntur, sub probatione, epistolis uel ecclesiasticis pacificis tantummodo commendari decreuimus, et non commendatitiis litteris, propterea quod commendatitias literas honoratioribus tantummodo prestari personis conueniat.



CAP. CXLIu.---Ut illi clerici qui in alias prouincias suos sequuntur seniores, sine formata ministrare non permittitur.

 Qui cum senioribus suis de aliis prouinciis in aliam prouinciam ueniunt, sine formata ministrare non permittantur; quam etsi attulerint et ministrare idonei inuenti fuerint, instruantur quam religiose atque studiose sacrum ministerium peragant, et in quibus locis agere  debeant.



CAP. CXLu.---Quod clerico non liceat alienas possessiones conducere, aut secularibus se negotiis immiscere.

 Peruenit ad sanctam synodum quod quidam, qui in clero uidentur electi, propter lucra turpia conductores alienarum possessionum fiant, et secularia negotia sub cura sua suscipiant: Dei quidem ministerium paruipendentes, secularium uero discurrentes per domos, et propter auaritiam patrimoniorum sollicitudinem sumentes. Decreuit itaque sanctum concilium, nullum deinceps, non episcopum, non clericum, non monachum, aut possessiones conducere, aut negotiis secularibus se miscere, preter ecclesiasticarum rerum sollicitudinem.



CAP. CXLuI. Ut nullus laicus presbyterum suum uil licationi implicare presumat.


 Item iubendum est ut nemo laicorum presbyteros Ecclesiarum suarum turpi uillicationi, et secundum apostolum seculari et inhoneste negotiationi implicare, nec secum aliorum contra auctoritatem presumat ducere, quo ministerium sibi commissum cogantur negligere. Quod si hec interdicta presumpserit, excommunicetur.



CAP. CXLuII. De illis presbyteris qui contra statuta canonum uillici fiunt, et aliis sibi non concessis implicantur negociis, uiciisque non admittendis.

 Similiter de illis presbyteris qui contra statuta canonum uillici fiunt, tabernas  ingrediuntur, turpia lucra sectantur, et diuersissimis modis usuris inseruiunt, et aliorum domos inhoneste et impudice frequentant, et comessationibus et ebrietatibus deseruire non erubescunt, et per diuersos mercatus indiscrete discurrunt, obseruandum iudicauimus ut ab hinc districte seueriterque corceantur, ne per eorum illicitam et indecentem actionem, et ministerium sacerdotale uituperetur, et quibus debuerant esse in exemplum deueniant in scandalum.



CAP. CXLuIII. Nulli clericorum, ne subdiacono quidem connubium carnale conceditur.

 Nam quum extra clericorum ordinem constitutis, nuptiarum societati, et procreationi filiorum studere sit liberum arbitrium,  ad exhibendam tamen perfecte continentie puritatem, nec subdiaconis quidem connubium carnale conceditur, ut et qui habent, sint tanquam non habentes, et qui non habent, permaneant singulares. Quod si in hoc ordine, qui quartus est a capite, dignum est custodiri, quanto magis in primo aut secundo tertioue seruandum est, ne aut leuitico aut presbyterali honore, aut episcopali excellentia quisquam idoneus estimetur qui se a uoluptate uxoria necdum frenasse detegitur?



CAP. CXLIX.---De principibus qui solent suos sacerdotes ministeriis iudicandi deputare.

 Sepe principes, contra quoslibet maiestatis obnoxios, sacerdotibus negotia sua committunt. Et quia sacerdotes a Christo  ad ministerium salutis electi sunt, ibi consentiant regibus fieri iudices ubi iureiurando supplicii indulgentia promittitur, non ubi discriminis sententia preparatur. Si quis etiam sacerdotum contra hoc commune consultum discussor in alienis periculis exstiterit, sit reus effusi sanguinis apud Christum, et apud Ecclesiam perdat proprium gradum.



CAP. CL.---De illis qui Deo seruire disponunt, ut administrationem domorum non accedant.

 Nicasius Euastitanus Episcopus dixit: Credo placere suggestionem meam sanctitati uestre, et displicere uobis ut qui seruiunt Deo, et annexi sunt clero, accedant ad actus, et administrationem uel procurationem domorum.



CAP. CLI.---Item si liceat aliquem ex clero conductorem priuatorum fieri.

  Item placuit ut episcopi, presbyteri et diaconi uel clerici non sint conductores aut procuratores priuatorum, neque ullo turpi uel inhonesto negotio uictum querant, quia respicere debent scriptum esse: Nemo militans Deo, implicat se negotiis secularibus.



CAP. CLII.---Ut si quilibet ordinatus infra muros ciuitatis manens, ad sacrificium quotidianum non uenerit, clericus non habeatur.

 Presbyter, uel diaconus, uel subdiaconus, uel quilibet Ecclesie deputatus clericus, si intra ciuitatem fuerit, uel in loco in quo ecclesia est, aut in castello, aut in uico, aut in uilla, si ad ecclesiam ad sacrificium quotidianum  non uenerit, clericus non habeatur, si castigatus non [se] emendauerit.



CAP. CLIII.---De eadem re.

 Clericus qui intra muros ciuitatis manet, et ea die matutinis hymnis sine egritudine defuerit, septem dies a communione habeatur extraneus.



CAP. CLIu.---Quod omnes sacerdotes Domini oportet doceri, ut ceteros instruant, et sibi proficiant.

 Doceri ergo omnes oportet qui Domini sacerdotio funguntur, ut et ceteros instruant et sibi proficiant. Scriptum est enim: Qui docti fuerint, fulgebunt quasi splendor firmamenti: et qui ad iustitiam erudiunt multos, quasi stelle in perpetuas  eternitates. Et alibi: Populus autem sciens Deum suum obtinebit et faciet, et docti in populo docebunt multos. Ipsa enim ueritas per se infert, et dicit: Beatus est qui non fuerit scandalizatus in me. Ille procul dubio est scandalizatus in Deum, qui recte non docet, et qui eius scandalizat episcopum uel sacerdotem.



CAP. CLu.---Ut singuli presbyteri singulis annis suo episcopo de ministerio suo rationem reddant.

 Ut unusquisque presbyter per singulos annos episcopo suo rationem ministerii sui reddat, tam de fide catholica, quam de baptismo, atque de omni ordine ministerii sui.



CAP. CLuI.---Ut omnis presbyter sibi subditos fidem discere constringat.


 Symbolum, quod est signaculum fidei, et orationem Dominicam discere semper admoneant sacerdotes populum Christianum. uolumusque ut disciplinam condignam habeant qui hec discere negligunt, siue in ieiunio, siue in alia castigatione. Propterea dignum est ut filios suos donent ad scholam, siue ad monasteria, siue foras presbyteris, ut fidem catholicam recte discant, et Orationem dominicam, ut domi alios edocere ualeant. Qui uero aliter non potuerit, uel in sua lingua hoc discat.



CAP. CLuII.---Qualem professionem presbyteros aut diaconos suo episcopo oporteat facere, quando per parochias constituuntur.

 Quando presbyteri  aut diaconi per parochias constituuntur, oportet eos professionem episcopo suo facere, ut caste et pure uiuant sub Dei timore, ut, dum eos talis professio alligat, uite sancte disciplinam retineant.



CAP. CLuIII.---Nulli monacho non sacerdoti, uel laico, quantumlibet sint eruditi, licet predicare.

 De his uero que in sepe dicto concilio illicita contra uenerandos Nicenos canones presumptione tentata sunt, ad fratrem et cepiscopum nostrum Antiochene sedis presulem scripsimus: adiicientes et illud quod nobis propter improbitatem monachorum quorumdam religionis uestre uerbo mandastis per uicarios nostros, et hoc  specialiter statuentes ut, preter Dei sacerdotes, nullus audeat predicare seu monachus, siue ille laicus, qui cuiuslibet scientie nomine glorietur.



CAP. CLIX.---Ut parochiarii clerici ab episcopis suis canones discant.

 Ut parochiarii clerici a pontificibus suis necessaria sibi statuta canonum legenda percipiant, ne rei ipsi uel populi que per salutem eorum decreta sunt, excusent se postmodum ignorasse.



CAP. CLX.---Quod nulli sacerdotum canones liceat ignorare.

 Celestinus uniuersis episcopis per Apuliam et Calabriam constitutis. Nulli sacerdoti suos liceat canones ignorare, nec quidquam facere quod Patrum possit regulis  obuiare. Que enim a nobis res digna seruabitur, si decretalium norma constitutorum pro aliquorum libitu, licentia populis permissa, frangatur?



CAP. CLXI.---De presbyteris parochialibus cum conuenerint ut se inebriare non audeant.

 Ut nullus presbyterorum, quando ad anniuersarium diem, XXX aut uII uel III, alicuius defuncti, aut quacumque uocatione ad collectam presbyteri conuenerint, se inebriare nullatenus presumat, nec presumat precari in amore sanctorum uel ipsius anime bibere, aut alios ad bibendum cogere, uel se aliena precatione ingurgitare, nec plausus et risus inconditos, et fabulas inanes ibi referre, aut cantare presumat, uel turpia ioca, uel urso, uel tornatricibus ante  se facere permittat, nec laruas demonum, quas uulgo Talamascas dicunt, ibi ante se ferri consentiat: quia hoc diabolicum est, et a sacris canonibus prohibitum.



CAP. CLXII.---De eadem re.

 Quando autem conuenerint presbyteri ad aliquod conuiuium, decanus aut aliquis prior illorum, uersum ante mensam incipiat, et cibum benedicat, et tunc secundum ordinem sedeant, alter alteri honorem prebentes, et per uices cibum et potum benedicant, et aliquis de illorum clericis aliquid de sancta Scriptura legat. Et post refectionem similiter sanctum hymnum dicant ad exemplum Domini, sicut in cena fecisse legitur, et sic se contineant omnes presbyteri, maxime in talibus locis,  ut non uituperetur ministerium illorum.



CAP. CLXIII.---De eadem re.

 Summopere etiam quisque presbyter caueat, sicut de statu suo uult gaudere, ut non quacunque occasione patrem suum aut alium quemlibet ad iram et ad rixam, quanto minus ad pugnam uel ad cedem aliquo uerbo irritet seu prouocet, nec prouocatus ad hoc quisque prosiliat: quia in talibus comessationibus et potationibus, semper se immiscet diabolus.



CAP. CLXIu.---De eadem re.

 Quando presbyteri per Kalendas simul conueniunt, post peractum diuinum mysterium  et necessariam collationem, non quasi ad plenam refectionem, sed quasi ad prandium ibi ad tabulas resideant, ne per talia inhonesta conuiuia se inuicem grauent: quia indecens est et onerosum. Sepe etiam tarde ad ecclesiam redeuntes, maius damnum de reprehensione conquirunt, et de grauedine mutua contrahunt, quam lucrum ibi faciunt. Nam de huiusmodi conuentu Paulus Corinthios reprehendit, qui inconuenienter cenam dominicam manducare conueniebant. Sic et qui ad cenam dominicam, id est, ad collationem uerbi sub occasione conueniunt, et ex ueritate uentris causa coniunguntur, reprehensibiles coram Deo et hominibus habentur: et ideo, peractis omnibus, qui uoluerit, panem cum caritate in domo fratris sui simul cum fratribus frangat, et  singuli singulos bibere faciant, maxime ut ultra tertiam uicem poculum non contingant, et sic ad ecclesias redeant.



CAP. CLXu.---Ne clerici, nec non uiri religiosi, ante horam tertiam ineant conuiuia.

 Non oportet clericos uel laicos religiosos ante sacram horam diei tertiam inire conuiuia, neque aliquando clericos nisi hymno dicto edere panem, et post cibum gratias auctori Deo referre.



CAP. CLXuI.---De presbyteris, ut hospitales sint.

 Ut curam hospitum, maxime pauperum atque debilium, orphanorum quoque atque peregrinorum habeat presbyter, hosque ad prandium suum quotidie iuxta possibilitatem  conuocet, eisque hospitium tribuat.



CAP. CLXuII.---De eadem re.

 Ut autem omnis occasio rapine tollatur, uolumus ut presbyteri, qui bonum exemplum caritatis omnibus extendere debent, hospitales existant, iuxta dominicum et apostolicum preceptum, et humanitatem prebeant iter facientibus; quia per hospitalitatem placuerunt quidam Deo, angelis hospitio receptis. Et Dominus in die iudicii dicturus est electis: Hospes fui, et suscepistis me. Et Iob dicit: Ostium meum semper uiatori patuit.



CAP. CLXuIII.---Ut presbyteri plebes suas ut hospitales sint admoneant.

 Placuit ut presbyteri  plebes suas admoneant ut ipsi hospitales sint, et nulli iter facienti mansionem denegent, et ut omnis occasio rapine tollatur, nichil carius uendant transeuntibus, nisi quanto in mercato uendere possint. Quod si carius uendere uoluerint, ad presbyterum transeuntes hoc referant, et illius iussu cum humanitate eis uendant.



CAP. CLXIX.---Ut cibis sacerdotum semper lectio diuina misceatur.

 Pro reuerentia Dei et sacerdotum id uniuersa sancta synodus statuit, ut, quia solent crebro mensis otiose fabule interponi, in omni sacerdotali conuiuio lectio Scripturarum diuinarum misceatur. Per hoc enim et anime edificantur  ad bonum, et fabule non necessarie prohibentur.



CAP. CLXX.---De clericis intemperate uiuentibus.

 Clerici inter epula cantantes, ab officio detrahendi sunt.



CAP. CLXXI.---De clericis scurrilibus.

 Si quis clericus aut monachu uerba scurrilia, iocularia, risumque mouentia loquitur, acerrime corripiatur.



CAP. CLXXII.---De eadem re.

 Clericos scurriles et uerbis turpibus ioculatores ab officio detrahendos.



CAP. CLXXIII.---Ut clericus fideiiussor non sit.

 Clericus fideiiussionibus inseruiens, abiiciatur.



CAP. CLXXIu.---Ut clericus barbam non nutriat.


 Clericus nec comam nutriat nec barbam.



CAP. CLXXu.---De clericis per creaturam iurantibus.

. Clericum per creaturas iurantem, acerrime obiurgandum. Si perstiterit in uitio, excommunicandum.



CAP. CLXXuI.---De clericis qui adulationibus et proditionibus uacare deprehenduntur.

 Clericus qui adulationibus et proditionibus uacare deprehenditur degradetur ab officio.



CAP. CLXXuII.---De ordinatis qui solent contra ecclesiastica mandata auribus principis molestiam inferre.

  Si quis episcopus aut presbyter, aut quilibet regule subiectus Ecclesie, preter consilium et litteras episcoporum prouincie, et precipue metropolitani, adierit imperatorem: hunc reprobari et abiici oportere non solum a communione, uerum et ab honore cuius particeps uidetur existere: quia uenerandi principis auribus molestiam tentauit inferre, contra leges Ecclesie. Si igitur adire principem necessaria causa deposcit, hoc agatur cum tractatu et consilio metropolitani et ceterorum episcoporum qui in eadem prouincia commorantur: qui etiam proficiscentem suis prosequantur epistolis.



CAP. CLXXuIII.---De illis qui episcopis suis ne eos ad ampliorem honorem in ecclesia sua promoueant contradicunt.


 Item placuit ut quicunque clerici uel diaconi pro necessitatibus ecclesiarum non obtemperauerint episcopis suis, uolentibus eos ad honorem ampliorem in sua ecclesia promouere, nec illic ministrent in gradu suo, unde recedere noluerunt.



CAP. CLXXIX.---De presbytero certo crimine deposito, si de ministerio sibi interdicto aliquid agere presumpserit.

 Si quis presbyter ab episcopo suo fuerit degradatus, aut officio pro certis criminibus suspensus, et ipse per contemptum et superbiam aliquid de ministerio sibi interdicto agere  presumpserit, et postea, ab episcopo suo correptus, in certa presumptione perdurauerit, hic omnimodis excommunicetur, et ab ecclesia expellatur. Et quicunque cum eo communicauerit, similiter se sciat esse excommunicatum. Similiter de clericis, laicis, uel feminis excommunicatis obseruandum est. Quod si aliquis ista omnia contempserit, et episcopus emendare potuerit minime, regis iudicio exsilio damnetur.



CAP. CLXXX.---De presbytero uel diacono damnato qui imperatoris auribus molestus extiterit.

 Si quis a proprio episcopo presbyter aut diaconus, aut a synodo fuerit episcopus forte damnatus, et imperatoris auribus molestus exstiterit, oportet ad manus episcoporum  conuerti concilium, et que putauerint habere iusta, plurimis episcopis suggerant, eorumque discussiones ac iudicia prestolentur. Si uero hec paruipendentes molesti fuerint imperatori, hos nulla uenia dignos esse, nec locum satisfactionis habere, nec spem future restitutionis penitus operiri.



CAP. CLXXXI.---De presbytero qui prauis exemplis mala de se suspicari permiserit.

 Si quis presbyter uite sue negligens prauis exemplis mala de se suspicari permiserit, et populus, ab episcopo iuramento seu banno Christianitatis constrictus, infamiam eius patefecerit, et certi accusatores criminis eius defuerint, admoneatur primo seorsum ab episcopo, deinde sub duobus uel tribus testibus. Si non [se] emendauerit,  in conuentu presbyterorum episcopus eum publica increpatione admoneat. Si uero neque sic se correxerit, ab officio suspendatur usque ad dignam satisfactionem, ne populus fidelium in eo scandalum patiatur. Si autem accusatores legitimi non fuerint qui eius crimina manifestis indiciis probare contenderint, et ipse negauerit, tum ipse cum septem sociis suis eiusdem ordinis, si ualet, a crimine semetipsum expurget. Diaconus uero, si eodem crimine accusatus fuerit, semetipsum cum tribus excuset.



CAP. CLXXII.---De eadem re.

 Si quis presbyter contra laicum, uel laicus contra presbyterum aliquam habet querimonie controuersiam, episcopo precipiente, sine personarum acceptione finiatur. Laicus  per iuramentum, si necesse sit, se expurget: presbyter uero uice iuramenti per sanctam consecrationem interrogetur: quia sacerdotes ex leui causa iurare non debent. Manus per quam corpus et sanguis Christi consecrantur, iuramento polluatur! Absit! cum Dominus in Euangelio discipulis suis, quorum uicem non indigni in sancta gerimus Ecclesia dicat: Nolite omnino iurare. Sit autem sermo uester, est, est, non, non. Quod autem his abundantius est, ex malo est.



CAP. CLXXXIII.---Si clericus aduersus clericum habet negotium, ad secularia non recurrat iudicia.

 Si quis clericus aduersus clericum habet negotium, non deserat episcopum  proprium et ad secularia percurrat iudicia: sed prius actio uentiletur apud episcopum proprium, uel certe consilio eiusdem episcopi, apud quos utreque partes [cum] uoluerint iudicium continebunt. Si quis autem preter hec fecerit, canonicis correptionibus subiacebit.



CAP. CLXXXIu.---De presbyteris qui a plebibus infamabuntur, quomodo purgari debeant.

 Si quis presbyter a plebe sibi commissa mala opinione infamatus fuerit, et episcopus legitimis testibus approbare non potuerit, suspendatur ab officio presbyter usque ad dignam satisfactionem, ne populus fidelium in eo scandalum patiatur. Digna enim satisfactio est, si eis a quibus reus creditur, post rectam securitatem  de imposito crimine, innocens esse manifestatur. Quod ita nobis a maioribus constitutum esse docetur. Sed siue secundum canones, siue ad arbitrium episcopi sibi collegas uII coniungat, et iuret id sacro coram posito Euangelio: quod eum sancta Trinitas et Christus filius Dei, qui illud fecit et docuit quod Euangelium continet, et sancti quatuor Euangeliste qui illud scripserunt sic adiuuent, quod ille prenominatam actionem ita non perpetrarit, sicut ei de illis oblatum est. Et, in hac satisfactione purgatus, secure deinceps suum exerceat ministerium. Quam satisfactionem nonnulli precedentium patrum sanctum Leonem papam, in basilica sancti Petri apostoli, coram reuerendissimo cesare Carolo, ac clero et plebe ita fecisse commemorant: atque ita mox  uenerandum principem contra eiusdem sancti pape aduersarios, digne ultionis uindictam exercere.



CAP. CLXXXu.---Si aliquis ex ordinatis ab episcopo suo damnatus fuerit, ut non debeat ab aliquo defensari.

 Et illud petendum ut statuere dignentur ut, si quis cuiuslibet honoris clericus, iudicio episcoporum, quocumque crimine fuerit damnatus, non liceat eum siue ab Ecclesiis quibus prefuit, siue a quolibet homine defensari, interposita pena damni pecunie atque honoris, quo nec etatem nec sexum excusandum esse precipiant.



CAP. CLXXXuI.---De presbytero a populo accusato.

 De presbytero uero uel  quolibet sacerdote a populo accusato, si certi non fuerint testes qui crimini illato ueritatem dicant, iusiurandum erit in medio, et illum testem proferat de innocentie sue puritate, cui nuda et aperta sunt omnia, sicque maneat in proprio gradu.



CAP. CLXXXuII.---De clericis conuictis et confessis, si intra annum causam suam purgare contempserint, nulla uox eorum post audiatur.

 Rursum constitutum est ut aliquoties clericis conuictis et confessis in aliquo crimine, uel propter eorum quorum uerecundie parcitur, uel propter Ecclesie opprobrium, aut insolentem insultationem hereticorum atque gentilium, si forte cause sue adesse uoluerint, et innocentiam  suam asserere, intra annum excommunicationis hoc faciant. Si uero intra annum causam suam purgare contempserint, nulla uox eorum postea penitus audiatur.



CAP. CLXXXuIII.---Ut nullus ex ordinatis laico iurare presumat.

, Ut nullus ex ecclesiastico ordine cuiquam laico quidquam supra sacra, uel super sancta Euangelia iuret, sed simpliciter cum puritate et ueritate dicat: Est, est, Non, non; sed si est aliquid quod eis a laicis obiiciatur, ad episcopum, in cuius territorio est, deferatur: et iuxta id quod illi qui eiusdem sunt ordinis diiudicauerint, aut corrigatur aut expurgetur.



CAP. CLXXXIX.---Si presbyter aut diaconus in fornicatione, aut periurio, aut furto, homicidio, captus fuerit, ab officio suspendatur.


 Presbyter aut diaconus qui in fornicatione, aut periurio, aut furto, aut homicidio captus est, deponatur: non tamen communione priuetur. Dicit enim Scriptura: Non iudicat Dominus bis in idipsum.



CAP. CXC.---De ordinatis, si aliquis illorum percussor exstiterit.

 Si quis in aliquo ecclesiastico gradu sacratus percussor extiterit, corripiatur accerime. Si non emendauerit, deponatur.



CAP. CXCI.---De presbyteris qui propter suam negligentiam degradantur.

 Dictum est nobis  presbyteros propter suam negligentiam canonice degradatos, et seculariter gradu amisso uiuere, et penitentie agende bonum negligere. Unde statuimus ut, gradu amisso, agende penitentie gratia in monasterio aut canonico aut regulari mittantur. Si uero hoc fieri causa quelibet prohibuerit, ubicumque sint, penitentiam agere non desistant. Si autem amisso gradu seculariter uiuere uoluerint, et penitentiam agere neglexerint, ab Ecclesie communione separentur.



CAP. CXCII.---De ordinatis, si iniuste degradati fuerint.

 Episcopus, presbyter aut diaconus, si, a gradu suo iniuste deiectus, in secunda synodo innocens reperiatur, non potest esse quod  fuerat, nisi gradus amissos recipiat coram altari de manu episcoporum. Si episcopus est, orarium, annulum et baculum. Si presbyter, orarium et planetam. Si diaconus, orarium et albam. Si subdiaconus, patenam et calicem. Sic et reliqui gradus in reparationem sui recipiant que, cum ordinarentur, perceperant.



CAP. CXCIII.---De ordinatis qui episcopum proprium contemnunt.

 Si quis presbyter aut diaconus, episcopum proprium contemnens, se ab Ecclesia sequestrauerit, et seorsum colligens altare constituerit, et commonenti episcopo non acquieuerit, nec consentire uel obedire uoluerit semel et iterum  conuocanti, hic damnetur omnimodo, nec ultra remedium consequatur.



CAP. CXCIu.---Si presbyter contra suum episcopum inflatus schisma fecerit, ut anathematizetur.

 Ab uniuersis episcopis dictum est: Si quis presbyter ab episcopo suo correptus fuerit, debet utique apud uicinos episcopos conqueri, ut ab ipsis eius causa possit audiri, ac per ipsos suo episcopo reconciliari. Quod nisi fecerit, sed superbia, quod absit! inflatus secernendum se ab episcopi sui communione duxerit, ac separatim cum aliquibus schisma faciens sacrificium Deo obtulerit, anathema habeatur, et locum amittat. Si querimoniam iustam aduersus episcopum non habuerit, inquirendum erit.



CAP. CXCu.---De illis qui aliquem ex ordinatis falso crimine appetierint.


 Si quis episcopum aut presbyterum uel diaconum falsis criminibus appetierit, et probare non potuerit, nisi in fine dandam ei non esse communionem.



CAP. CXCuI.---Ut criminator crimen criminati, litteris comprehensum, ante accusationem episcopo suo representet.

 Illud preterea omni ecclesiastico ordini omnimodis obseruandum est, ut nullatenus aliquis presumat in concilio uel synodali conuentu aliquem confratrum accusatione pulsare, nisi prius ipsum accusationis crimen et litigationis causas, litteris per ordinem comprehensum, manu propria subscripserit, et episcopo uel sacre synodo  porrexerit, ut iuste et canonice litigantium controuersie finiantur. Non enim licet, ut auctoritas Romana testatur, nisi inscriptione celebrata reum quemquam fieri, nec ad iudicium exhiberi, quia sicut conuictum de crimine pena constringit, ita accusatorem, si non probauerit quod obiecit.



CAP. CXCuII.---Ut nullus ex ordinatis se proclamet in synodo, nisi scriptis.

 Hincmarus, archiepiscopus Remorum, suis accusatoribus dixit: Que est petitio uestra, fratres?---Misericordiam, inquiunt, petimus nobis a uestra paternitate impendi, de ministratione ordinum ecclesiasticorum, ad quos a domino Ebone quondam prouecti, a uestra auctoritate suspensi sumus. Hincmarus episcopus  dixit: Habetis libellum reclamationis aut postulationis, sicut ecclesiastica se habet traditio? Illi autem responderunt se pre manibus nullum habere libellum. Hincmarus episcopus dixit: Legum ecclesiasticarum auctoritas talis est ut in causis gestorum semper scripturam requirat: adeo ut qui ad sacrum fontem accedit, suum dare nomen precipiatur; qui ad summum sacerdotium prouehitur, decreto manibus omnium roborato eligitur; ordinatus autem a suis ordinatoribus litteras accipere iubetur; qui etiam ab ecclesiastica societate quolibet excessu discinditur, libellari scriptione aut recipitur aut deiicitur; sed qui accusatur, uel excommunicatur seu reconciliatur, per scripturam accusari uel  reconciliari iubetur. Et sic in ceteris huiusmodi in tantum scriptura deposcitur, ut, sicut beatus Gregorius in Commonitorio ad Ioannem defensorem ex Romanis legibus sumens scribit: Sententia que sine scriptura profertur, nec nomen sententie habere mereatur. Quapropter, fratres et filii, oportet uos, secundum ecclesiasticam auctoritatem, reclamationem uestram libelli serie allegare, eamque manibus uestris roboratam synodo sacre porrigere, ut conuenienter et canonice uobis ualeat responderi. Et tunc ipsi fratres libellum conscribentes, eique sua nomina subscribentes, porrexerunt Hincmaro episcopo, qui tunc una cum Weuilone, Senonensi archiepiscopo, et cum Amalrico, Turonensi eque archiepiscopo, sub presentia gloriosi regis Caroli,  synodo presidebat.



CAP. CXCuIII.---De clericorum accusatoribus: si unum ex obiectis probare non potuerint, ad cetera non admittantur.

 Item placuit, quotiescunque clericis ab accusatoribus multa crimina obiiciuntur, et unum ex ipsis de quo prius egerint, probare non ualuerint, ad cetera iam non admittantur.



CAP. CXCIX.---De episcopo aut presbytero, si causa criminalis eis reputata fuerit, quomodo se expurgare debeant.

 Si episcopo aut presbytero causa criminalis, homicidium, adulterium et maleficium reputatum fuerit, in singulis  Missam tractare debet, et Secretam publice dicere, et communicare, et de singulis sibi reputatis innocentem se ostendere. Quod si non fecerit, quinquennio a liminibus ecclesie extraneus habeatur.



CAP. CC.---Ut clerici ab alienis iudicibus non constringantur.

 In clericorum causa huiusmodi forma seruetur, ut nequaquam eos sententia non a suo iudice dicta constringat.



CAP. CCI.---Criminantem iniuste, et non probantem, uerberibus publice castigandum, et in exilium deportandum.

 Cum fortius punienda sint crimina que insontibus et maxime sacratis ordinibus ingeruntur,  quam sitis culpabiles, omnes qui in causa Ioannis diaconi resedistis, attendite, ut Hilarum criminatorem ipsius, nulla ex definitione uestra pena ueniens castigaret. Nec illud ad excusationem uestram esse credatis idoneum, quod uobis quasi iudicare uolentibus solus frater et cepiscopus noster Paschasius dicitur detulisse. Nam si zelus in uobis rectitudinis uiguisset, facilius uni a multis rationabiliter suaderi, quam multi ab uno poterant sine causa differri. Quia ergo tante nequitie malum sine digna non debet ultione transire, suprascriptum fratrem nostrum Paschasium uolumus admoneri ut eumdem Hilarum prius subdiaconatus, quo indignus fungitur, priuet officio, atque uerberibus publice castigatum  faciat in exsilium deportari, ut unius pena multorum possit esse eorrectio.



CAP. CCII.---Ut si quis clericum accusauerit, et testimoniis probare non potuerit, accusator penam accusati accipiat.

 Placuit ut, si quis aliquem clericorum in accusatione fornicationis impetit, secundum preceptum Pauli apostoli, duo uel tria testimonia requirantur ab illo. Quod si non potuerit datis testimoniis approbare quod dixit, excommunicationem accusati accusator accipiat.



CAP. CCIII.---Ut sicut laici clericos in secularibus in sua accusatione non recipiunt, ita nec ipsi in sacerdotum recipiantur.

 Omnes episcopi in tertia sessione acclamauerunt: Sane dignum est  ut, sicut sacerdotes uel clericos in sua accusatione uel secularibus iudiciis laici non recipiunt, ita ipsi in sacerdotum uel clericorum accusationibus, seu ecclesiasticis negotiis, nisi sponte collaudentur, non recipiantur: quoniam inconueniens est ut hi qui hos respuunt, ab his recipiantur.



CAP. CCIu.---Ut testimonium laici contra clericum nemo suscipiat.

 Testimonium laici aduersus clericum nemo suscipiat.



CAP. CCu.---De ordinatis, si accusati fuerint, quot testibus se excusare debuerint.

 Si autem presbyteri uel diaconi fuerint accusati, adiuncto sibi ex uicinis locis proprius episcopus legitimo numero  collegarum, quos ab eodem accusati petierint, id est, una secum in presbyterii nomine uI, in diaconii tribus, ipsorum causas discutiat, eadem dierum et dilationum, et a communione remotionum, et discussione personarum inter accusatores, et eos qui accusantur forma seruata. Reliquorum autem clericorum causas, etiam solus episcopus loci agnoscat et finiat.



CAP. CCuI.---De substantia defuncti presbyteri, cuius esse debeat.

 Sancto concilio allatum est quod quidam laici improbe agant contra presbyteros suos, ita ut de morientium presbyterorum substantia partes sibi uindicent sicuti de propriis seruis. Interdicimus itaque  canonica auctoritate ne hoc ulterius fiat: sed sicuti liberi facti sunt ad suscipiendum gradum et agendum diuinum officium, ita nichil ab eis exigatur preter diuinum officium. De peculiari uero sacerdotum nichil sibi usurpent, sed totum in quatuor diuidatur partes, una episcopo, alia altari, tertia pauperibus, quarta parentibus: et si non sunt idonei parentes, episcopus eam recipiat, et in usum Ecclesie diligenter distribuat. Et si quis contra hec facere presumpserit, anathematizetur.



CAP. CCuII.---De presbyteris qui sine testamento discesserint.

 Si quiscunque ex gradu ecclesiastico sine testamento et sine cognatione discesserit,  hereditas eius ad ecclesiam, ubi seruiuit, deuoluatur. Similiter de sanctimonialibus.



CAP. CCuIII.---De clericis qui laicalibus uestimentis utuntur.

 Ut laicalibus uestimentis clerici non utantur, id est, mantello uel cotto, siue cappa, nec pretiosis et ineptis calceamentis, et aliis nouitatum uanitatibus, red religioso et decenti habitu induti incedant.



CAP. CCIX.---De eadem re.

 Clericus professionem suam etiam habitu et incessu probet, et idoneo nec uestibus nec calceamentis decorem querat.



CAP. CCX.---De clericis qui ociose in nundinis ambulant.


 Clericus qui, non pro emendo aliquid, in nundinis uel in foro deambulat, ab officio suo degradetur.



CAP. CCXI.---Ut nullus ex clero arma militaria portet.

 Quicunque ex clero esse uidentur, arma militaria non sumant, nec armati incedant, sed professionis sue uocabulum religiosis moribus et religioso habitu prebeant. Quod si contempserint, tanquam sacrorum canonum contemptores et ecclesiastice sanctitatis profanatores, proprii gradus amissione mulctentur: quia non possunt simul Deo et seculo militare.



CAP. CCXII.---Ut omnes clerici magis confidant in defensione Dei quam in armis.


 Omnimodis dicendum est presbyteris et diaconibus ut arma non portent, sed magis confidant in defensione Dei quam in armis.



CAP. CCXIII.---De illis qui, ex ecclesiastico ordine, aut uenantur, aut cum accipitribus iocantur.

 Episcopum, presbyterum aut diaconem canes ad uenandum, aut accipitres, aut huiusmodi res habere non licet. Quod si quis talium personarum in hac uoluntate sepius detectus fuerit, si episcopus est, tribus mensibus se a communione suspendat, presbyter duobus, diaconus uno ab omni officio et communione suspendantur.



CAP. CCXIu.---De seruis Dei, ut omnes syluatice uagationes cum canibus et accipitribus interdicantur.


 Omnibus seruis Dei uenationes et syluaticas uagationes cum canibus, et ut accipitres et falcones non habeant, interdicimus.



CAP. CCXu.---Ut clericos discordantes episcopus sua potestate reconciliet.

 Discordantes clericos episcopus uel ratione uel potestate ad concordiam trahat, inobedientes synodus per audientiam damnet.



CAP. CCXuI.---De clericis qui proruperint in mutuam cedem.

 Si qui clerici in  mutuam cedem proruperint, prout dignitas officiorum in tali excessu contumeliam pertulerit, a pontifice districtius uindicetur.



CAP. CCXuII.---De eadem re.

 Frater in fratrem si ausus fuerit manum mittere, legitimam disciplinam accipiat.



CAP. CCXuIII.---De officiis et ministeriis septem diaconorum cum subdiaconibus et sequentium ordinum ministris obseruandis.

 Septem ergo diaconi sint in urbe Roma per septem regiones ciuitatis, sicut a patribus accepimus, qui per singulas hebdomadas et dominicos dies, atque festiuitatum solemnia, cum subdiaconibus et acolythis, ac sequentium ordinum  ministris, iniuncta sibi obseruent ministeria, et parati omni hora sint ad diuinum officium, et quidquid eis iniungitur peragendum. Similiter et uobis prout opportunum fuerit, per singulas ciuitates est faciendum ut diuinum, absque ulla mora aut negligentia, studiose ac solemniter agatur officium.



CAP. CCXIX.---De numero certo diaconorum.

 Diaconi septem debent esse iuxta regulam, licet et ualde magna sit ciuitas. Idipsum autem et Actuum apostolorum liber insinuat.



CAP. CCXX.---De eadem re.

 Diaconi septem esse debent secundum regulam, quamuis magna sit ciuitas. Cui  regule auctoritas erit liber Actuum apostolorum.



CAP. CCXXI.---Ut diaconi coram presbyteris non sedeant.

 Quod non oporteat diaconum coram presbytero sedere, sed iussione presbyteri sedeat. Similiter autem et diaconis honor habeatur ab obsequentibus, id est, a subdiaconis et omnibus clericis.



CAP. CCXXII.---De diaconibus qui se presbyteris anteponunt.

 Nonnulli diacones in tantam erumpunt superbiam ut sese presbyteris anteponant, atque in primo choro ipsi priores stare presumant presbyteris in secundo choro constitutis. Ergo ut sublimiores sibi presbyteros agnoscant, tam hi quam illi in utroque choro consistant.



CAP. CCXXIII.---Ut exorciste energumenis manus imponant.


. Omni die exorciste energumenis manus imponant.



CAP. CCXXIu.---De honore uniuersis ordinibus competente.

 Ita fratres iubet auctoritas diuina, et affirmat, ut, a subdiacono usque ad lectorem, omnes subditi sint diacono cardinali urbis Rome, in Ecclesia honorem representantes tantum. Pontifici uero, presbyter, diaconus, subdiaconus, acolythus, exorcista, lector, abbas, monachus, in omni loco representet obsequium, siue in publico, siue in gremio ecclesie.



CAP. CCXXu.---De sacerdotibus qui adimplere suum ministerium nesciunt, nec discere uolunt: quod ab officio sint submouendi.


 Sacerdotes qui rite non sapiunt adimplere ministerium suum, nec discere iuxta preceptum suorum episcoporum pro uiribus satagunt, uel contemptores canonum existunt, ab officio proprio sunt submouendi, quousque hec pleniter emendata habeant.



CAP. CCXXuI.---Ut inter clericos non computentur qui sub nullius episcopi disciplina inueniuntur.

 Nulla ratione clerici aut sacerdotes habendi sunt qui sub nullius episcopi disciplina et prouidentia gubernantur. Tales enim acephalos, id est, sine capite, prisce Ecclesie  consuetudo nuncupauit.



CAP. CCXXuII.---Exemplar formate epistole, que in Nicena synodo a sanctis patribus est formata et collaudata.

 In nomine patris , et filii , et spiritus sancti . Walterio Spirensi episcopo, ego Burchardus sancte Wormaciensis Ecclesie deuotus gregis Christi famulus, in Deo uero summe felicitatis beatitudinem. Cum sancta catholica Ecclesia prompta sit sequi documenta Euangelica, que dicunt: Qui recipit prophetam in nomine prophete, accipiet mercedem, prophete; et qui recipit iustum in nomine iusti, et cetera: et Apostolus iubeat hospitalitatem sectari, et necessitatibus sanctorum uirorum communicare; tamen propter eos qui  cauteriatam habent suam conscientiam, dicentes se esse simplices, cum sint astutia diabolica repleti, et pro opere pietatis dicunt se de loco ad locum transire, cum sint sua malitia faciente fugitiui, et dicunt se esse ministerio sacro insertos, cum non sint: statutum est a sanctis Patribus neminem clericum alienum et ignotum recipi ab aliquo episcopo et inthronizari in sua ecclesia, nisi habeat a proprio episcopo epistolam que in canonibus nominatur formata. Ideo notum facimus paternitati uestre quod presens frater noster harum literarum portitor nomine Ecmannus, non pro sua nequitia expulsus est a nobis: sed, postulantibus fratribus nostris, eo quod ex familia nostra fuit et noster baptizatus, fecimus ei libertatem receptam a cornu altaris canonice, et ordinauimus  eum ad gradum presbyterii. Cui etiam has dimissorias siue commendatitias literas fecimus, et eum ad uestram dilectam fraternitatem dirigimus, ut in uestra parochia sub uestro sacro regimine et defensione consistere ualeat. Ego, inquam, Burchardus humilis episcopus, in nomine Patris, et Filii, et Spiritus sancti, et in unitate sancte Ecclesie, in qua Petro datum est ius ligandi atque soluendi, absoluo Ecmannum presbyterum de ciuitate Wormaciensi, indictione X; et licentiam do uobis inthronizandi eum in quacunque ecclesia uultis uestre parochie. Hanc ergo epistolam Grecis litteris hinc inde munire decreuimus, et annulo Ecclesie nostre firmare censuimus. Fraternitatem uestram Christus nobis incolumen  conseruet. . . . . . . . . . . . . Data Wormacie, Idibus Martii, anno Dominice incarnationis millesimo duodecimo, indictione X.



CAP. CCXXuIII.---De illo qui fugam fratris celauerit.

 Si quis eum quem, districtionem ecclesiasticam non ferentem, fugam meditari agnouerit, non statim prodiderit, perditionis illius participem se esse non dubitet: et tam diu est a conuentu fratrum sequestrandus, quam diu ille ualeat reuocari.



CAP. CCXXIX.---De illis qui presbyteros suos male tractauerint.

 Si quis presbyterum proprium inhonorat, aut uerbo aut facto contumeliam  facit, tam diu a liminibus Ecclesie arceatur, quousque per condignam penitentiam satisfaciat. Ait enim Apostolus: Presbyteri qui bene presunt, duplici honore digni habeantur. Item alibi dicit: Obedite prepositis uestris, subiecti eis estote, etc.



CAP. CCXXX.---Ut nomen pape in Ecclesiis sanctis recitetur.

 Et hoc iustum uisum est nobis ut nomen domini pape, quicunque sedi apostolice prefuerit, in nostris Ecclesiis recitetur.



CAP. CCXXXI.---Ut presbyter aut diaconus qui canonicus non est, sed in uillis habitat, nusquam summas festiuitates celebret nisi in ciuitatibus.

 Si quis presbyter aut  diaconus, qui non in ciuitate canonicus esse dinoscitur, sed in uillulis habitans, in oratoriis officio sancto deseruiens celebrat diuina mysteria, festiuitates precipuas, Domini Natalem, Pascha, Pentecosten, et si que principales sunt festiuitates relique, dehinc ne faciat commonemus: et nusquam alibi nisi cum episcopo suo in ciuitate festiuitates supradictas celebret. Quicunque sunt ciues laici, natu maiores, pari modo in urbibus ad pontifices suos in predictis festiuitatibus ueniant, et ibi diuina mysteria celebriter audiant. Quod si qui improba temeritate hec contempserint, a communione pellantur.



CAP. CCXXXII.---Ut presbyteris potestas predicandi in suis plebibus concedatur.

 Hoc etiam pro edificatione  omnium ecclesiarum, et pro utilitate totius populi nobis placuit, ut non solum in ciuitatibus, sed etiam in omnibus parochiis, uerbum faciendi daremus presbyteris potestatem, ita ut si presbyter aliqua infirmitate prohibente per seipsum non potuerit predicare, sanctorum patrum Homelie a diaconibus probatis recitentur.



CAP. CCXXXIII.---De clericis qui in rixa interficiuntur.

 Quicunque clericus aut in bello, aut in rixa, aut gentilium ludis mortuus fuerit, neque oblatione neque oratione pro eo postuletur, sed in manus incidat iudicis: sepultura tantum non priuetur.



CAP. CCXXXIu.---De clericis qui a dominis suis liberi facti sunt.


 Nullus clericus ad gradum presbyterii promoueatur, nisi ut scriptum in canonibus habetur. Si enim propter Dei dilectionem quis de seruis suis quemquam elegerit, et docuerit literas, et libertati condonauerit, et per intercessionem erga episcopum presbyterum effecerit, et secundum apostolos uictum et uestitum ei donauerit: ille autem postea in superbiam elatus missam dominis suis et canonicas horas obseruare, et psallere renuerit, et eis iuste obedire, dicens se liberum esse, noluerit, et quasi libere cuius uult homo fiat, hoc sancta synodus anathematizat, et illum a sancta communione  arceri iudicat, donec resipiscat et domino suo obediat secundum canonica precepta. Sin autem obstinato animo et hoc contempserit, accusetur apud episcopum qui eum ordinauit, et degradetur: et fiat seruus illius idem domini sui, sicut natus fuerat. Quisquis uero talem secum habuerit, postea quam rem illius predictam audierit, et domino suo non reddiderit, uel a se proiecerit, siue episcopus, siue comes, siue clericus, siue laicus, anathematis illius societate nodatus, penam excommunicationis luet.



CAP. CCXXXu.---De presbyteris qui parochias fugerint in quibus locati sunt.

 Presbyter proprio loco dimisso ad alium migrans nequaquam recipiatur, nisi sue migrationis causam dixerit, et se innocenter uixisse in parochia in qua ordinatus est sub  testibus probauerit: litteras etiam habebit in quibus sint nomina episcopi et ciuitatis plumbo impressa, quibus cognitis, et talibus inuentis quibus fides adhiberi possit, recipiatur.



CAP. CCXXXuI.---De presbyteris qui crimine capitali accusantur, et collegas quibus se excusare possint non habent.

 De presbyteris qui crimine fornicationis, siue aliquo capitali flagitio accusantur, et non habent collegas cum quibus se excusare possint, aut si forte lapsi fuerint, quomodo satisfaciant. In quorum iudicio neque ad dexteram, neque ad sinistram declinandum est, sed recta uia gradiendum. In concilio namque Neocesariensi cap. scriptum est: Presbyter  si uxorem acceperit, ab ordine deponatur. Si  uero fornicatus fuerit, aut adulterium perpetrauerit, amplius pelli debet et ad penitentiam redigi.



CAP. CCXXXuII.---De predicatione presbyterorum.



Precipimus uobis ut unusquisque uestrum super duas seu tres hebdomadas, diebus dominicis seu festiuitatibus sanctorum, populum sibi commissum doctrinis salutiferis ex sacra Scriptura sumptis in Ecclesia sibi commissa post Euangelium perlectum instruere studeat, et iubeat illis ut nullus de ecclesia exeat, antequam a presbytero siue diacono ultima laus, id est Benedicamus Domino, aut Ite missa est, pronuntietur.



CAP. CCXXXuIII.---De ecclesiasticis, si seculares potestates habere desiderant.

  Certum namque est non uos ante exercitui ducem preponere, nisi uobis labor eius fidesque complaceret, et nisi eum anteacte uite uirtus et sollicitudo aptum esse monstrauerit. Si uero non aliis nisi huiusmodi uiris committitur gubernandus exercitus, qualis dux esse debeat animarum ex istius bone rei comparatione colligitur. Sed uerecundum nobis est, et dicere pudet, quia sacerdotes sibi ducatum arripiunt, qui exordium religiose militie non uiderunt.



CAP. CCXXXIX.---Ut uiri ueraces et Deum timentes, in ciuitatibus et in publicis uicis decani constituantur.

 Ut populus admoneatur  ut in dominicis et festis diebus omnes ad uesperas, et nocturnas uigilias, et ad missam omnimodis occurrant, et ut decani in ciuitatibus et in uicis publicis uiri ueraces et Deum timentes constituantur, qui desides et negligentes commoneant ut ad Dei seruitium absque occasione properent, et ut ipsi decani sacramento adstringantur ut, nulla interueniente causa, scilicet, aut amoris, aut timoris, aut propinquitatis, muneris, negligentes et transgressores reticeant, quin sacerdotibus proprias eorum culpas manifestent. Sacerdotum autem erit ita eorum uitia, zelo et amore diuino, cum debita disciplina corrigere, sicut ipsi nolunt pro aliorum erratibus sententiam iuste damnationis suscipere. Et ut dies festi a uespera usque ad uesperam absque opere seruili  cum debito honore celebrentur.


 FINIS LIBRI SECUNDI.



[LIBER TERTIUS.]



INDEX CAPITULORUM LIBRI TERTII.

     CAP. I. Quid sit Ecclesia.
    II. De primitiua Ecclesia.
    III. Quod sacerdotes agros quos uendere solebant, ad communem utilitatem ecclesiis tradebant.
    Iu. Quo tempore uiri religiosi seipsos domino consecrarunt, edificantes basilicas in suis fundis.
    u. Quod Constantinus primus imperatorum fabricandi ecclesias licentiam tribuit.
     uI. Ut nullus ecclesiam edificet, nisi ille cui episcopus loci locum designauerit.
    uII. De illo qui in suo predio ecclesiam edificare desiderat.
    uIII. Ut omnes ecclesie in illius episcopi potestate sint in cuius territorio posite sunt.
    IX. Ut antique ecclesie possessionibus propter nouas non spolientur.
     X. De ecclesiis et altaribus, ubi aliqua dubitatio est de consecratione, ut consecrentur.
    XI. Si altare motum fuerit, denuo ecclesia consecretur.
    XII. Si ecclesia uiolata fuerit, iterum consecretur.
    XIII. Ut ecclesiam ubi paganus sepultus est, non liceat dedicari.
    XIu. Ut in ecclesia in qua cadauera sepulta sunt, altare consecrare non liceat.
    Xu. Ut loca semel dicata, perpetuo sic permaneant.
    XuI. De locis dudum sacratis, et nunc neglectis, ut iterum reformentur.
    XuII. Ut nullus aliud altare erigere presumat, nisi quod ab episcopo consecratum est.
     XuIII. Ut energumeni ecclesiarum pauimenta uerrant.
    XIX. De monasteriis semel consecratis.
    XX. de illis qui dotem ecclesie sibi uindicare presumpserint.
    XXI. De ecclesiis destructis, quomodo restaurari debeant.
    XXII. Quod in una terminatione plures baptismales ecclesie esse non possint.
    XXIII. Ut regularia monasteria nec uendi nec commutari possint nisi cum alio monasterio.
    XXIu. Ut non liceat alicui unius Ecclesie terram, nisi cambiatur, uertere ad aliam.
    XXu. Ut altaria, nisi sint lapidea, chrismate non consecrentur.
     XXuI. Ut monasterium ad meliorandum in alium liceat ponere locum.
    XXuII. Ut sine missa ecclesia non debeat dedicari.
    XXuIII. Ut episcopus neminem prohibeat ecclesiam ingredi, et audire uerbum Dei.
    XXIX. Ut populus qui conuenerit ad Missam, antequam finiatur non discedat.
    XXX. De illis qui ecclesiastica habent beneficia.
    XXXI. De ecclesiis apud barbaros constitutis.
    XXXII. De ecclesiis Arianorum.
    XXXIII. De diecesanis ecclesiis destitutis.
    XXXIu. Qualiter destitutam ecclesiam alteri ecclesie recte coniungere ualeat episcopus.
    XXXu. Ut picture in ecclesia fieri non debeant.
    XXXuI. Item de pictura.
     XXXuII. Ut non pro debito episcopus de consecranda ecclesia munus aliquod requirat.
    XXXuIII. Ut ecclesiam in qua cadauera infidelium sepulta sunt sanctificare non liceat.
    XXXIX. De lignis dedicate ecclesie, ad quos usus uerti debeant.
    XL. Quid episcopo agendum sit, si plures heredes de una contenderint ecclesia.
    XLI. De eadem re.
    XLII. De ecclesiis inter heredes diuisis.
    XLIII. Ut singuli presbyteri singulas habeant ecclesias.
    XLIu. De eadem re.
    XLu. De eadem re.
     XLuI. Ut unusquisque presbyter una ecclesia contentus sit.
    XLuII. De eadem re.
    XLuIII. De eadem re.
    XLIX. De eadem re.
    L. De ordinibus sacris.
    LI. De ecclesiis seu sanctis nouiter inuentis.
    LII. Ut unaqueque ecclesia mansum integrum habeat sine seruitio.
    LIII. Ut nullus de dote ecclesie, uel de manso presbyterorum censum persoluere cogat.
    LIu. De altaribus que passim fiunt per agros.
    Lu. Ut martyrum dignitatem nullus profanus infamet.
    LuI. Ut missarum solemnia non ubique, sed in locis  ab episcopo consecratis fiant.
    LuII. De missa non celebranda, nisi in sacrato loco.
    LuIII. De eadem re.
    LIX. Quod non liceat missas celebrare, nisi in locis ab episcopo ciuitatis consecratis.
    LX. De eadem re.
    LXI. De eadem re.
    LXII. De reparatione Ecclesie.
    LXIII. Ut ante horam diei tertiam non sint celebrande misse.
    LXIu. Ut pro fidelibus defunctis singulis diebus missas celebrare liceat.
    LXu. Ut missa mortuorum pro omnibus Christianis sit cantanda.
     LXuI. Ut institutiones missarum sicut in metropoli fiunt, sic et reliquis comprouincialibus Ecclesiis.
    LXuII. Ut preces et prefationes, que in concilio probate non fuerint, non celebrentur.
    LXuIII. Ut nullus presbyter solus missam cantare presumat.
    LXIX. De Prefationibus quas sancta Romana tenet Ecclesia.
    LXX. De sacerdotibus, missarum tempore si egritudinis aliquis euentus eis accesserit.
    LXXI. De eadem re.
    LXXII. De presbyteris qui demonibus uariisque passionibus uexantur, quod illis sacra tractare non liceat.
    LXXIII. De eadem re.
     LXXIu. De presbyteris qui soli missas solent celebrare.
    LXXu. De illis qui coniugati presbyteri oblationes spreuerint.
    LXXuI. Ut presbyteri communicent quotiescunque missas celebrauerint.
    LXXuII. De eadem re.
    LXXuIII. De eadem re.
    LXXIX. De eadem re.
    LXXX. Ut in ecclesia nichil aliud agatur, nisi id ad quod facta est.
    LXXXI. De eadem re.
    LXXXII. De eadem re.
    LXXXIII. Ut nullus in ecclesia conuiuetur.
     LXXXIu. Ut nullus in ecclesia tabernas constituat.
    LXXXu. De eadem re.
    LXXXuI. Ut unicuique in domo sua orare liceat.
    LXXXuII. Ut canticum turpe circa ecclesias non fiat.
    LXXXuIII. Ut sanctorum reliquie in oratoriis uillaribus non ponantur.
    LXXXIX. Ut sedes episcopalis, si necesse fuerit, in alium locum transferatur.
    XC. De mutandis sanctis locis.
    XCI. Quod, translatis martyribus, honor interdum cum illis migret, interdum in loco permaneat.
    CXII. Quod sanguis martyrum consecret locum, non locus sanguinem.
    CXIII. Quid sit basilica.
    XCIu. De illis qui domum Dei contemptibilem  faciunt.
    XCu. De eadem re.
    XCuI. Ut calix et patena ex auro aut ex argento fiat.
    XCuII. De obseruanda mensa Christi.
    XCuIII. Ut corporale ex purissimo linteo sit, et unius materiei.
    XCIX. Ut sacrificium altaris non in serico panno, aut tincto celebretur.
    C. Ut mulieres ad altare non accedant, et officiis uirorum se non intromittant.
    CI. De eadem re.
    CII. Ut laici iuxta altare non sedeant.
    CIII. De illis sacerdotibus qui in Ecclesia, dum Euangelia leguntur, sedere presumunt.
     CIu. Ut nullus calicem, patenam, uel uestimentum sacerdotale in uadium tabernario prestare presumat.
    Cu. Ut nullus calicem, patenam, aut aliqua uasa sacra ad alios usus facere presumat.
    CuI. Quod licitum sit episcopis cum consilio cleri de thesauro ecclesie sue familie in necessitate succurrere.
    CuII. Ne cadauera pallio altaris cooperiantur.
    CuIII. Ne ad nuptiarum ornatum diuina ministeria prestentur.
    CIX. Ut ecclesia seculari potentia minime peruadatur.
    CX. De presbyteris qui ecclesias suas per pretium acquisierint.
     CXI. Ut nullus laicus ab ecclesia sua presbyterum eiicere audeat.
    CXII. Item de illis qui presbyteris ecclesias auferunt.
    CXIII. Ut nullus aliquod munus propter ecclesiam a presbytero requirat.
    CXIu. De eadem re.
    CXu. Ut presbyteri plebes admoneant ut linteamina altaris preparent.
    CXuI. Ut episcopi preuideant quid presbyteri dominis suis pro ecclesiis facere debeant.
    CXuII. De eadem re.
    CXuIII. De presbyteris nichil habentibus quando ordinantur.
     CXIX. De eadem re.
    CXX. De eadem re.
    CXXI. De eadem re.
    CXXII. De eadem re.
    CXXIII. De presbyteris qui ex reditibus ecclesie sibi res comparauerint, et structuras ibi fecerint, et mulieres ibi posuerint.
    CXXIu. De consuetudine seruanda que non est contra fidem.
    CXXu. Ut ecclesiastica statuta, ab apostolis et reliquis magistris Ecclesie tradita, integra seruentur.
    CXXuI. Ut consuetudines ecclesiastice pro lege sint tenende.
    CXXuII. Item de consuetudinibus ecclesiasticis obseruandis.
     CXXuIII. Quid agendum sit in causis de quibus certa in canonibus non inueniuntur iudicia.
    CXXIX. Ut cuncta que Deo offeruntur consecrata habeantur.
    CXXX. De eadem re.
    CXXXI. Ut decima nullo modo negligatur.
    CXXXII. De illis qui decimas dare nolunt.
    CXXXIII. Quod decime ab omnibus Christianis ex debito reposci debeant.
    CXXXIu. De illis qui decimas dare noluerint, nisi pretio conducantur.
    CXXXu. Ut decima Dei census nuncupetur.
    CXXXuI. De oblationibus parochitarum: cuius esse debeant.
    CXXXuII. Quod in unaquaque ecclesia tam de reditibus  quam oblationibus quatuor debeant fieri portiones.
    CXXXuIII. Item quod de decimis quatuor debeant fieri portiones.
    CXXXIX. Ubi terminari debeant contentiones orte inter Christianos.
    CXL. De his qui oblationes parentum, aut testamenta, uel quod ipsi donauerint ecclesiis, retinere aut auferre conantur.
    CXLI. De illis qui Deum heredem faciunt.
    CXLII. De his qui oblationes defunctorum aut negant aut difficulter reddunt.
    CXLIII. De eadem re.
    CXLIu. De eadem re.
    CXLu. De eadem re.
     CXLuI. Ut omnes ecclesie uel decime in episcoporum potestate consistant.
    CXLuII. Quod tricennalis possessio firma sit.
    CXLuIII. Ut singularum Ecclesiarum rusticane parochie semper maneant inconcusse.
    CXLIX. Quod tricennalis possessio, si intacta permansit, mutari non debeat.
    CL. Item de rebus XXX annis possessis.
    CLI. De illis qui de ecclesiis cemeteria faciunt.
    CLII. De illis qui in sacris locis se sepeliri petierint.
    CLIII. De eadem re.
    CLIu. De eadem re.
    CLu. De eadem re.
    CLuI. De eadem re.
     CLuII. Ut corpora defunctorum in ecclesia non sepeliantur.
    CLuIII. De eadem re.
    CLIX. Ut nemo pro sepeliendis mortuorum corporibus aliquid muneris exigat.
    CLX. De sepultura coniugatorum in primis connubiis.
    CLXI. De eadem re.
    CLXII. De eadem re.
    CLXIII. Quorum mens una fuerat, sepultura non separet.
    CLXIu. De rebus immobilibus ecclesie.
    CLXu. De eadem re.
    CLXuI. De prestariis uiduatarum ecclesiarum ut non ualeant.
    CLXuII. De eadem re.
     CLXuIII. De eadem re.
    CLXIX. De eadem re.
    CLXX. De donatione, uel uenditione, uel commutatione rei ecclesiastice.
    CLXXI. De commutationibus ecclesiasticarum rerum.
    CLXXII. De eadem re.
    CLXXIII. De ecclesiasticis mancipiis.
    CLXXIu. De eadem re.
    CLXXu. De regalibus preceptis super prestaria
    CLXXuI. De episcopo qui mancipium Ecclesie manumitti desiderat.
    CLXXuII. De sacerdotibus qui res suas ecclesie relinquunt.
    CLXXuIII. Ut presbyteri rem ecclesie uendere non  presumant.
    CLXXIX. Ut nullus ordinatus de ministeriis ecclesie aliquid uendere presumat.
    CLXXX. De presbyteris qui de iure sui tituli aliquid distrahunt.
    CLXXXI. De eadem re.
    CLXXXII. Quod quantum remedium uenie oblatio ecclesiastica tribuit conferenti, tantum damnum preparat fraudatori.
    CLXXXIII. De clericis qui documenta quibus ecclesie possessio firmatur distrahunt.
    CLXXXIu. De libertis qui a patrocinio ecclesie discesserunt.
    CLXXXu. De libertis ecclesie.
    CLXXXuI. De libertis qui a quibuscunque manumissi  sunt.
    CLXXXuII. De manumissis in ecclesia.
    CLXXXuIII. De fugitiuis ecclesiast. seruis.
    CLXXXIX. De episcopis qui nichil suis ecclesiis conferunt, et tamen ex familia liberos facere presumunt.
    CXC. De illis qui pro aliquo reatu fugiunt ad ecclesiam.
    CXCI. De raptore, si cum rapta ad ecclesiam confugerit.
    CXCII. De seruo, si pro qualibet culpa dominum suum ad ecclesiam fugerit.
    CXCIII. De eadem re.
    CXCIu. De eadem re.
     CXCu. De eadem re.
    CXCuI. De immunitate ecclesie.
    CXCuII. De fugientibus ad ecclesiam.
    CXCuIII. Quid in ecclesia legi debeat.
    CXCIX. Ut excommunicandi sint qui libros famosos legerint.
    CC. De illis qui clam concipiunt
    CCI. De infantibus in adulterio natis, et ad ecclesiam expositis.
    CCII. De eadem re.
    CCIII. De auaritia sacerdotum.
    CCIu. De illis qui ecclesias incenderint.
    CCu. De quodam clerico a diabolo uexato.
    CCuI. De rebus ecclesie que mortuo episcopo a presbyteris uendite fuerint.
     CCuII. De eo qui spernit oblationem presbyteri qui uxorem habuit.
    CCuIII. Quod non permittantur ecclesiastici ad cemiteria hereticorum accedere.
    CCIX. Quod non oporteat ab hereticis eulogias accipere.
    CCX. Quod nullus Christianus ad pseudomartyres ire debeat.
    CCXI. Quod non oporteat plebeios psalmos in ecclesia cantari.
    CCXII. De illis qui conuentus qui ad confessiones martyrum fiunt abominantur.
    CCXIII. Ut uictus ab exorcistis energumenis in domo Dei sedentibus administretur.
    CCXIu. Ut sacra uasa non ab aliis quam a sacris  uiris tractari debeant.
    CCXu. De sacratis feminis que sacra uasa et pallas altaris tractare presumpserint.
    CCXuI. De uasis sacris, de palliis altaris, et uelis ecclesie; si uetustate consumpta fuerint, quidinde faciendum sit.
    CCXuII. De ordine librorum ueteris Testamenti.
    CCXuIII. De ordine prophetarum.
    CCXIX. De ordine librorum Noui Testamenti, quos sancta Romana Ecclesia tenet, et omnis uniuersalis Ecclesia obseruat.
    CCXX. Ordo septem epistolarum canonicarum.
    CCXXI. De notitia librorum apocryphorum qui a sanctis patribus eterna damnatione damnati sunt.
    CCXXII. Quando et quo tempore libri ueteris et  Noui Testamenti legendi sint.
    CCXXIII. De uasculis quibus mysteria sacra conficiuntur.
    CCXXIu. De ecclesia a compluribus coheredibus obsessa.
    CCXXu. De altaribus in quibus sacre reliquie non inueniuntur.
    CCXXuI. In altari in quo episcopus missam celebrat, ne eo die presbyter aliam iterare presumat.
    CCXXuII. Ut in oblatione corporis et sanguinis Domini incensum imponi debeat.
    CCXXuIII. Ut quoties basilicam ad quam itur presentia noue plebis impleuerit, toties sacrificium subsequens offeratur.
     CCXXIX. Ut nullus presbyter titulum super titulum usurpare presumat.
    CCXXX. Ut episcopus aut presbyter postquam missam inceperit et orationem dixerit, nisi passio aliqua interuenerit, antequam inceptum ministerium adimpleat, ab altario Dei nullo modo discedere audeat.
    CCXXXI. Ut nullus episcopus uel presbyter ad celebranda missarum solemnia cum baculo ire, aut uelato capite altario Dei assistere audeat.
    CCXXXII. Ne corpora sanctorum transferantur de loco ad locum.
    CCXXXIII. Qui mortui in ecclesia sepeliantur.
     CCXXXIu. Quod omnes fideles in ecclesia nichil agere debeant, nisi orare.
    CCXXXu. Quod diuina clementia fixis in terram genibus exoranda sit, nisi in maioribus solemnitatibus.
    CCXXXuI. Quod non liceat mortuis osculum dare.
    CCXXXuII. Ut fideles sepeliri debeant.
    CCXXXuIII. Ut sacerdotes ad tempus orationibus uacent antequam sacrificent.
    CCXXXIX. De laicis qui ecclesias proprias habent.
    CCXL. De ecclesiis monachorum.
    CCXLI. De illis qui, dum sue proprietatis loca alicubi dare uoluerint, decimam nusquam tradere se posse cognoscant.




 Indicis Capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER TERTIUS. DE ECCLESIIS.



ARGUMENTUM LIBRI.


Liber hic de diuinarum domorum institutione, cultu et honore, de decimis et oblationibus, deque iustitiis singulorum tractat: quique libri in sacro catalogo recepti, qui reiecti et apocryphi sint, ostendit.



CAP. I.---Quid sit Ecclesia.

 Ecclesia Grecum est, quod in Latinum uertitur conuocatio, propterea quod omnes ad se uocet. Catholica, id est uniuersalis, ideo dicitur quia per uniuersum mundum est constituta, uel quoniam catholica, hoc est generalis in eadem doctrina est ad instructionem.



CAP. II.---De primitiua Ecclesia.

. Nemo, qui Scripturas  diuinas legit, ignorat quod, in principio nascentis Ecclesie, discipuli in unum congregati sunt cum multitudine credentium, in quibus erat cor unum et anima una, quique, uendentes predia et possessiones suas, adferebant pretia, et diuidebatur singulis prout cuique opus erat. Futuram namque Ecclesiam in gentibus apostoli preuidebant, maximeque quia Dominus illis predixerat: »Euntes in mundum uniuersum predicate Euangelium,« uel quia expellendos esse a Iudea nouerant se et in gentibus dispergendos, Ecclesiamque congregandam ex rudi populo, idcirco predia in Iudea minime sunt adepti, sed pretia tantummodo ad fouendos egentes. At uero, cum inter turbines et aduersa mundi succresceret Ecclesia, adeo usque peruenit ut non solum  gentes, sed etiam Romani principes, qui bene totius  orbis monarchiam tenebant, ad fidem Christi et ad baptismi sacramenta concurrerent.



CAP. III.---Quod sacerdotes agros quos uendere solebant, ad communem utilitatem Ecclesiis traasbant.

 uidentes autem sacerdotes et leuite et reliqui fideles, plus utilitatis posse adferre si hereditates et agros, quos uendebant, Ecclesiis, quibus presidebant episcopi, traderent, eo quod ex sumptibus eorum, tam presentibus quam futuris temporibus, plura et elegantiora possent ministrare fidelibus communem uitam deducentibus, quam ex pretio ipsorum, ceperunt predia et agros quos uendere solebant matricibus Ecclesiis tradere, et ex sumptibus eorum uiuere.



CAP. Iu.---Quo tempore uiri religiosi seipsos Domino consecrarunt, edificantes basilicas in suis fundis.


 Ab illo enim tempore et deinceps uiri religiosi non solum possessiones et predia que possederant, sed etiam semetipsos Domino consecrarunt, edificantes basilicas in suis fundis in honore sanctorum martyrum per ciuitates, ac monasteria innumera in quibus cetus Domino seruientium conueniret. Denique reges et presides ac magistratus non solum hanc licentiam tribuere, sed etiam ipsi propria largiti sunt per uniuersa regna terrarum, unde alerentur egentes qui nichil in mundo possidebant, Ecclesieque fabricarentur atque restaurarentur, Deoque et Ecclesie eius rite famulantium, seruorumque illius  supplementa absque necessitate tribuerentur.



CAP. u.---Quod Constantinus primus imperatorum fabricandi Ecclesias licentiam tribuit.


 E quibus uir religiosissimus Constantinus primus, fidem ueritatis patenter adeptus, licentiam dedit per uniuersum orbem in suo degentes Imperio non solum fieri Christianos, sed etiam fabricandas Ecclesias, et predia tribuenda constituit. Denique idem prefatus princeps donaria immensa, et fabricam templi prime sedis beati Petri principis apostolorum instituit, adeo ut sedem imperialem qua Romani principes presidebant, relinqueret, et B. Petro suisque successoribus profuturam concederet.



CAP. uI.---Ut nullus Ecclesiam edificet, nisi ille cui episcopus loci locum designauerit.

 Nemo Ecclesiam  edificet antequam ciuitatis episcopus ueniat, et ibidem crucem figat publice, et atrium designet, et ante prefiniat qui edificare uult, que ad luminaria, et ad custodiam et stipendia custodum sufficiant, et ostensa donatione sic domum edificet. Et postquam consecrata fuerit, atrium eiusdem Ecclesie sancta aqua conspergat.



CAP. uII.---De illo qui in suo predio Ecclesiam edificare desiderat.

 Quicunque uoluerit in sua proprietate Ecclesiam edificare, et consensum et uoluntatem episcopi habebit in cuius parochia fuerit, licitum sit. ueruntamen omnino preuidendum est episcopo, ut alie Ecclesie antiquiores, propter nouas suam iustitiam aut decimam  non perdant, sed semper ad antiquiores Ecclesias persoluatur.



CAP. uIII.---Ut omnes Ecclesie in illius episcopi potestate sint, in cuius territorio posite sunt.

 Omnes basilice que per diuersa loca constructe sunt uel quotidie constituuntur, placuit, secundum priorum canonum regulam, ut in eius episcopi in cuius territorio posite sunt, potestate consistant.



CAP. IX---Ut antique Ecclesie possessionibus suis propter nouas non spolientur.

 Ut Ecclesie antiquitus constitute, nec decimis, nec ulla possessione priuentur, ita ut nouis oratoriis tribuatur.



CAP X.---De Ecclesiis et altaribus, ubi aliqua dubitatio est de consecratione, ut consecrentur.


 Ut Ecclesie uel altaria que ambigua sunt de consecratione, consecrentur, et ut superflua altaria destruantur.



CAP. XI.---Si altare motum fuerit, denuo Ecclesia consecretur.

 Si motum fuerit altare, denuo consecretur Ecclesia; si parietes mutantur, et non altare, salibus tantum exorcizetur.



CAP. XII.---Si Ecclesia uiolata fuerit, iterum consecretur.

 Si homicidio uel adulterio Ecclesia fuerit uiolata, diligentissime expurgetur, et denuo consecretur.



CAP. XIII---Ut Ecclesiam ubi paganus sepultus est, non liceat dedicari.


 Ecclesiam ubi paganus sepultus est, non liceat consecrare, neque Missas in ea celebrare, sed iactari foras et mundari oportet.



CAP. XIu.---Ut in Ecclesia in qua cadauera sepulta sunt altare consecrare non liceat.

 In Ecclesia in qua cadauera mortuorum sepeliuntur, sanctificare altare non liceat. Si autem consecratum prius fuit, Missas licet celebrare in ea.



CAP. Xu.---Ut loca semel dedicata, perpetuo sic permaneant.

 Ut loca que semel Deo dedicata sunt, aut monasteria fuerunt,  maneant perpetuo sic, nec possunt ultra fieri secularia habitacula.



CAP. XuI.---De locis dudum sacratis, et nunc neglectis, ut iterum reformentur.

 Placuit ut loca iamdudum consecrata, et nunc spurcitiis fedata, iuxta possibilitatem in antiquum statum reformentur.



CAP. XuII.---Ut nullus aliud altare erigere presumat, nisi quod ab episcopo consecratum est

 Ut nullus presbyter in Ecclesia consecrata aliud altare erigat, nisi quod ab episcopo loci uel eius permissu sanctificatum est: ut sit discretio inter sacratum et non sacratum, nec dedicationem fingat, nisi sit. Quod si fecerit, si clericus est, degradetur, si laicus, anathematizetur.



CAP. XuIII.---Ut energumeni Ecclesiarum pauimenta uerrant.


 Pauimenta domorum Dei energumeni uerrant.



CAP. XIX---De monasteriis semel consecratis.

 Que semel dedicata sunt sunt monasteria consilio episcoporum qui ciuitates tenent, manere perpetuo monasteria, et res que ad ea pertinent monasteriis reseruari debere, nec posse ea ultra fieri secularia habitacula. Qui uero hoc fieri permiserint, canonum sententiis subiacebunt.



CAP. XX.---De illis qui dotem Ecclesie sibi uendicare presumpserint.

  Multi, contra canonum constituta, sic Ecclesias quas edificauerint postulant consecrari, ut dotem, quam Ecclesie contulerint, censeant ad episcopi ordinationem non pertinere. Quod factum et in preteritum displicet, et in futuro prohibetur; sed omnia, secundum consuetudinem antiquam, ad episcopi ordinationem et potestatem pertineant.



CAP. XXI.---De Ecclesiis destructis, quomodo restaurari debeant.

 Ut Ecclesie destructe, ubi aut plures sunt quam necesse sit, aut maioris magnitudinis, quam ut ex rebus ad eas pertinentibus restaurari possint, episcopi prouidentia  modus inueniatur qualiter consistere possint.



CAP. XXII.---Quod in una terminatione plures baptismales Ecclesie esse non possint.

 Plures baptismales Ecclesie in una terminatione esse non possunt, sed una tantummodo cum subditis capellis. Et si contentio fuerit de terminatione duarum matricum, plebes utrarumque discernant, et si non conueniunt, lis Dei iudicio discernatur.



CAP. XXIII.---Ut regularia monasteria nec uendi nec commutari possint.

 Nemini regum aut cuiquam hominum in proprium liceat monasterium tradere, nisi ad aliud monasterium: uel commutare, nisi cum alio monasterio: uel quocunque  commento uendere. Hoc etiam diuina et apostolica atque canonica sub anathematis pena sanxit auctoritas. Quod si factum fuerit, non ualebit, sed ipsum monasterium in pristinum reformetur statum.



CAP. XXIu.---Ut non liceat alicui unius Ecclesie terram, nisi cambiat, uertere ad aliam.

 Non licet episcopo nec abbati terram Ecclesie uertere ad aliam, quamuis ambe sint in eius potestate. Tamen si commutare uoluerint terras earum, cum consensu amborum faciant.



CAP. XXu.---Ut altaria, nisi sint lapidea, chrismate non consecrentur.

 Altaria si non sunt lapidea, chrismatis unguine non consecrentur.  Ad celebranda autem diuina officia ordinem quem metropolitani tenent, comprouinciales eorum et obseruare debebunt.



CAP. XXuI.---Ut monasterium ad meliorandum in alium liceat ponere locum.

 Si quis uult monasterium suum ad meliorandum in alium locum ponere, fiat cum consilio episcopi et fratrum suorum, et dimittat presbyterum in priori loco, ad ministeria Ecclesie.



CAP. XXuII.---Ut sine Missa Ecclesia non debeat dedicari.

 Omnes basilice cum Missa semper debent consecrari.



CAP. XXuIII.---Ut episcopus neminem prohibeat Ecclesiam ingredi, et audire uerbum Dei.


 Ut episcopus nullum prohibeat ingredi Ecclesiam et audire uerbum Dei, siue gentilem, siue hereticum, siue Iudeum, usque ad Missam catechumenorum.



CAP. XXIX.---Ut populus qui conuenit ad Missam, antequam finiatur non discedat.

 Item, cum ad celebrandam Missam in Dei nomine conuenit populus, non ante discedat quam Misse solemnitas compleatur, et, ubi episcopus defuerit, benedictionem accipiat sacerdotis.



CAP. XXX.---De illis qui Ecclesiastica habent beneficia.

 Quicunque beneficium  Ecclesiasticum habent, ad tecta Ecclesie restauranda uel ipsas Ecclesias emendandas omnino adiuuent, et nonam et decimam reddant.



CAP. XXXI.---De Ecclesiis apud barbaros constitutis.

 Ecclesias autem Dei in barbaris gentibus constitutas gubernari et administrari oportet secundum consuetudinem que est a patribus obseruata.



CAP. XXXII.---De Ecclesiis Arianorum.

 Ecclesias uero Arrianorum ubicunque inueneritis, catholicas eas diuinis precibus et operibus absque ulla mora consecrate: quia et nos, quando fuimus Constantinopoli, tam pro religione catholica  quam et pro regis Theodorici causa negotii suadente atque hortante, Arianosque exstirpante piissimo atque Christianissimo Iustino orthodoxo imperatore, quascunque illis in partibus eorum Ecclesias reperire potuimus, catholicas eas Domino opem ferente consecrauimus.



CAP. XXXIII.---De diecesanis Ecclesiis destitutis.

 Multorum casuum experientia magistrante, reperimus nonnullas diecesanas Ecclesias destitutas. Pro qua re id constitutione decreuimus ut antique consuetudinis ordo seruetur, et annis singulis ab episcopo dieceses uisitentur, et, si qua forte basilica reperta fuerit destituta, ordinatione ipsius reparetur: quia tertia  pars ex omnibus per antiquam traditionem ut accipiatur ab episcopis, ex principibus nouimus statutum.



CAP. XXXIu.---Qualiter destitutam Ecclesiam alteri Ecclesie recte coniungere ualeat episcopus.

 Et temporalis necessitas nos perurget, et imminutio exigit personarum, ut destitutis Ecclesiis salubri ac prouida debeamus dispositione succurrere. Et ideo, quoniam Ecclesiam Minturnensem funditus tam cleri quam plebis destitutam desolatione cognouimus, tuamque pro ea petitionem quatenus Formiane Ecclesie, in qua corpus beati Erasmi martyris requiescit, cuique fraternitas tua presidet, adiungi debeat, et piam esse ac iustissimam preuidentes,  necessarium duximus, consulentes tam desolationi loci illius quam tue Ecclesie paupertati, reditus supradicte Ecclesie Minturnensis, uel quidquid ei antiquo modernoque iure, uel priuilegio potuit potestue qualibet ratione competere, ad tue Ecclesie ius potestatemque hac precepti nostri auctoritate concedimus, ut a presenti tempore, sicuti e propria quippe Ecclesia debeas cogitare, eique competentie tue prouisione disponere, quatenus deinceps, quod perire nunc usque potuit, pauperum Ecclesie tue utilitatibus, clerique proficiat.



CAP. XXXu.---Ut picture in Ecclesia fieri non debeant.

 Placuit picturas in  Ecclesia fieri non debere, ne quod colitur et adoratur, in parietibus depingatur.



CAP. XXXuI.---Item de pictura.

 Aliud est enim picturam adorare, aliud per picture historiam quid sit adorandum addiscere. Nam quod legentibus Scriptura, hoc idiotis prestat pictura cernentibus: quia in ipsa ignorantes uident quod sequi debeant, in ipsa legunt qui litteras nesciunt. Unde et precipue gentibus pro lectione pictura est. Quod magnopere, tu qui inter gentes habitas, attendere debueras; ne, dum recto zelo incaute succendereris, ferocibus animis scandalum generares. Frangi ergo non debuit quod non ad adorandum in Ecclesiis, sed ad instruendas solummodo  mentes fuit nescientium collocatum. Et quia in locis uenerabilibus sanctorum depingi historias non sine ratione uetustas admisit, si zelum discretione condidisses, sine dubio et ea que intendebas salubriter obtinere, et collectum gregem non dispergere, sed potius poteras congregare, ut pastoris intemeratum nomen excelleret, non culpa dispersoris incumberet.



CAP. XXXuII.---Ut non pro debito episcopus de consecranda Ecclesia munus aliquod requirat.

 Placuit ut quoties ab aliquo fidelium ad consecrandas Ecclesias episcopus inuitatur, non quasi ex debito munus aliquod a fundatore requirat, sed si ipse quidem aliquid ex suo uoto obtulerit, non respuatur. At tamen  unusquisque episcopus meminerit ut non prius dedicet Ecclesiam, nisi antea dotem basilice et obsequium ipsius per donationem chartule confirmatum accipiat. Nam non leuior est ista temeritas si sine luminaribus uel sine substantiali sustentatione est eorum qui ibidem seruituri sunt, quam si domus priuata consecretur Ecclesia.



CAP. XXXuIII.---Ut Ecclesiam in qua cadauera infidelium sepulta sunt sanctificare non liceat.

 Ecclesiam in qua mortuorum cadauera infidelium sepeliuntur sanctificare non licet, sed apta uidetur ad consecrandum, [modo] inde euulsis corporibus, et rasis parietibus, uel lotis lignis eius reedificetur. Si hec consecrata prius  fuit, Missas in ea celebrare licet, si tamen fideles fuerint qui in ea sepulti sunt.



CAP. XXXIX.---De lignis dedicate Ecclesie, ad quos usus uerti debeant.

 Ligna Ecclesie dedicate non debent ad aliud opus iungi nisi ad aliam Ecclesiam, uel igni comburenda, uel ad profectum in monasterio fratribus; in laicorum opera non debent admitti.



CAP. XL.---Quid episcopo agendum sit, si plures heredes de una contenderint Ecclesia.

 Si plures heredes contenderint de communi Ecclesia, auferri iubeat episcopus reliquias sacras et Ecclesiam claudi, donec  communi consensu et consilio episcopi statuant ibi presbyterum, et unde uiuat.



CAP. XLI.---De eadem re.

 De Ecclesiis que inter coheredes sunt diuise considerandum est quatenus si secundum prouidentiam et admonitionem episcopi ipsi coheredes eas uoluerint tenere, et honorare faciant. Sin autem hoc contradixerint, in episcopi potestate maneat, utrum eas ita consistere permittat, aut reliquias inde auferre uelit.



CAP. XLII.---De Ecclesiis inter heredes diuisis.

 Perlatum est ad sanctam synodum quod inter heredes Ecclesie in rebus propriis constitute diuidantur, et tanta per eamdem diuisionem simultas oriatur, ut de uno  altari quatuor partes fiant, et singule partes singulos habeant presbyteros, quod sine discordia et simultate nullo modo fieri potest. Unde nobis uisum est quod huiuscemodi Ecclesie inter heredes diuidi non debeant, et si in contentionem uenerint, et simultates inter eos surrexerint, per quas sacerdos suo ibi officio canonice fungi non possit, precipiatur ab episcopo ciuitatis ut nullo modo ibi Missarum solemnia celebrentur, donec illi ad concordiam redeant, et pari uoto atque concilio Ecclesia illa sacerdotem canonice habeat, qui libere suum ministerium ibi peragere possit.



CAP. XLIII.---Ut singuli presbyteri singulas habeant Ecclesias.

 De Ecclesiis ergo  parochianis, unde apostolicam sedem consulere uoluisti, qualiter sint custodiende ac diuidende sacerdotibus, nichil tue caritati melius nobis uidetur intimare, quam ut sequaris quod nos in Romana Ecclesia nuper egisse cognoscitur: Ecclesias uero singulas singulis presbyteris dedimus, et unicuique ius proprium habere statuimus, ita uidelicet ut nullus alterius parochie terminos aut ius inuadat, sed unusquisque suis terminis sit contentus, et taliter Ecclesiam et plebem sibi commissam custodiat, ut ante tribunal eterni iudicis ex omnibus sibi commissis rationem reddat, et non iudicium, sed gloriam pro suis actibus accipiat. Hanc quoque normam, carissime, te et omnes episcopos sequi conuenit, et quod tibi scribitur, omnibus quibuscunque  potueris notum facias, ut non specialis, sed generalis fiat ista preceptio.



CAP. XLIu.---De eadem re.

 Unusquisque presbyter Ecclesia una ad quam ordinatus est contentus sit, et nullus in duabus Ecclesiis ministrare presumat.



CAP. XLu.---De eadem re.

. Sicut in unaquaque Ecclesia presbyter debet esse, ita ipsa Ecclesia, que sponsa uel uxor eius dicitur, non potest diuidi inter plures presbyteros, sed unum tantummodo habebit sacerdotem, qui eam caste et sinceriter regat. Unde interdicimus ut nullus presumat Ecclesiam inter  duos uel plures diuidere, quia Ecclesia Christi uxor et sponsa debet esse non scortum, sicut Calistus papa testatur.



CAP. XLuI.---Ut unusquisque presbyter una Ecclesia contentus sit.

 Statutum est ut unaqueque Ecclesia suum presbyterum habeat, ubi id fieri facultas prouidente episcopo permiserit.



CAP. XLuII.---De eadem re.

 Sicut enim episcopus non plus potest habere quam unam ciuitatem, et uir unam uxorem, ita presbyter unam tantum Ecclesiam. Itaque nullus presbyter plures presumat habere Ecclesias, si de statu suo gaudere desiderat.



CAP. XLuIII.---De eadem re.

  Si quis de ordine sacerdotali contemptu minoris Ecclesie ambitiose et improbe ad potiorem aspirauerit, canonica erga eum definitio conseruetur, hoc est ut, utrisque careat.



CAP. XLIX.---De eadem re.

 Quoniam sicut alterius uxor, nec adulterari ab aliquo, uel iudicari aut disponi, nisi a proprio uiro eo uiuente permittitur, sic nec uxor episcopi, uel presbyteri, que eius Ecclesia uel parochia indubitanter intelligitur, eo uiuente, ab altero diiudicari uel disponi, aut eius concubitu frui permittitur. Unde ait Apostolus: »Alligata est uxor legi, quandiu uir eius uiuit: eo uero defuncto, soluta est a lege uiri.« Similiter et Ecclesia, que uxor sacerdotis dicitur, eo uiuente ei  alligata est. Eo uero defuncto nubat in Domino, id est regulariter. Si enim eo uiuente alteri nupserit, adultera iudicabitur.



CAP. L.---De ordinibus sacris.

 Domino sancto, meritisque beato fratri Lantfredo episcopo, Isidorus episcopus. Perlectis sanctitatis tue litteris, gauisus sum quod optatam salutem tuam earum relatu cognoui. De his autem que in sequentibus insinuare eloquii tui sermo studuit, gratias ago Deo, quod sollicitudinem officii pastoralis tibi impendis, qualiterque ecclesiastica officia ordinentur perquiris. Et licet omnia prudentie tue sint cognita: tamen quia affectu fraterno me consulis, ex parte qua ualeo, expediam: et de omnibus Ecclesie gradibus, quid ad quemlibet pertineat,  eloquar. Ad Psalmistam pertinet officium canendi, dicere laudes, responsoria, et quidquid pertinet ad cantandi peritiam. Ad ostiarium namque pertinent claues Ecclesie, ut claudat et aperiat templum Dei, et omnia que sunt intus, extraque custodiat, fideles recipiat, excommunicatos et infideles excipiat.

Ad lectorem pertinet lectiones pronuntiare, et ea que prophete uaticinarint populis predicare. Ad exorcistam pertinet exorcismos memoriter retinere, manusque super energumenos et catechumenos in exorcizando imponere. Ad acolythum pertinet preparatio luminariorum in sacrario. Ipse cereum portat, ipse suggesta pro eucaristia calicis preparat. Ad  subdiaconum pertinet calicem et patenam ad altare Christi deferre, et leuitis tradere, eisque ministrare; urceolum quoque et aquamanile, et manutergium tenere, episcopo, presbytero et leuitis pro lauandis ante altare manibus coram prebere. Ad diaconum pertinet assistere sacerdotibus, et ministrare in omnibus que aguntur in sacramentis Christi, in baptismo scilicet, in chrismate, et patena, et calice, oblationes quoque inferre et disponere in altari; componere etiam mensam Domini atque uestire, crucem ferre, et predicare Euangelium et Apostolum. Nam sicut lectoribus uetus Testamentum, ita diaconibus Nouum predicare preceptum est. Ad ipsum quoque pertinet officium precum et recitatio nominum. Ipse premonet aures ad Dominum, ipse hortatur  orare, ipse clamat, et ipse pacem annuntiat. Ad presbyterum pertinet sacramentum corporis et sanguinis Domini in altari Dei conficere, et orationem dicere, et benedicere dona Dei. Ad episcopum pertinet basilicarum consecratio, unctio altaris et confectio chrismatis. Ipse predicta officia et ordines ecclesiasticos distribuit, ipse sacras uirgines benedicet; et dum precessit unusquisque in singulis, hic tamen est preordinator in cunctis. Hi sunt ordines ac ministeria clericorum, que tamen auctoritate pontificali in archidiaconi cura et primicerii, ac thesaurii sollicitudine diuiduntur. Archidiaconus enim imperat subdiaconis et leuitis, ad quem ista ministeria pertinent. Ordinatio uestiendi altare ad leuitas, cura incensi, et sacrificii necessaria  sollicitudo quis leuitarum Apostolum et Euangelium legat, quis preces dicat, seu responsorium in Dominicis diebus aut solemnitatum decantet, sollicitudo quoque parochianorum et ordinatio. et iurgia, ad eius pertinent curam. Preparandas diecesanas basilicas ipse suggerit sacerdoti. Ipse inquirit parochias cum iussione episcopi, et ornamenta, uel res basilicarum parochianarum, gesta libertatum ecclesiasticarum episcopo idem refert, collectam pecuniam de communione ipse accipit, et episcopo defert, et clericis partes proprias idem distribuit.



CAP. LI.---De Ecclesiis, seu sanctis nouiter inuentis.

 De Ecclesiis, seu sanctis nouiter sine auctoritate inuentis, nisi episcopo  probante, in cuius territorio est, minime uenerentur, salua etiam de hoc et de omnibus Ecclesiis canonica auctoritate.



CAP. LII.---Ut unaqueque Ecclesia mansum integrum habeat sine seruitio.

 Sancitum est ut unicuique Ecclesie unus mansus integer absque ullo seruitio attribuatur, et presbyteri in eis constitui, non de decimis, neque de oblationibus fidelium, non de domibus, neque de atriis uel hortis iuxta Ecclesiam positis, neque de prescripto manso aliquod seruitium faciant preter ecclesiasticum; et si aliquid amplius habuerint, inde senioribus suis debitum seruitium impendant.



CAP. LIII.---Ut nullus de dote Ecclesie, uel de manso presbyterum censum persoluere cogat.


 Iuxta synodalica precepta decreuimus ut nullus mortalium de agro ecclesiastico, et manso ac mancipiis, uel si quilibet pro loco sepulture aliquid largitus fuerit Ecclesie, neque de decimis et oblationibus fidelium quemquam presbyterorum aliquem censum persoluere cogat, nec quisquam cuiuslibet ordinis aut dignitatis exinde quidquam subtrahat, et redhibitionem quamcunque exigat temporalem. Quod si fecerit, communione usque ad satisfactionem priuetur.



CAP. LIu.---De altaribus, que passim fiunt per agros.

 Item placuit ut altaria que passim per agros et per uias tanquam  memorie martyrum constituuntur, in quibus nullum corpus aut reliquie martyrum condite probantur, ab episcopis, qui locis eisdem presunt, si fieri potest, euertantur. Si autem hoc per tumultus populares non sinitur, plebes tamen admoneantur, ne illa loca frequentent, ut qui recte sapiunt, nulla ibi superstitione deuincti teneantur; et omnino nulla memoria martyrum probabiliter accipiatur, nisi aut ubi corpus, aut alique reliquie certe sunt, aut origo alicuius habitationis, uel possessionis, uel passionis, fidelissima origine traditur. Nam que per somnia, et per inanes quasi reuelationes quorumlibet hominum ubicunque constituuntur altaria, omni modo reprobentur.



CAP. Lu.---Ut martyrum dignitatem nullus profanus infamet.


 Martyrum dignitatem nemo profanus infamet, neque passiua corpora, que sepulture tantum propter misericordiam ecclesiasticam commendari mandatum est redigant, ut aut insania precipitatos, aut tali peccato discretos, non ratione uel tempore competenti quo martyria celebrantur, martyrum nomen appellent. At si qui in iniuriam martyrum, claritati eorum adiungant insaniam, placet eos si laici sunt ad penitentiam redigi, si autem sunt clerici, post commonitionem honore priuari. Uniuersi dixerunt: Recte stabit sanctitas uestra. Hoc et singulis conciliis statutum est.



CAP. LuI.---Ut missarum solemnia non ubique, sed in locis ab episcopo consecratis fiant.


 Missarum solemnia, non ubique, sed in locis ab episcopo consecratis, uel ubi ipse permiserit, celebranda esse censemus. Concedimus etiam ut sicubi, quod nostris peccatis exigentibus perplurimum est factum, a Nordmannis, et a Slauis, et ab Ungaris, et a malis Christianis, seu alio qualicunque modo Ecclesie fuerint incense et combuste, in cappellis cum tabula consecrata missas interim celebrare permittimus, donec ipse Ecclesie restaurari queant. In itinere uero positis, si Ecclesia defuerit, ut sub dio seu in tentoriis item si tabula altaris consecrata, ceteraque sacra mysteria ad id officium pertinentia  adfuerint, missarum solemnia celebrare concedimus, aliter omnino interdicimus.



CAP. LuII.---De missa non celebranda, nisi in sacrato loco.

 Scripta sanctitatis uestre, que ad sedem apostolicam misistis super quibusdam consultis, quasi ad caput, ut inde acciperetis responsa, unde omnis Ecclesia totius religionis sumpsit exordium, gratanter suscepi, et breuiter uobis respondere curaui. De Ecclesiarum enim consecratione, et de missarum celebrationibus non aliubi, quam in sacratis Domino locis absque magna necessitate fieri debet, liquet omnibus quibus sunt nota Noui et ueteris Testamenti precepta. Tabernaculum uero Mosen, Domino precipiente, fecisse, et sacrasse cum mensa et altari  eius, et ereis uasis et utensilibus, ad diuinum cultum explendum legimus, et non solum diuinis precibus ea sacrasse, sed etiam sancti olei unctione, Domino iubente, perlinisse nouimus. Qualiter autem hec facta sunt, et non alii ipsa sacra quam sacerdotes sacra unctione delibuti, Dominoque cum uestibus sanctis sacrati et leuite tractabant, ferebant, erigebant, et deponebant, in ipsis institutionibus que, iubente Domino, per Mosen conscripte sunt in lege Domini reperitur. Qualiter ergo Dauid regum piissimus ampliauerat cultum Dei, et templum Domini edificare uoluit, sed propter multum sanguinem quem effuderat, prohibitus est, et ipse collegerat expensas. Salomon quoque filius eius idipsum quod ipse facere optauerat, iubente et auxiliante  Domino, perfecit, et templum cum altari, et reliqua ad diuinum cultum peragendum consecrauit.



CAP. LuIII.---De eadem re.

 Iudei ergo loca in quibus Domino sacrificabant diuinis habebant supplicationibus consecrata, nec in aliis, quam Deo dicatis locis munera Domino offerebant. Si enim Iudei, qui umbre legis deseruiebant, hec faciebant, multo magis quibus ueritas patefacta est, et gratia et ueritas per Iesum data est, templa Domino edificare, et prout melius possumus ornare, eaque diuinis precibus et sanctis unctionibus suis cum altaribus et uasis, uestibus quoque et reliquis ad diuinum cultum explendum utensilibus  deuote et solemniter sacrare, et non in aliis locis, quam in Domino sacratis ab episcopis, et non a chorepiscopis, qui sepe prohibiti sunt, nisi, ut predictum est, summa exigente necessitate, missas celebrare, nec sacrificia Domino offerre debemus Et hoc, nisi summa necessitas agere compulerit, non in domibus, quia in sacris canonibus sacrificia in domibus offerri prohibita sunt, sed in tabernaculis diuinis precibus a pontificibus dicatis, et in mensis Domino sacratis, et sacra unctione a pontificibus delibutis, pro summa, ut prefixum est, necessitate, et non pro libitu cuiusquam et pigritia agatur. Satius est missam non cantare, aut non audire, quam in his locis, ubi fieri non oportet fore, nisi, ut sepe dictum est, pro summa contingat necessitate, quoniam  necessitas legem non habet. Unde scriptum est: uide ne offeras holocausta tua in omni loco quem uideris, sed in loco quem elegerit Dominus Deus tuus. Et in Exodo legitur: uos uidistis quia de celo locutus sum uobis: Non facietis deos argenteos, nec deos aureos facietis uobis. Altare de terra facietis mihi, et offeretis super eo holocausta et pacifica uestra. Oues uestras in omni loco, in quo memoria fuerit nominis mei. Et sicut non alii, quam sacrati Domino sacerdotes debent missas cantare, nec sacrificia super altare offerre, sic nec in aliis, quam in prefatis Domino sacratis locis Missas cantare, aut sacrificia offerre licet. Si autem legitur in concilio Laodicensi capite XXuI, quod hi qui non sunt ab episcopis ordinati, tam in Ecclesiis quam in domibus  exorcizare non possunt, multo magis maioris gradus ministeria, nisi ab eis, qui ad eos gradus sunt sacrati, quibus fungi debent, uel officia agi, uel sacrificia offerri non licet. Quod autem, ut paulo superius prelibatum est, oblationes in domibus offerri non debent in eodem concilio, cap. LIX prohibitum habetur ita: Non oportet in domibus oblationes celebrari ab episcopis uel presbyteris. Solemnitates uero dedicationum Ecclesiarum et sacerdotum, per singulos annos solemniter sunt celebrande, ipso Domino exempla dante, qui ad festum dedicationis Templi, omnibus id faciendum dans formam, cum reliquis populis eamdem festiuitatem celebraturus uenit, sicut scriptum est: Facta sunt encenia Hierosolymis, et hiems erat, et ambulabat  iehsu in templo in porticu Salomonis. Quod autem octo dierum sint encenia celebranda, in libro Regum peracta dedicatione templi reperietis. De ecclesiarum uero consecratione quoties dubitatur, et nec certa scriptura, nec certi testes existunt, a quibus consecratio sciatur, absque ulla dubitatione scitote eas esse sacrandas, ne talis trepidatio faciat deteriorationem, quoniam non monstratur esse iteratum, quod nescitur factum. His fratres testimoniis scripturarum, ab apostolica auctoritate consultis uestris breuiter respondisse sufficiat: uobis tamen preuidendum est, et omnibus predicandum, ut illicita non agantur.



CAP. LIX.---Quod non liceat Missas celebrare, nisi in locis ab episcopo ciuitatis consecratis.

  Hic ergo, hoc est, in presenti uita positos oportet uos agnoscere uoluntatem et preceptum Dei, ubi et agendi et sacrificandi sit locus, quoniam in aliis locis sacrificare et missas celebrare non licet, nisi in his in quibus episcopus proprius iusserit, aut ab episcopo regulariter ordinatio, tenente uidelicet ciuitatem, consecrati fuerint. Aliter enim non sunt hec agenda, nec rite celebranda, docente nos Nouo et ueteri Testamento. Hec a Domino Apostoli acceperunt, et nobis tradiderunt: hec nos docemus, uobisque et omnibus absque reprehensione tenere, et docere quibus agendum est, mandamus.



CAP. LX.---De eadem re.


 Quod non oporteat in domibus oblationes celebrari, ab episcopis uel presbyteris.



CAP. LXI.---De eadem re.

 Audiuimus quod quidam laici in domibus propriis precipiant presbyteris suis Missas celebrare, et inter canum discursus, et scortorum greges, sanctitatis mysteria polluantur magis quam consecrentur. Quapropter precipimus ut nullus presbyter extra ecclesiam presumat Missam cantare, nisi forte itineris necessitas exposcat, in tentorio aut sub dio, in loco nitido, et longe ab omni immunditia remoto, Missas celebrare permittimus, et hoc nullatenus sine  tabula consecrata.



CAP. LXII.---De reparatione Ecclesie.

 De fabrica uero cuiuslibet Ecclesie, si dirupta fuerit instauranda, et si in eo loco consecrationis solemnitas debeat iterari, in quo sanctuaria non fuerint, nichil iudicamus officere, si per eam minima aqua exorcizata iactetur, quia consecrationem cuiuslibet Ecclesie, in qua Spiritus sancti ara non ponitur, celebritatem tantum scimus esse Missarum. Et ideo si qua sanctorum basilica a fundamentis etiam fuerit innouata, sine aliqua dubitatione, cum in ea Missarum fuerit celebrata solemnitas, totius sanctificatio consecrationis implebitur. Si uero sanctuaria que habebat, ablata sunt, rursus eorum repositione, et  Missarum solemnitate reuerentiam sanctificationis accipiet.



CAP. LXIII.---Ut ante noram diei tertiam non sint Misse celebrande.

 Missarum celebrationes ante horam diei tertiam minime sunt celebrande, quia eadem hora et Dominus crucifixus, et super apostolos Spiritus sanctus descendisse legitur, excepta nocte sancte natiuitatis.



CAP. LXIu.---Ut pro fidelibus defunctis singulis diebus Missas celebrare liceat.

 uisum preterea nobis est ut in omnibus Missarum solemnibus pro defunctorum spiritibus loco competenti Dominus deprecetur. Sicut enim nulla dies excipitur, qua non  pro uiuentibus et pro quibuslibet necessitatibus dominus deprecetur, ita nimirum nulla dies excipi debet, quin pro animabus fidelium preces Domino in Missarum solemnibus fundantur. Antiquitus igitur hunc morem sancta tenet Ecclesia, ut et in Missarum solemnibus et aliis precibus Domino spiritus quiescentium commendentur, dicente beato Augustino: Non sunt pretermittende supplicationes pro spiritibus mortuorum, quas faciendas pro omnibus in Christiana et catholica societate laudamus. Defunctos etiam tacitis nominibus eorum sub generali commemoratione suscepit Ecclesia, ut quibus ad ista desunt parentes, aut filii, aut quicunque cognati uel amici, ab una eis exhibeatur pia matre communi.



CAP. LXu.---Ut Missa mortuorum pro omnibus Christianis sit cantanda.


 Dionysius Areopagita dicit blasphemias Deo facere, qui Missas offert pro malo homine. Augustinus dicit pro omnibus Christianis esse faciendum quia uel eis proficit, aut offerentibus, aut petentibus proderit.



CAP. LXuI.---Ut institutiones Missarum sicut in metropoli fiunt, sic et in reliquis comprouincialibus Ecclesiis.

 Ut institutiones Missarum sicut in metropolitana Ecclesia fiunt, ita in Dei nomine in omnibus comprouincialibus Ecclesiis, tam ipsius Misse ordo, quam psallendi, uel ministrandi consuetudo seruetur.



CAP. LXuII.---Ut preces et prefationes que in concilio probate non fuerint, non celebrentur.


 Placuit etiam hoc, ut preces que probate fuerint in concilio, siue prefationes, siue commendationes, seu impositiones manus ab omnibus celebrentur. Nec alie omnino contra fidem proferantur, sed quecunque cum prudentioribus fuerint collate dicantur.



CAP. LXuIII.---Ut nullus presbyter solus Missam cantare presumat.

 Definiuit sanctum concilium ut nullus presbyter solus presumat Missam cantare. Cui enim dicit, »Dominus uobiscum,« aut »sursum corda«, aut »gratias agamus Domino Deo nostro,« cum nullus sit qui respondeat? Aut in canone,  et omnium circumadstantium, cum nemo sit? Aut quem inuitat ad orationem, cum dicit: »Oremus,« cum nullus sit qui secum oret? Aut ergo ista penitus reticenda sunt, et non solum non erit perfectum sacrificium, uerum etiam incurret quisquis ille est illam terribilem sententiam: Si quis tulerit de hoc, tollat Deus partem eius de libro uite; aut si hec muris et parietibus insusurrauerit, ridiculosum erit. Quapropter illa periculosa superstitio maxime a monasteriis monachorum exterminanda est. Preuideant autem prelati ut presbyteri in cenobiis et in aliis Ecclesiis cooperatores habeant in celebratione Missarum. Si quis hec transgressus fuerit, ab officio suspendatur.


INCIPIUNT DECRETA SECUNDI PELAGII PAPAE,  SUCCESSORIS BENEDICTI, ET ANTECESSORIS GREGORII PAPAE.



CAP. LXIX.---De prefationibus quas sancta Romana Ecclesia et collaudauit, et firmiter tenet.

 Pelagius Romane Ecclesie et apostolice sedis episcopus, uniuersis Germaniarum atque Galliarum regionum episcopis. Cum in Dei nomine in Romana Ecclesia synodum episcoporum siue ceterorum consacerdotum Dei fidelium congregatam habuissemus, et de Ecclesiasticis statutis, ut sunt ab apostolis et a sanctis Patribus tradita, diligentius tractaremus, superuenere littere uestre, et ut magis essent auctoritatiue, etiam uiue uoces processerunt, rogantes ut ordinem  prefationum quem sancta Romana Ecclesia hactenus haberet, nostris litteris uobis remandaremus. Tunc de uestra uoluntate et studio tam bono multum gauisi sumus, sacrum ordinem Romanum, sacraque constituta nostrorum antecessorum solerter relegentes, inuenimus has nouem prefationes in sacro catalogo tantummodo recipiendas, quas longe retro uetustas, in Romana Ecclesia hactenus seruauit. Id est, unam in albis Paschalibus. Aliam de Ascensione Domini. Tertiam de Pentecoste. Quartam de Natali Domini. Quintam de Apparitione Domini. Sextam de Apostolis. Septimam de sancta Trinitate. Octauam de Cruce. Nonam de ieiunio in Quadragesima tantummodo dicendam. Has prefationes tenet et custodit sancta Romana Ecclesia. Has tenendas esse uobis  mandamus.



CAP. LXX.---De sacerdotibus Missarum tempore si egritudinis aliquis euentus accesserit.

 Nihil contra ordines statutum temeritatis ausu presumatur, neque illa que summa ueneratione censentur, uel minimo presumptionis tactu soluantur, cum adhuc tantum fieri iussa sunt, nec interrupta noscuntur, ne languoris prouentu, robore salutis natura priuetur. Non ergo solum fragilitati consulitur humane, sed etiam sacris mysteriorum Dei, prouidentur habere sollicitudinem. Censuimus igitur conuenire ut, cum a sacerdotibus Missarum tempore sancta mysteria consecrantur, si egritudinis accidat quilibet euentus,  quo ceptum nequeat consecrationis expleri mysterium, sit liberum episcopo uel presbytero, ut alter consecrationem expleat officii cepti. Non enim aliud ad supplementum initiatis mysteriis competit, quam aut incipientis aut subsequentis complenda benedictione sacerdotis, quia nec perfecta uideri possunt, nisi perfectionis ordine compleantur. Cum enim simus omnes unum in Christo, nichil contrarium diuersitas format, ubi efficaciam prosperitatis unitas fidei representat. Quod etiam consultum cuncti ordinis clerici inditum uel indultum esse sibi non ambigant, sed, ut premissum est, precedentibus statim alii pro complemento succedant. Ne tamen quod nature languoris causa consulitur, in presumptionis perniciem conuertatur, nullus post cibum  potumque siue quodlibet minimum sumptum Missas facere, nullusque absque patentis prouentu molestie minister uel sacerdos cum ceperit, imperfecta officia presumat omnino relinquere. Si quis hec temerare presumpserit, excommunicationis sententiam sustinebit.



CAP. LXXI.---De eadem re.

 Sacerdotes quando sacrificant, non soli hoc agere debent, sed testes secum habeant, ut Deo perfecte in sacratis Domino locis sacrificare probentur. Ait namque auctoritas legis diuine: uide ne offeras holocausta tua in omni loco quem uideris, sed in loco quem elegerit Dominus Deus tuus.



CAP. LXXII.---De presbyteris qui demonibus uariisque passionibus uexantur, quod illis sacra tractare non liceat.


 Bene siquidem maiorum regulis definitum est ut, demoniis aliisque passionibus irretitis, mysteria sacra tractare non liceat. Cui precepto, consensu rationis adhibito, id communiter definiuimus, ut nullus de his qui aut in terram arrepti a demonibus eliduntur, aut quolibet modo uexationis incursibus efferuntur, uel sacris audeant ministrare altaribus, uel indiscussi se diuinis ingerant sacramentis, exceptis illis qui corporum incommoditatibus dediti, sine huiusmodi passionibus in terram approbantur elisi. Qui tamen et ipsi tandiu erunt ab officii sui et ordine et loco suspensi, quousque unius anni spatio, per discretionem  episcopi inueniantur ab incursu demonum alieni.



CAP. LXXIII.---De eadem re.

 Ut illud diuini oraculi monentis singuli precaueant quo scribitur: ue soli, quia, cum ceciderit, non habet subleuantem: summopere uerendum est nobis et cauendum, ne horis illis atque temporibus quibus Domino psallitur, uel sacrificatur, unicuique diuinis singulariter officiis insistenti, perniciosa passio uel corporis quelibet ualetudo occurrat, que aut corpus subito subrui faciat, aut mentem alienatione uel terrore confundat. Pro huiusmodi ergo ausibus precauentes, necessarium duximus instituere ut, ubi  temporis uel loci, siue cleri copia suffragatur, habeat quisquis ille canens Deo atque sacrificans post se uicini solaminis adiutorem: ut si aliquo casu ille qui officia impleturus accedit turbatus fuerit, uel ad terram elisus, a tergo semper habeat qui eius uicem exsequatur intrepidus, et officium inceptum adimpleat.



CAP. LXXIu.---De presbyteris qui soli Missas solent celebrare.

 Hoc quoque statutum est ut nullus presbyterorum Missarum solemnia celebrare presumat, nisi duobus presentibus sibique respondentibus ipse tertius habeatur, quia cum pluraliter ab eo dicitur: »Dominus uobiscum,« et illud in Secretis: »Orate pro me,« aptissime conuenit, ut et ipsius respondeatur salutationi.



CAP. LXXu.---De illis qui coniugati presbyteri oblationes spreuerint.


 Si quis decernit presbyterum coniugatum tanquam occasione nuptiarum quod offerre non debeat, et ab eius oblatione ideo se abstinet, anathema sit.



CAP. LXXuI.---Ut presbyteri communicent quotiescunque Missas celebrauerint.

 Dictum est nobis quod quidam presbyteri celebrata Missa detrectantes ipsi sumere diuina mysteria que consecrarunt, calicem Domini mulierculis que ad Missas offerunt tradant, uel quibusdam laicis qui diiudicare corpus Domini nesciunt, id est, discernere inter cibum  spiritalem atque carnalem. Quod quantum sit omni Ecclesiastice religioni contrarium, pietas fidelium nouit. Unde omnibus presbyteris interdicimus ut nullus in posterum hoc facere presumat, sed ipse, cum reuerentia sumat, et diacono aut subdiacono qui ministri sunt altaris colligenda tradat. Illud etiam attendat ut eos propria manu communicet. Nulli autem laico aut femine Eucaristiam in manibus ponat, sed tantum in os eius cum his uerbis ponat: Corpus Domini et sanguis prosit tibi ad remissionem peccatorum et ad uitam eternam. Si quis hec transgressus fuerit, quia Deum omnipotentem contemnit, et quantum in ipso est inhonorat, ab altari remoueatur.



CAP. LXXuII.---De eadem re.

  Peracta autem consecratione omnes communicent qui noluerint ecclesiasticis carere liminibus. Sic enim et Apostoli statuerunt, et sancta Romana tenet Ecclesia. Et si hoc neglexerint, degradentur.



CAP. LXXuIII.---De eadem re.

 Auditum est aliquos presbyteros Missam celebrare et non communicare, quod omnino in canonibus apostolorum interdictum esse legitur. uel quomodo dicere recte potest si non communicauerit: »Sumpsimus, Domine, sacramenta?« etc.



CAP. LXXIX.---De eadem re.

 Si quis episcopus, aut presbyter, aut diaconus, uel quilibet ex sacerdotali catalogo  facta oblatione non communicauerit, aut causam dicat: et si rationabilis fuerit, ueniam consequatur, aut si non dixerit, communione priuetur, tanquam qui populo causa lesionis exstiterit.



CAP. LXXX.---Ut in Ecclesia nichil aliud agatur nisi id ad quod facta est.

 In oratorio preter orandi et psallendi Deo cultum penitus nichil agatur, ut nomini huic et opera iugiter impensa concordent.



CAP. LXXXI.---De eadem re.

 Oratorium hoc sit quod dicitur, nec ibi quidquam aliud geratur aut condatur, quam diuinis mysteriis conueniat.



CAP. LXXXII.---De eadem re.

 Quod non oporteat  in domiciliis diuinis, id est, in Ecclesiis agapen fieri, nec intra domum Dei comedere, uel accubitus sternere.



CAP. LXXXIII.---Ut nullus in Ecclesia conuiuetur.

 Ut nulli episcopi uel clerici in Ecclesia conuiuentur, nisi forte transeuntes hospitii necessitate illic reficiantur. Populi etiam ab huiusmodi conuiuiis, quantum fieri potest, prohibeantur.



CAP. LXXXIu.---Ut nullus in Ecclesia tabernas constituat.

 Perlatum est ad sanctam synodum quod quidam presbyteri in Ecclesiis sibi commissis tabernas, quod nefas  est, constituant, ibique per caupones uinum uendant, aut uendere permittant, et ubi tantummodo orationes et uerbum diuinum, Deique laus debuerit resonare, ibi comessationes et ebrietates fiant, ibi risus et plausus et uerba turpia, ibi rixe et contentiones resultent. Quod quam sit Deo contrarium, Dominus iehsu demonstrat. Qui cum inuenisset in templo uendentes et ementes, et nummularios sedentes, facto funiculo de resticulis, omnes eiecit de templo. Si enim ea que licite uendi uidebantur in templo, et ad hoc emebantur, ut in eodem templo offerrentur Domino, ipse foras eiecit, quid putas de tam pestifera presumptione et Dei contemptu fiet? Et si non solum sacerdotibus sed etiam omnibus clericis precipitur, ne tabernas ingrediantur: quis  audire potest ut Ecclesie Dei taberne fiant? Itaque interdicit per omnia synodus ne hoc in posterum ullatenus fiat. Quod si factum fuerit, presbyter deponatur, laici communione priuati ab Ecclesia, quam dehonestauerunt, expellantur.



CAP. LXXXu.---De eadem re.

 Si enim domus Dei orationis domus uocatur, hoc debet esse quod dicitur: nec ibi aliud debet geri aut recondi. Ubi enim corpus Domini consecratur, ibi angelorum presentia non dubitatur adesse. Ubi sanctorum reliquie recondite uenerantur, ne quid inhonestum appareat, quod oculos ad orationem uenientium offendat, ne quid ibi uideatur quod ad lucrum temporale pertineat: sed omnia sancta, omnia munda, et tantummodo ad  Ecclesiasticum ministerium pertinentia.



CAP. LXXXuI.---Ut unicuique in domo sua orare liceat.

 Unicuique fidelium in domo sua oratorium licet habere, et ibi orare, Missas autem ibi celebrare non licet.



CAP. LXXXuII.---Ut canticum turpe circa Ecclesias non fiat.

 Canticum turpe atque luxuriosum circa Ecclesias atque in atriis Ecclesie agere omnino contradicimus, quod ubique uitandum est.



CAP. LXXXuIII.---Ut sanctorum reliquie in oratoriis uillaribus non ponantur.

 Sanctorum reliquie in oratoriis uillaribus non ponantur, nisi forsitan  clericus cuiuscunque parochie uicinus esse contingat, qui sacris pignoribus psallendi frequentis famuletur.



CAP. LXXXIX.---Ut sedes episcopalis, si necesse fuerit, in alium locum transferatur.

 Temporis qualitas admonet episcoporum sedes antiquitus certis ciuitatibus constitutas, ad alia que securiora putamus. eiusdem dieceseos loca transponere, quo et habitatores nunc degere, et Barbaricum possit periculum facilius declinari. Propterea te Ioannem fratrem cepiscopumque nostrum Billitranensis ciuitatis, sedemque tuam in loco qui appellatur Renati ad sanctum Andream apostolum precipimus exinde  transmigrare, quatenus et ab hostilitatis incursu liberior existere ualeas, et illic consuetudinem solemnium festorum disponas.



CAP. XC.---De mutandis sanctis locis.

 Tribus causis loca sanctorum transmutanda sunt. Primo, quum necessitas persecutorum loca eorum grauauit. Secundo, quum difficultas locorum fuerit. Tertio, quum malorum societate grauantur.



CAP. XCI.---Quod translatis martyribus, honor interdum cum illis migret, interdum in loco permaneat.

 Notandum cum transmutantur alii qui de martyribus, cum his honor commigrat: aliis uero transmutatis honor in locis eorum esse non cessat.



CAP. XCII.---Quod sanguis martyrum consecret locum, non locus sanguinem.


 Sanguis martyrum consecrat locum, non locus sanguinem. Si aliquis dixerit: Mea est Ecclesia, dices illi, quod in Cantico legitur: Una est columba mea, et unus est dilectus meus. Et dices illi: Aptum est filium occidi in sinu matris et nutricis sue? Tamen scias nutricem tantum pollutam, et pro hac pollutione consecratam, filium autem mortuum esse.



CAP. XCIII.---Quid sit basilica.

 Basilion Grecorum rex erat. Hinc et basilica regalis, quia in primis temporibus reges tantum sepeliebantur in ea, ideo nomen sortita est. Nam nunc temporis ceteri homines,  siue igni combusti, siue aceruo lapidum sepulti sunt.



CAP. XCIu.---De illis qui domum Dei contemptibilem faciunt.

 Si quis docet domum Dei contemptibilem esse, et conuentus qui in ea celebrantur, anathema sit.



CAP. XCu.---De eadem re.

 Si quis extra Ecclesiam seorsum conuentus celebrat, et despiciens Ecclesiam, ea que sunt Ecclesie uoluerit usurpare, non conueniente presbytero iuxta decretum episcopi, anathema sit.



CAP. XCuI.---Ut calix et patena ex auro aut ex argento fiant.

  Ut calix Domini cum patena, si non ex auro omnimodis, ex argento fiat. Nec causentur presbyteri auaritia suadente de paupertate uel impossibilitate, cum quarta pars ex omnibus que ad Ecclesiam pertinent, in fabricis ipsius Ecclesie sit impendenda. Admonendus est etiam populus ut aliquid in donariis Domini offerat, sicut ille antiquus populus sub Mose in tabernaculo Domini fecisse legitur. Si quis autem tam pauper est, saltem uel stanneum calicem habeat. De ere autem ex aurichalco non fiat calix, quia ob uini uirtutem eruginem parit, que uomitum prouocat. Nullus autem in ligneo calice, aut uitreo presumat cantare.



CAP. XCuII.---De obseruanda mensa Christi.


 Obseruandum est ut mensa Christi, id est, altare ubi corpus Dominicum consecratur, ubi sanguis eius hauritur, ubi sanctorum reliquie reconduntur, ubi preces et uota populi in conspectu Dei a sacerdote offeruntur, cum omni ueneratione honoretur, et mundissimis linteis et palliis diligentissime cooperiatur, nichilque super eo ponatur, nisi capse cum sanctorum reliquiis et quatuor Euangelia. Expleta Missa calix cum patena, et sacramentorum liber, cum uestibus sacerdotalibus in mundo loco sub sera recondantur.



CAP. XCuIII.---Ut corporale ex purissimo linteo sit, et unius materiei.

 Corporale super quod sacra  oblatio immolatur, ex mundissimo et purissimo linteo sit, nec in eo alterius generis materia pretiosior aut uilior misceatur, et nunquam super altare remaneat, nisi in tempore misse, sed aut in sacramentorum libro ponatur, aut cum calice et patena in mundissimo loco recondatur: uel quando abluitur a sacerdote, diacono uel subdiacono, primo in ecclesia in loco et uase ad hoc preparato abluatur, eo quod ex Dominico corpore et sanguine infectum sit. Post hec a lauandario in nitido loco paretur.



CAP. XCIX.---Ut sacrificium altaris non in serico panno aut tincto celebretur.

 Hic inter cetera predicta consultu omnium constituimus ut sacrificium altaris non in serico panno, aut tincto quisquam celebrare presumeret, sed in puro lineo ab  episcopo consecrato, terreno scilicet lino procreato atque contexto, sicut corpus Domini nostri Iesu Christi in syndone linea munda sepultum fuit.



CAP. C.---Ut mulieres ad altare non accedant, et officiis uirorum se non intromittant.

 Quod non oporteat mulieres ingredi ad altare, et ea contingere que uirorum officiis deputata sunt.



CAP. CI.---De eadem re.

 Nihilominus impatienter audiuimus, tantum diuinarum rerum subiisse despectum, ut femina sacris altaribus ministrare firmentur, cunctaque non nisi uirorum famulatui deputata sexui cui non competit exhibere.



CAP. CII.---Ut laici iuxta altare non sedeant.

  Ut laici secus altare quo sancta mysteria celebrantur, inter clericos, tam ad uigilias quam ad Missas stare uel sedere penitus non presumant, sed pars illa que cancellis ab altari diuiditur, tantum psallentibus pateat clericis. Ad orandum uero et communicandum laicis et feminis, sicut mos est, pateant sancta sanctorum.



CAP. CIII.---De illis sacerdotibus qui in Ecclesia dum Euangelia leguntur, sedere presumunt.

 Anastasius episcopus cunctis Germanicis et Burgundie regionis episcopis in Domino salutem. Exegit dilectio uestra, karissimi, ut ex auctoritate sedis apostolice, uestris deberemus  consultis respondere. Et quamuis non prolixe, sed succincte hoc agere propter quasdam alias occupationes festinaremus: denuo tamen si necesse fuerit ob has uel alias necessitates quasi ad caput mittere caritatiue non dubitetis, quia uestras preces et nunc et tunc acceptabiles habemus. Significastis enim quosdam sacerdotes in Ecclesia quando Euangelia leguntur sedere, et Domini saluatoris uerba non stantes sed sedentes audire, et hoc ex maiorum traditione se accepisse narrantur. Quod nullatenus deinceps fieri sinatis apostolica auctoritate mandamus: sed dum sancta Euangelia in Ecclesia recitantur, sacerdotes et ceteri omnes non sedentes, sed uenerabiliter in conspectu Euangelii stantes, Dominica uerba intente audiant et fideliter adorent.



CAP. CIu.---Ut nullus calicem, patenam, uel uestimentum sacerdotale in uadium tabernario prestare presumat.


 Ut nullus presbyter presumat calicem, uel patenam, uel pallium altaris, uel uestimentum sacerdotale, aut librum ecclesiasticum tabernario, uel negociatori, aut cuilibet laico uel femine in uadium dare, nisi iustissima necessitate urgente, quia tanta est sanctitas sacri ministerii, ut salua altioris mysterii intelligentia, etiam per prophetam Dominus prohibuerit, ne cum sanctis uestimentis sacerdos procedat ad populum, sed illa intra sancta dimittat, a colloquio diuino rediens. Et cui in tabernas ad bibendum a sacris canonibus ingredi prohibetur, sanctificata sacro ministerio nec  ad contingendum immundis: quanto minus in uadium exhibere debet? Sicut Stephanus sanctus papa et martyr sanctum Hilarium in suis decretalibus docuit.



CAP. Cu.---Ut nullus calicem, patenam, aut aliqua uasa sacra ad alios usus facere presumat.

 Nullus sacerdos seu laicus calicem, aut patenam, aut quelibet uasa sacra et diuino cultui mancipata, ad alios usus suos retorquere presumat. Nam quicunque de calice sacro aliud bibit preter Christi sanguinem qui in sacramento accipitur, et patenam ad aliud officium habet quam altaris ministerium, deterrendus est exemplo Balthazar, qui dum uasa Domini in usus communes adsumpsit, uitam pariter cum regno amisit.



CAP. CuI.---Quod licitum sit episcopis cum consilio cleri de thesauro Ecclesie sue familie in necessitate succurrere.


 Licitum sit episcopis presentibus presbyteris et diaconibus de thesauro Ecclesie familie et pauperibus eiusdem Ecclesie, secundum canonicam institutionem, iuxta quod indiguerint erogare.



CAP. CuII.---Ne cadauera pallio altaris cooperiantur.

 Ne opertorio Dominici corporis, uel altaris non unquam corpus dum ad tumulum euehitur obtegatur, ne sacro uelamine dum honorantur corpora, altaria polluantur.



CAP. CuIII.---Ne ad nuptiarum ornatum diuina ministeria prestentur.


 Ne ad nuptiarum ornatum ministeria diuina prestentur, et dum improborum tactu uel pompa secularis luxurie polluantur, ad officia sacri mysterii uideantur indigna.



CAP. CIX.---Ut Ecclesia seculari potentia minime peruadatur.

 Si quis episcopus secularibus potestatibus usus, Ecclesiam per ipsas obtineat, deponatur, et segregetur, omnesque qui illi communicant.



CAP. CX.---De presbyteris qui Ecclesias suas per pretium acquisierint.

 Quicunque presbyter per pretium ecclesiam fuerit adeptus, quoniam  contra Ecclesiastice regule disciplinam agere dignoscitur, et qui alium presbyterum legitime ad Ecclesiam ordinatum per pecuniam expulerit, eamque sibi taliter uindicauerit, omnimodis deponatur.



CAP. CXI.---Ut nullus laicus ab Ecclesia sua presbyterum eiicere presumat.

 Ut laici presbyteros non eiiciant de Ecclesiis, neque constituant sine consensu episcoporum suorum.



CAP. CXII.---Item de illis qui presbyteris Ecclesias auferunt.

 Inuentum est quod multi arbitrii sui temeritate, et quod est grauius, ducti cupiditate, presbyteris quibuslibet absque consensu episcoporum Ecclesias dant uel auferunt. Unde  oportet ut canonica regula seruata, nullus absque consensu episcopi cuilibet presbytero Ecclesiam det. Quam si iuste adeptus fuerit, hanc non nisi culpa graui, et coram episcopo canonica seueritate amittat.



CAP. CXIII.---Ut nullus aliquod munus propter Ecclesiam a presbytero requirat.

 Ut nullus omnino munera exigat a presbyteris, propter commendationem Ecclesie.



CAP. CXIu.---De eadem re.

 Sancitum est atque omnimodis prohibitum ut, si quis presbyter inuentus fuerit alicui clerico aut laico munera dare aut dedisse, aut aliquam pecuniam tribuere, ut alterius  presbyteri Ecclesiam surripiat, aut Ecclesiam uacantem pretio redimat, pro hac cupiditate seu rapina, seu presumptione turpis lucri gratia deiiciatur a clero, et alienus existat a regula.



CAP. CXu.---Ut presbyteri plebes admoneant ut linteamina altaris preparent.

 Ut presbyteri per plebes suas feminis predicent, ut linteamina in altaria preparent.



CAP. CXuI.---Ut episcopi preuideant quid presbyteri dominis suis pro Ecclesiis facere debeant.

 Ut episcopi preuideant quem honorem presbyteri pro Ecclesiis suis facere debeant.



CAP. CXuII.---De eadem re.


 Ut nullus presbyter ad introitum Ecclesie xenia donet.



CAP. CXuIII.---De presbyteris nichil habentibus quando ordinantur.

 Inuestigandum si nichil patrimonii habens presbyter quando prouectus est ad ordinem ecclesiasticum, postea emerit predia, cuius iuris sint, quoniam Ecclesie ad quam de nichil habente promotus est esse debent, iuxta canonicam auctoritatem.



CAP. CXIX.---De eadem re.

 Presbyter cum diecesim tenet, de his que emerit, ad Ecclesie nomen scripturam faciat, aut ab eius quam tenet  Ecclesie ordinatione discedat.



CAP. CXX.---De eadem re.

 Placuit ut episcopi, presbyteri, diaconi, uel quicunque clerici, qui nichil habentes ordinantur, et tempore episcopatus, uel clericatus sui, agros uel quecunque predia suo nomini comparant, tanquam rerum dominicarum inuasionis crimine teneantur obnoxii, nisi ad Ecclesiam ad quam titulati sunt, eadem ipsa contulerint. Si autem ipsis propria liberalitate alicuius, uel successione cognationis aliquid uenerit, faciant inde quod uelint.



CAP. CXXI.---De eadem re.

 Ut unusquisque presbyter res quas post diem consecrationis acquisierit, proprie  Ecclesie relinquat.



CAP. CXXII.---De eadem re.

 Ceterum, presbyter si post ordinationem aliquid acquisierit, illud obseruandum est, quod in canonibus de consecratis nichil habentibus constitutum est.



CAP. CXXIII.---De presbyteris qui ex reditibus Ecclesie sibi res comparauerint, et structuras ibi fecerint, et mulieres ibi posuerint.

 Inquirendum si aliquis presbyterorum de reditibus Ecclesie, uel oblationibus ac uotis fidelium alio nomine res comparauerit, et ibi structuras fecerit, uel que ad Ecclesiam pertinent, ibidem collocauerit, et mulierum frequentationem inibi fieri permiserit, uel quod turpius est, tales mulieres ibidem habuerit, que lanificium suum  exerceant, et curam domus agant, et in eadem presbyter frequenter ueniens manserit, et contra decreta canonum hoc malum agat; quia sicut nec suo, ita nec alieno nomine presbyter fenus exercere debet, multo minus fraudem facere de facultatibus ecclesiasticis, quoniam hoc sacrilegium est, et par crimen Iude furis qui sacras oblationes asportabat et furabatur.



CAP. CXXIu.---De consuetudine seruanda, que non est contra fidem.

 Petistis enim per Hylarium chartularium nostrum, a beate memorie decessore nostro, ut omnes uobis retro temporum consuetudines seruarentur, que a beati Petri apostolorum  principis ordinationum initiis hactenus uetustas longa seruauit. Et nos quidem iuxta seriem relationis nostre consuetudinem laudamus, que tamen contra fidem catholicam nichil usurpare dinoscitur.



CAP. CXXu.---Ut ecclesiastica statuta ab apostolis et reliquis magistris Ecclesie tradita integra seruentur.

 Innocentius Decentio, episcopo Egobino, salutem. Si instituta ecclesiastica, ut sunt a beatis apostolis tradita, integra uellent seruare Domini sacerdotes, nulla diuersitas, nulla uarietas in ipsis ordinibus et consecrationibus haberetur. Sed dum unusquisque non quod traditum est, sed quod sibi uisum fuerit, hoc existimat esse tenendum, inde diuersa in diuersis locis uel ecclesiis,  aut teneri, aut celebrari uidentur: ac fit scandalum populis qui, dum nesciunt traditiones antiquas humana presumptione corruptas, putant sibi aut Ecclesias non conuenire, aut ab apostolis uel apostostolicis uiris contrarietatem inductam. Quis enim nesciat aut non aduertat id quod a principe apostolorum Petro Romane Ecclesie traditum est, ac nunc usque custoditur, ab omnibus debere seruari, nec superduci aut introduci aliquid, quod aut auctoritatem non habeat, aut aliunde accipere uideatur exemplum, presertim cum sit manifestum in omnem Italiam, Gallias, Hispanias, Africam atque Siciliam insulasque interiacentes, nullum instituisse Ecclesias, nisi eos quos uenerabilis apostolus Petrus, aut eius successores constituerunt sacerdotes? Aut legant,  si in his prouinciis alius apostolorum inuenitur aut legitur docuisse. Qui si non legunt, quia nusquam inueniunt, oportet eos hoc sequi quod Ecclesia Romana custodit a qua eos principium accepisse non dubium est, ne, dum peregrinis assertionibus studeant caput institutionum uideantur omittere. Sepe dilectionem tuam ad urbem uenisse, ac nobiscum in ecclesia conuenisse non dubium est et quem morem, uel in consecrandis mysteriis, uel in ceteris agendis arcanis teneat cognouisse. Quod sufficere arbitrarer ad informationem Ecclesie tue, uel reformationem, si precessores tui, quod minus aliquid, aut aliter tenuerint satis certum haberem nisi de aliquibus consulendos nos esse dixisses. Quibus idcirco respondemus non quod te aliqua  ignorare credamus. sed ut maiore auctoritate, uel tuos instituas, uel si qui a Romane Ecclesie institutionibus errant, aut commoneas, aut indicare non differas, ut scire ualeamus qui sint, qui aut nouitates inducunt, aut alterius Ecclesie quam Romane existimant consuetudinem esse seruandam.



CAP. CXXuI.---Ut consuetudines ecclesiastice pro lege sint tenende.

 In his enim rebus de quibus nichil certi statuit Scriptura diuina, mos populi Dei, uel instituta maiorum pro lege tenenda sunt, et sicut preuaricatores legum diuinarum, ita contemptores consuetudinum ecclesiasticarum cercendi sunt.



CAP. CXXuII.---Item de consuetudinibus ecclesiasticis obseruandis.


 Ecclesiasticarum institutionum consuetudines quasdam Scripturis, quasdam uero apostolica traditione per successiones in mysterio confirmatas accepimus, quibus par uirtus, et idem utrisque pietatis effectus quin sit, quotus quisque uel aliquantulum sacrarum expertus Scripturarum hesitauerit? Si enim attentauerimus consuetudines Ecclesie, non per Scripturas a Patribus traditas nichili estimare, quantum religio detrimenti latura sit despicientibus liquido constabit. Que enim, ut inde ordiamur, Scriptura salutifere crucis signaculo fideles docuit insigniri? Que multifariam digesta super panem et calicem prolixe orationis et  consecrationis uerba commendauit? Nam non modo quod in Euangelio continetur, uel apostolo in secretis dicimus, sed et alia per plura adiicimus, magnam quasi uim consummandis accommodantia mysteriis. Que Orientem uersus nos orare litterarum forma prestituit? Benedicimus fontem baptismatis, oleum unctionis. Huc accedit quod ter immergimus quos baptizamus, oleo ungimus, uerbis abrenuntiare Satane et angelis eius informamus. Unde hec et alia in hunc modum non pauca, nisi quia tacita ac mystica traditione a Patribus ecclesiastico more reuerentiori diligentia sunt in mysteriis obseruata silentio, quam publicata scripto.



CAP. CXXuIII.---Quid agendum sit in causis, de quibus certa in canonibus inueniuntur iudicia.

  De causis de quibus nulla soluendi, ligandique auctoritas in libris ueteris Testamenti, quatuor Euangeliorum, cum scriptis totis apostolorum non appareat, ad diuina recurrito scripta Grece. Si nec in illis, ad catholice Ecclesie historias catholicas, a doctoribus catholicis scriptas manum mitte. Si nec in illis, canones apostolice sedis intuere. Si nec in his, sanctorum exempla perspicaciter recordare. Quod si in his omnibus inspectis huius questionis qualitas non lucide inuestigatur, seniores prouincie congrega, et eos interroga. Facilius namque inuenitur, quod a pluribus sentientibus queritur. uerus enim repromissor Dominus ait: Si duo ex uobis, uel tres conueniant super terram in nomine meo, de omni re  quamcunque patierint, fiet illis a Patre meo.



CAP. CXXIX.---Ut cuncta que Deo offeruntur, consecrata habeantur.

 Omnia que Deo offeruntur, consecrata habentur, in uineis, terris, syluis, utensilibus, uestimentis, pecoribus, et reliquis possessionibus, et que Ecclesiis sine dubio Christo, qui sponsus earum est, offeruntur.



CAP. CXXX.---De eadem re.

 Omnes decime terre, siue de frugibus, siue de pomis arborum Domini sunt, et illi sanctificantur. Boues, et oues, et capre, que sub pastoris uirga transeunt, quidquid decimum uenerit, sanctificabitur Domino. Non eligetur nec  bonum nec malum, nec altero commutabitur. Si quis mutauerit, et quod mutat, et quod mutatum est, sanctificabitur Domino, et non redimetur. Sed quia modo multi inueniuntur decimas dare nolentes, statuimus ut secundum Domini nostri preceptum admoneantur semel, et secundo et tertio. Si non emendauerint, anathematis uinculo constringantur usque ad satisfactionem, et ad emendationem congruam.



CAP. CXXXI.---Ut decima nullo modo negligatur.

 Admonemus atque precipimus ut decimas Deo omnino dare non negligatur, quas Deus ipse sibi dari constituit, quia timendum est ut quisquis Deo suum debitum abstrahit, ne forte Deus per peccatum suum auferat ei  necessaria sua.



CAP. CXXXII.---De illis qui decimas dare nolunt.

 Questi sunt preterea quidam fratres, quod essent aliqui episcopi et abbates, qui decimas non sinerent dare ad Ecclesias, ubi illi coloni Missam audiunt. Proinde decreuit sacer iste conuentus, ut episcopi et abbates de agris et uineis, que ad suum uel fratrum stipendium habent, decimas ad Ecclesias deferri faciant. Familie uero ibi dent decimas suas, ubi infantes eorum baptizantur, et ubi per totum anni circulum missas audiunt.



CAP. CXXXIII.---Quod decime ab omnibus Christianis ex debito reposci debeant.

 Decimas Deo et sacerdotibus  Dei dandas, Abraham factis, Iacob promissis insinuat. Deinde lex statuit, et omnes doctores sancti commemorant. Et profecto dignum erat ut Isrelite decimas pecorum, et frugum, et omnium pecuniarum Domino darent, qui eos liberauerat a decem plagis, quibus percussit Aegyptios, et in nouissima plaga primogenita cunctorum disperdidit, gratiamque suis prestitit, ut impetratis pecuniis spoliarent Aegyptum. De quibus decimis Augustinus doctor uenerabilis dicit: Decime ex debito requiruntur. Quid si diceret Deus, nempe meus es, o homo, mea est terra quam colis, mea sunt semina que spargis, mea animalia que fatigas, meus est solis calor; et cum omnia mea sint, tu qui minus accommodas, solam decimam merebaris, sed reseruo  tibi nouem, da mihi decimam. Si non dederis mihi decimam, auferam nouem. Si dederis mihi decimam, multiplicabo nouem. Cum itaque Iudaicu populus preceptum decimarum tanta diligenti obseruaret, ut de minimis quibusque holusculis, ruta uidelicet, menta et cimino, ut ipse Dominus testatur, decimas daret, cur non maiori studio plebs Euangelica eamdem impleat iussionem? Cui et maior numerus est sacerdotum, et sincerior cultus sacramentorum? Ideo ergo dande sunt, ut hac Deus deuotione placatus, largius prestet que necessaria sunt, sicut superius ostendimus. Et ut sacerdotes ac ministri Ecclesie cura et sollicitudine necessitatum corporalium, sine quibus hec uita transigi non potest,  releuati, liberiores fiant ad meditationem diuine legis et doctrine administrationem, atque spiritalis seruitii uoluntariam expletionem. Et ut munus populi in quotidiana oblatione Domino immoletur, nec non secundum statuta canonica in sustentationem pauperum, et restaurationem ecclesiarum proficiat. Quatuor enim partes iuxta canones fieri de fidelium oblationibus debent, ut una sit episcopi, altera clericorum, tertia pauperum, quarta restaurationi ecclesiarum seruetur.



CAP. CXXXIu.---De illis qui decimam dare noluerint nisi pretio redimantur.

 De decimis quas populus dare non uult, nisi quolibet munere ab eo redimantur, ab episcopis prohibendum est ne  fiat.



CAP. CXXXu.---Ut decima Dei census nuncupetur.

 Item, quod decima, que a fidelibus datur, Dei census nuncupanda est, et ideo ex integro reddenda. Cuius tertia pars secundum canonem Toletanum, episcoporum esse debet. Nos uero hac potestate uti nolumus, sed tantum singulis annis quartam partem usu Romanorum pontificum, et obseruantia sancte Ecclesie Romane de eadem habere uolumus. Quod si quis contentiosus inde repertus fuerit, siue clericus, siue ille laicus sit, communione priuabitur, et synodali censura iudicabitur.



CAP. CXXXuI.---De oblationibus parochitarum cuius esse debeant.

  De his que ad parochitanas ecclesias offeruntur, in terris, uineis, mancipiis, peculiis, antiquorum canonum instituta seruentur, ut omnia in episcopi potestate consistant. De his autem que altaribus offeruntur, tertia pars fideliter episcopis deferatur, due clericis, decime autem secundum quosdam singulis annis tertia pars, aut in tertio tota. Sed tamen nos sequentes Romanos, singulis annis quartam partem, aut in quarto totam episcopi recipiant.



CAP. CXXXuII.---Quod in unaquaque Ecclesia tam de reditibus quam oblationibus quatuor debeant fieri portiones.

 Quatuor autem tam de reditibus quam de oblationibus fidelium, prout cuiuslibet Ecclesie facultas admittit, sicut  dudum rationabiliter est decretum, conuenit fieri portiones. Quarum sit una pontificis, altera clericorum, tertia pauperum, quarta fabricis applicanda. De quibus sicut sacerdotis intererit integram ministris Ecclesie memoratam dependere quantitatem, sic clerus ultra delegatam sibi summam nichil insolenter nouerit expetendum. Ea uero que ecclesiasticis edificiis attributa sunt, huic operi ueraciter prerogata, locorum doceat instauratio manifesta sanctorum, quia nefas est si sacris edibus destitutis in lucrum suum presul impendia his designata conuertat. Ipsam nichilominus ascriptam pauperibus portionem, quamuis diuinis rationibus se dispensasse monstraturus esse uideatur, tamen iuxta quod scriptum  est: Ut uideant opera uestra bona, et glorificent Patrem uestrum qui in celis est, oportet etiam presenti testificatione predicari, et bone fame preconiis non taceri.



CAP. CXXXuIII.---Item quod de decimis quatuor debeant fieri portiones.

 Instruendi sunt presbyteri, pariterque admonendi, quatenus nouerint decimas et oblationes quas a fidelibus accipiunt, pauperum et hospitum et peregrinorum esse stipendia, et non quasi suis, sed quasi commendatis uti. De quibus omnibus sciant se rationem posituros in conspectu Dei, et nisi eas fideliter pauperibus et his qui premissi sunt administrauerint, damna passuros. Qualiter uero dispensari debeant, canones sancte  instituunt. Scilicet, ut quatuor partes inde fiant, una ad fabricam ecclesie releuandam, altera pauperibus distribuenda, tertia presbytero cum suis clericis habenda, quarta episcopo reseruanda, ut quidquid exinde iusserit, prudenti consilio fiat.



CAP. CXXXIX.---Ubi terminari debeant contentiones orte inter Christianos.

 Quecunque ergo contentiones inter Christianos orte fuerint, ad Ecclesiam deferant, et ab ecclesiasticis uiris terminentur. Et si obedire noluerint, quousque obediant a liminibus sancte Ecclesie excludantur.



CAP. CXL.---De his qui oblationes parentum aut testamenta, uel quod ipsi donauerint Ecclesiis, retinere aut auferre conantur.

 Clerici  etiam uel seculares, qui oblationes parentum aut donatas, aut testamentis relictas retinere perstiterint, aut id quod ipsi donauerint Ecclesiis uel monasteriis crediderint auferendum, sicut synodus sancta constituit, uelut necatores pauperum, quousque reddant ab Ecclesiis excludantur.



CAP. CXLI.---De illis qui Deum heredem faciunt.

 Augustinus ait in libro de Heredibus: Noli sub imagine pietatis augere pecuniam, dicens: Filiis meis seruo has res. Quare non potius seruas illi qui te ex nichilo fecit, qui te pascit, et filios seruat? Nonne melius creatori tuo thesaurizabis quam filiis? Item idem: Qua fronte hereditatem a Christo queris, quum Christum tua hereditate fraudaueris? Qui dixit: Thesaurizate uobis thesauros  in celo?



CAP. CXLII.---De his qui oblationes defunctorum aut negant aut difficulter reddunt.

 Qui oblationes defunctorum aut negant Ecclesiis, aut cum difficultate reddunt, tanquam egentium necatores excommunicentur



CAP. CXLIII.---De eadem re.

 Ipse enim res fidelium, oblationes appellantur, quia Domino offeruntur. Non ergo debent in alios usus quam ecclesiasticos, et predictorum Christianorum fratrum uel indigentium conuerti, quia uota sunt fidelium, et pretia peccatorum, atque ad predictum opus explendum  Domino tradite. Si quis autem, quod absit, secus egerit, uideat ne damnationem Ananie et Saphyre percipiat, et reus sacrilegii efficiatur sicut illi fecerunt qui pretia predictarum rerum fraudabant, de quibus in predictis legitur apostolorum Actibus.



CAP. CXLIu.---De eadem re.

 Si quis oblationes Ecclesie extra Ecclesiam accipere uel dare uoluerit preter conscientiam episcopi uel eius cui huiuscemodi officia commissa sunt, nec cum eius uoluerit agere consilio, anathema sit.



CAP. CXLu.---De eadem re.

 Si quis dederit uel acceperit oblata preter episcopum uel eum qui constitutus est ab eo ad dispensandam misericordiam pauperibus,  et qui dat et qui accipit, anathema sit.



CAP. CXLuI.---Ut omnes Ecclesie uel decime in episcoporum potestate consistant.

 In sancto Cabillonensi concilio decretum est ut omnes Ecclesie cum dotibus suis et decimis, et omnibus rebus suis, in episcopi proprii potestate consistant, atque ad ordinationem uel dispositionem suam semper pertineant.



CAP. CXLuII.---Quod tricennalis possessio firma sit.

 Sicut diecesim alienam tricennalis possessio tollit, ita territorii conuentum non admittit. Ideoque basilice que noue condite fuerint, ad eum procul dubio episcopum pertinebunt, cuius conuentus esse constiterit.



CAP. CXLuIII.---Ut singularum Ecclesiarum rusticane parochie semper maneant inconcusse.


. Singularum Ecclesiarum rusticas parochias uel possessiones manere inconcussas illis episcopis qui eas retinere noscuntur, et maxime si per tricennium eas absque ui obtinentes, sub dispensatione rexerunt. Quod si intra tricennium facta fuerit de his altercatio, licere eis qui se lesos asserunt, apud sanctam synodum prouincie de his mouere certamen decreuimus.



CAP. CXLIX.---Quod tricennalis possessio, si intacta permansit, mutari non debeat.

 Illud etiam adnecti placuit ut si, quod absit, facultates Ecclesie, nec non et dieceses ab aliis quibusque possidentur episcopis, iure sibi uindicent quod tricennalis lex conclusit,  quia et ultra triginta annos nulli liceat pro eo appellare, quod legum tempus excludit.



CAP. CL.---Idem de rebus per triginta annos possessis.

 Ut de rebus Ecclesiarum que ab eis per triginta annorum spatium sine ulla interpellatione possesse sunt, testimonia non recipiantur, sed eo modo contineantur, sicut res ad fiscum dominicum pertinentes contineri solent.



CAP. CLI.---De illis, qui de ecclesiis cemiteria faciunt.

 Antiquus in his regionibus in Ecclesia sepeliendorum mortuorum usus fuit, et plerumque loca diuino cultui mancipata, et  ad offerendas Deo hostias preparata cemeteria siue polyandria facta sunt. Unde uolumus ut ab hac re deinceps abstineatur, ut nemo in Ecclesia sepeliatur, nisi forte talis sit persona sacerdotis, aut cuiuslibet iusti hominis, qui per uite meritum talem uiuendo suo corpori defuncto locum acquisiuit. Corpora uero que antiquitus in Ecclesiis sepulta sunt, nequaquam proiiciantur, nisi sint paganorum, sed tumuli qui apparent profundius in terram mittantur, et pauimento desuper facto nullo tumulorum uestigio apparente, Ecclesie reuerentia conseruetur. Ubi uero tanta est multitudo cadauerum, ut hoc facere difficile sit, locus ille pro cemeterio habeatur, ablato inde altari, et in alio loco constituto, ubi religiose et pure Deo sacrificium offerri ualeat.



CAP. CLII.---De illis qui in sacris locis se sepelire petierint.


 Quibus peccata dimissa non sunt, a sacris locis post mortem adiuuari non possunt, quia quos peccata grauia deprimunt, si in sacris locis sepelire se faciunt; restat ut de sua presumptione iudicentur, quatenus eos sacra loca non liberant, sed culpa temeritatis accusat.



CAP. CLIII.---De eadem re.

 Cum grauia peccata non deprimunt, hoc prodest mortuis si in Ecclesiis sepeliantur, quod eorum proximi quoties ad eadem loca sacra ueniunt, suorum, quorum sepulturam aspiciunt, recordantur, et pro eis Domino preces fundunt. Nam quos peccata grauia deprimunt, non  ad absolutionem potius quam ad damnationis cumulum maiorem, eorum corpora in Ecclesiis ponuntur. Quod melius ostendimus, si ea que diebus nostris gesta sunt breuiter enarremus. uir namque uite uenerabilis Felix Portuensis episcopus, in Sabinensi prouincia ortus atque enutritus est, qui quamdam sanctimonialem feminam in loco eodem fuisse testatur, que carnis quidem continentiam habuit, sed lingue procacitatem atque stultiloquium non declinauit. Hec igitur defuncta, atque in Ecclesia sepulta est. Nocte autem eadem eiusdem Ecclesie custos per reuelationem uidit, quia ducta ante sacrum altare per medium secabatur, et pars una illius igni cremabatur, pars autem altera intacta remansit. Cumque hoc surgens mane fratribus narraret, et locum  uellet ostendere in quo fuerat igne consumpta, ipsa flamme combustio ita ante altare apparuit in marmoribus, ac si illic eadem femina corporeo fuisset igne concremata. Ex qua re aperte datur intelligi, quia hi quibus peccata dimissa non fuerint, ad euitandum iudicium sacris locis post mortem non ualent adiuuari.



CAP. CLIu.---De eadem re.

 Ioannes quoque magnificus in hac urbe locum prefectorum seruans, cuius ueritatis atque grauitatis sit nouimus, qui mihi testatus est, ualerianum patricium in ciuitate que Brixa dicitur fuisse defunctum. Cui eiusdem ciuitatis episcopus accepto pretio locum in Ecclesia prebuit, in quo sepeliri debuisset. Qui uidelicet ualerianus usque ad  etatem decrepitam leuis ac lubricus exstitit, modumque suis prauitatibus ponere contempsit. Eadem uero nocte qua sepultus est, beatus Faustinus martyr, in cuius Ecclesia corpus eius fuit humatum custodi suo apparuit dicens: uade et dic episcopo, proiiciat hinc fetentes carnes quas hic posuit, quia, si non fecerit, ipse die trigesimo morietur. Quam uisionem custos episcopo timuit confiteri, et rursus admonitus declinauit. Die autem trigesimo, eiusdem ciuitatis episcopus, cum uespertina hora sanus atque incolumis ad lectum redisset, subita et inopinata morte defunctus est.



CAP. CLu.---De eadem re.

 Adest quoque in presenti senex uenerabilis pater uenentius Lunensis episcopus, et  magnificus Liberius uir nobilissimus atque ueracissimus, qui se scire suosque homines interfuisse testantur ei rei, quam narrant nuper in Genuensi urbe contigisse. Ibi namque, ut dicunt, ualentinus nomine Mediolanensis Ecclesie defensor defunctus est, uir ualde lubricus, et cunctis leuitatibus occupatus, cuius corpus in ecclesia beati martyris Syri sepultum est. Nocte autem media in eadem ecclesia facte sunt uoces, ac si quis uiolenter ex ea repelleretur ac traheretur foras. Ad quas nimirum uoces currebant custodes, et uiderunt duos quosdam teterrimos spiritus, qui eiusdem ualentini pedes quadam ligatura strinxerant, et eum ab ecclesia clamantem ac nimium uociferantem foras trahebant. Qui uidelicet territi, ad sua strata reuersi sunt.  Mane autem facto, aperuerunt sepulcrum in quo idem ualentinus positus erat, eiusque corpus non inuenerunt. Cumque extra ecclesiam quererent ubi proiectum esset, inuenerunt hoc in sepulcro alio positum, ligatis adhuc pedibus sicut de ecclesia fuit abstractum. Ex qua re, Petre, collige, quia hi quos peccata grauia deprimunt, si in sacro loco sepelire se faciant, restat ut etiam de sua presumptione iudicentur, quatenus eos sacra loca non liberent, sed etiam culpa temeritatis accuset.



CAP. CLuI.---De eadem re.

 Nam quid quoque in hac urbe contigerit, cunctorum qui hic habitant multitudo testatur: quod quidam artis eorum primus cum defunctus  fuisset, iuxta ecclesiam beati Ianuarii martyris, iuxta portam sancti Laurentii a coniuge sua sepultus est. Sequenti autem nocte ex sepultura eadem, audiente custode, eius spiritus cepit clamare: Ardeo, ardeo. Cum uero has diu uoces emitteret, custos hoc eius nuntiauit uxori. Uxor uero illius eos qui diligenter inspicerent eiusdem artis uiros transmisit ad ecclesiam, uolens cognoscere qualiter corpus eius esset in sepulcro de quo talia clamaret. Qui aperientes sepulcrum, uestimenta quoque intacta repererunt, que nunc usque in eadem ecclesia, pro eiusdem cause testimonio seruantur; corpus uero illius omnino non inuenerunt, ac si in eodem sepulcro positum non fuisset. Ex qua re colligendum est qua  ulti [.....] eius damnata sit, cuius et caro est ab ecclesia roiecta. Quid igitur sacra loca sepultis prosunt, quando hi qui indigni sunt ab eisdem sacris locis diuinitus proiicinatur.



CAP. CLuII.---Ut corpora defunctorum in ecclesia non sepeliantur.

 Item placuit ut corpora defunctorum nullo modo intra basilicam sepeliantur, sed si necesse est de foris circa murum basilice. Nam si firmissimum hoc priuilegium usque nunc retinent Gallie ciuitates, ut nullo modo intra ambitum murorum ciuitatum, cuiuslibet defuncti corpus sit humatum, quanto magis uenerabilium martyrum debet reuerentia obtineri?



CAP. CLuIII.---De eadem re.

  Ut nemo quemlibet mortuum in ecclesia quasi hereditario iure, nisi quem episcopus aut presbyter pro qualitate conuersationis et uite dignum duxerit, sepelire presumat, nec quisquam ossa cuiuslibet mortui de sepulcro suo eiicere, aut sepulturam cuiusquam temerario ausu quoquo modo uiolare, sed unumquemque in loculo sibi a Deo parato atque concesso, aduentum sui iudicis prestolari concedat.



CAP. CLIX.---Ut nemo pro sepeliendis mortuorum corporibus aliquid muneris exigat.

 Precipiendum secundum canonum auctoritatem, ut de sepulcris et hominibus sepeliendis nichil muneris exigant, nisi forte qui sepelitur, uiuens iusserit ecclesie, in cuius  atrio sepelitur, de suis rebus aliquid tribuere, aut etiam post mortem illius quibus commissum est eius eleemosynam facere, de rebus illius aliquid dare sponte uoluerint: tamen nullatenus a presbyteris illis aliquid exigatur, siue ab illis qui locis et uicis presunt. Prohibendum etiam secundum maiorum instituta, ut in ecclesia nullatenus sepeliantur, sed in atrio, aut in porticu, aut in exedris ecclesie. Infra ecclesiam uero, aut prope altare ubi corpus Domini et sanguis conficitur, nullatenus habeant licentiam sepeliendi.



CAP. CLX.---De sepultura coniugatorum in primis connubiis.

 Ebron dicitur esse ciuitas trium uirorum, quia in ea sepulti sunt tres patriarche in spelunca duplici cum tribus uxoribus suis, id est,  Abraham et Sara, Isaac et Rebecca, Iacob et Lia, preter ipsum Adam et Euam uxorem suam. Tobias dicit ad filium suum: Cum acceperit Deus animam meam, corpus meum sepelies, et honorem habebis matri tue omnibus diebus, et cum ipsa compleuerit tempus, sepelies eam iuxta me in uno sepulcro.



CAP. CLXI.---De eadem re.

 Unaqueque mulier sequatur uirum suum, siue in uita, siue in morte.



CAP. CLXIII.---Quorum mens una fuerat, sepultura non separet.


 Soror sancti Benedicti sepulta est in sepulcro quod ipse sibi preparauerat ut quorum mens una semper fuit in Domino, eorum quoque corpora sepultura non separaret. Ita in primo connubio coniuncti, quia una et eadem caro est, in uno sepulcro sepeliantur.



CAP. CLXIu.---De rebus immobilibus Ecclesie.

 Nulli liceat alienare rem immobilem Ecclesie, siue domum, siue agrum, siue hortum, siue rusticum mancipium, neque creditoribus specialis hypothece titulo obligare. Alienationis autem uerbum contineat conditionem, donationem, permutationem  et emphyteoseos perpetuum contractum. Sed omnes omnino sacerdotes ab huiusmodi alienatione abstineant, penas timentes, quas Leoniana constitutio minatur.



CAP. CLXu.---De eadem re.

---Si princeps uoluerit rem immobilem sanctis locis prestare et accipere ab eo aliam immobilem rem, et eo modo permutationem contrahere, liceat hoc facere ei diuina pragmatica sanctione ab eo promulgata.



CAP. CLXuI.---De prestariis uiduatarum Ecclesiarum ut non ualeant.

 Ut precarie et commutationes, tempore uiduatarum Ecclesiarum facte, ab his qui  loca episcoporum occupauerant, rescindantur, et cum autoritate Ecclesiastica, uel ciuili, si faciende sunt fiant.



CAP. CLXuII.---De eadem re.

 Precarie a nemine de rebus Ecclesiasticis fieri presumantur, nisi quantum de qualitate conuenienti datur ex proprio, duplum accipiatur ex rebus Ecclesie, in suo tantum qui dederit nomine, si res proprias et Ecclesiasticas usu fructuario tenere uoluerit. Si autem res proprias ad presens dimiserit, ex rebus ecclesiasticis triplum fructuario usu, in suo tantum quis nomine sumat, quia sic eas quemque tractare, ut alienarum rerum dispensatorem conuenit, non propriarum rerum largitorem.



CAP. CLXuIII.---De eadem re.


 A nulla potestate quis cogatur facere precariam de rebus Deo et sanctis eius dicatis, cum ratio et usus obtineat, neminem cui non uult, contra utilitatem et rationem, prestitum de proprio facere beneficium.



CAP. CLXIX.---De eadem re.

 Ut precarie, de quinquennio in quinquennium secundum antiquam consuetudinem et auctoritatem renouentur.



CAP. CLXX.---De donatione, uel uenditione, uel commutatione ecclesiastice rei.

 Irrita erit episcoporum donatio, uel uenditio, uel  commutatio rei ecclesiastice, absque collaudatione et subscriptione clericorum.



CAP. CLXXI.---De commutationibus rerum ecclesiasticarum.

 Ut commutationes rerum ecclesiasticarum ualde caueantur, et subtilissime si aliquo modo fieri debent, inspiciantur. Que autem inconsulte facte sunt, iuxta decretum canonicum Hilarii pape, quas illicite decessor episcopus admiserit, uel ab aliis illicite commisse sunt, ab eo qui successor est emendentur.



CAP. CLXXII.---De eadem re.

 A sancta synodo decretum est, et imperialis auctoritas denuntiat, ne commutationes rerum, uel mancipiorum ecclesiasticorum  quelibet persona sine licentia et consensu regio presumat facere.



CAP. CLXXIII.---De ecclesiasticis mancipiis.

 Neque mancipia ecclesiastica quisquam, nisi ad libertatem commutet, uidelicet ut mancipia que pro ecclesiastico homine dabuntur, in ecclesie seruitute permaneant, et ecclesiasticus homo qui commutatur, perpetua libertate fruatur. Quod enim semel Domino consecratum est, ad humanos usus iam transferri non potest. Ait enim lex: Si quis mutauerit, et quod mutat, et quod mutatum est, sanctificabitur Domino.



CAP. CLXXIu.---De eadem re.

 Iniustum uidetur et impium,  ut mancipia que fideles uiri seu femine pro remedio anime sue Deo et sanctis eius consecrarunt, cuiuscunque muneris pretio uel commutationis commercio, iterum in secularem seruitutem redigantur, cum canonica auctoritas seruos fugitiuos tantummodo distrahi permittat, et ideo omnes rectores Ecclesiarum summopere caueant, ne unius eleemosyna alterius peccatum fiat. Et est absurdum ut Ecclesiastica dignitate seruus decedens, humane obnoxius sit seruituti.



CAP. CLXXu.---De regalibus preceptis super prestaria.

 Precepta regalia super precariis Ecclesiasticis fieri nec ratio sinit, nec auctoritas quolibet modo permittit. Quoniam  precepta in iure ecclesiastico firmare indignum iudicatur, necesse est ut maiestas regia non nisi ab ecclesiastico rectore petatur. Idem autem custos Ecclesie solertissime caueat, ne sui ordinis et Ecclesiastice communionis forte immemor, contra auctoritatem preceptum regium pro quacunque assentatione fieri petat. Qui etsi fecerit, non audiatur. Si autem et obtinuerit, regia discretione, et episcopali iudicio idem rescindatur, et petitor iniustus, pro principis iniusta suggestione digne corripiatur.



CAP. CLXXuI.---De episcopo qui mancipium Ecclesie manumitti desiderat.

 Episcopus qui  mancipium iuris Ecclesie, non retento ecclesiastico patrocinio, manumitti desiderat, duos meriti eiusdem et peculii coram concilio Ecclesie cui preeminet, per commutationem subscribentibus sacerdotibus offerat, ut rata et iusta inueniatur definitio commutationis. Tunc enim liberam manumissionem sine patrocinio Ecclesie concedere poterit, quia eum quem libertati tradere disponit, iam iuri proprio acquisiuit. Huiusmodi autem liberto aduersus Ecclesiam, cuius iuris exstitit, accusandi uel testificandi denegetur licentia. Quod si presumpserit, placet ut, stante commutatione, in seruitutem propriam Ecclesie reuocetur.



CAP. CLXXuII.---De sacerdotibus, qui res suas Ecclesie relinquunt.

  Consensus totius concilii definiuit ut sacerdotes, qui aut res suas Ecclesie relinquunt, aut nichil habentes, aliqua tamen predia, aut familias Ecclesiis suis conquirunt. Liceat illis aliquos de familiis eiusdem Ecclesie manumittere, iuxta rei collate modum, quem antiqui canones decreuerunt, ita ut cum peculio et posteritate sua, si ingenui sunt, sub patrocinio Ecclesie maneant, utilitates iniunctas sibi iuxta quod potuerint prosequentes.



CAP. CLXXuIII.---Ut presbyteri rem Ecclesie uendere non presumant.

 Item placuit ut presbyteri non uendant rem Ecclesie, ubi sunt constituti,  nescientibus episcopis suis: quomodo et episcopis non liceat uendere predia Ecclesie, ignorante concilio uel presbyteris suis. Non habenti ergo necessitatem, nec episcopo liceat matricis Ecclesie, nec presbytero rem tituli sui usurpare.



CAP. CLXXIX.---Ut nullus ordinatus de ministeriis Ecclesie aliquid uendere presumat.

 Si quis presbyter aut diaconus inuentus fuerit de eleemosynis Ecclesie aliquid uenundasse, quia sacrilegium commisit, placuit eum in ordinatione Ecclesie non haberi. In iudicio tamen episcopi dimittendum, siue dignus sit, siue indignus in suo recipi gradu.



CAP. CLXXX.---De presbyteris qui de iure tituli sui aliquid distrahunt.

  Quicunque presbyter de iure tituli sui quolibet modo aurum, argentum, uel gemmas, uestes quoque, si sunt, uel si accesserint aliqua mobilia ad ornamenta diuina, aliquid in perpetuum alienare tentauerit, donator, alienator ac uenditor, honoris sui amissione mulctetur.



CAP. CLXXXI.---De eadem re.

 Si quis episcopus nulla ecclesiastice rationis necessitate compulsus, in suo clero, aut ubi forte non est presbyter, de rebus ecclesiasticis aliquid presumpserit uendere, res ipsas, Ecclesie proprie restaurare cogatur, et in iudicio episcoporum deiiciatur auditus, et tanquam furti aut latrocinii reus suo priuetur honore.



CAP. CLXXXII. Quod quantum remedium uenie oblatio ecclesiastica tribuit conferenti, tantum damnum preparat fundatori.


 Omnis itaque rei ecclesiastice quantitas, sicut remedium uenie tribuit conferendi, ita damnum rite preparat fraudatori. Et ideo nullus sacerdotum, uel ministrorum ex rebus Ecclesie, que in quibuscunque locis a fidelibus largiuntur, aliquid auferat, et iuri suo, aut cathedre proprie unitati connectat. uerum, ut huius rei soliditas potior habeatur, propinquis eius, qui construxerunt uel ditauerunt Ecclesiam, licitum sit hanc bone intentionis habere solertiam, ut, si sacerdotem seu ministrum aliquid ex collatis rebus preuiderint defraudare, aut commonitionis honesta conuentione compescant, aut talia episcopo,  aut iudici corrigenda denuntient. Quod si talia episcopus agere tentat, metropolitano eius hec insinuare procurent. Si autem metropolitanus talia gerit, regis hec auribus insinuare non differant. Ipsis tamen heredibus in eisdem rebus non liceat, quasi iuris proprii potestatem preferre, non rapinam, non fraudem ingerere, non uiolentiam quamcunque presumere. Si quis hec monita temerare presumpserit, et male rapta cum confusione restituet, et excommunicationis annue sententiam sustinebit.



CAP. CLXXXIII. De clericis qui documenta, quibus ecclesie possessio firmatur, distrahunt.

 Si quis uero de clericis  documenta, quibus Ecclesie possessio firmatur aut supprimere, aut negare, aut aduersariis fortasse tradere, damnabili et punienda obstinatione presumpserit, quidquid per absentiam documentorum damni Ecclesie illatum est, et de propriis facultatibus reddat, et communione priuetur. Hi autem qui in damnum Ecclesie precepta et testimonia sancte Ecclesie impie sollicitati a traditoribus susceperunt, pari sententia feriantur.



CAP. CLXXXIu. De libertis, qui a patrocinio Ecclesie discesserunt.

 Liberti Ecclesie, qui a patrocinio eius discedentes, quibuslibet personis adheserunt, si admoniti redire contempserint, manumissio eorum irrita sit, quia per obedientie  contemptum ingrati actione tenentur.



CAP. CLXXXu. De libertis Ecclesie.

 Liberti Ecclesie, quia nunquam moritur eorum patrona a patrocinio eiusdem nunquam discedant, nec posteritas quidem eorum, sicut priores canones decreuerunt. Et ne forte libertas eorum in futura prole non pateat, ipsaque posteritas naturali ingenuitate obtinens, sese ab Ecclesie patrocinio non subtrahat, necesse est tam iidem liberti, quam ab eis progeniti professionem episcopo suo faciant, per quam se ex familia Ecclesie liberos effectos esse fateantur, eiusque patrocinium non relinquant, sed iuxta uirtutem suam obsequium ei, uel obedientiam prebeant.



CAP. CLXXXuI. De libertis, qui a quibuscunque manumissi Ecclesie patrocinio commendati sunt.


 Liberti, qui a quibuscunque manumissi sunt, atque Ecclesie patrocinio commendati existunt, sicut regule antiquorum Patrum constituerunt, sacerdotali defensione a cuiuslibet insolentia protegantur, siue in statu libertatis eorum, seu in peculio quod habere noscuntur.



CAP. CLXXXuII. De manumissis in Ecclesia.

 In Ecclesia manumissos, uel per testamentum Ecclesie commendatos, si quis in seruitutem, uel in obsequium, uel ad colonariam conditionem imprimere tentauerit, animaduersione ecclesiastica cercebitur.



CAP. CLXXXuIII. De fugitiuis ecclesiasticis seruis.

  Fugitiuos etiam seruos ecclesiasticos domos suas, aut familias deserentes, qui etiam si reuocati fuerint, teneri non possunt, simili ratione ab episcopo, si uoluerit, aut si ita illi meruerint, distrahantur.



CAP. CLXXXIX. De episcopis, qui nichil suis Ecclesiis conferunt, et tamen ex familia liberos facere presumunt.

 Episcopi, qui nichil ex proprio suo Ecclesie Christi conferunt, liberos ex familiis Ecclesie ad condemnationem suam facere non presumant. Impium est enim ut qui res suas Ecclesie Christi non contulerit, damnum Ecclesie inferat. Tales igitur libertos successor episcopus, absque aliqua oppositione ad ius Ecclesie reuocabit.



CAP. CXC. De illis, qui pro aliquo reatu fugiunt ad Ecclesiam.


 In synodo Aurelianensi prima sub Clodoueo rege, in qua sederunt episcopi uiginti quatuor, de his qui ad Ecclesiam pro reatibus suis fugiunt, id constitutum est obseruandum, quod antiqui canones decreuerunt, et lex Romana constituit, ut ab Ecclesia, uel ab Ecclesie atriis, uel a domo episcopi uel a claustro, quia hec pro emunitate habentur, eos abstrahi omnino non liceat, sed nec alteri consignari, nisi ad Euangelia datis sacramentis, de morte, et debilitate, et omni penarum genere sint securi, ita, ut ei cui reus fuerit criminosus, de satisfactione conueniat. Quod si sacramenta sua conuictus fuerit uiolasse, reus periurii non solum a communione Ecclesie, uel omnium  clericorum, uerum etiam, et a catholicorum conuiuio separetur. Quod si cui reus est, noluerit sibi intentione faciente componi, et ipse reus de Ecclesia actus timore discesserit, ab Ecclesie clericis non requiratur.



CAP. CXCI.---De raptore, si cum rapta ad Ecclesiam confugerit.

 De raptoribus autem feminarum id constituendum esse censuimus, ut si ad ecclesiam raptor cum rapta confugerit, et feminam ipsam uiolentiam pertulisse constiterit, statim liberetur de potestate raptoris, et parentibus reddatur, et raptor mortis, uel penarum impunitate concessa, liberam habeat eundi facultatem. Si uero parentes  mulieris ecclesiasticis uiris obedire noluerint, excommunicentur.



CAP. CXCII.---De seruo, si pro qualibet culpa dominum suum ad Ecclesiam fugerit.

 Seruus qui ad Ecclesiam confugerit pro qualibet culpa, si a domino pro commissa culpa ecclesiastici sacramentum susceperint, statim ad seruitium domini sui redire cogatur. Et postquam dato sacramento domino suo fuerit consignatus, si aliquid pene pro eadem culpa qua accusatur probatus fuerit pertulisse, pro contemptu Ecclesie, et preuaricatione fidei a communione et conuiuio catholicorum, sicut superius comprehensum est, extraneus habeatur. Si uero seruus pro culpa sua ab Ecclesia defensatus, sacramenta domini clericis  exigentibus de impunitate perceperit, exire nolentem a domino liceat occupari.



CAP. CXCIII.---De eadem re.

 Similiter in Matiscensi synodo decretum est ut hi qui fugiunt suos inimicos, aut in Ecclesiam, aut in atrium Ecclesie, aut in domum episcopi, aut in claustrum regularium non inde abstrahantur, nisi prius super sacra accepta securitate a persecutoribus de morte, de debilitate, et omni penarum genere, sint securi: etiam si serui sint illorum, qui eos insequuntur, ita ut ei cui rei criminosi fuerint de satisfactione conueniant. Quod si is qui super sacra prius iurauerat, post conuictus fuerit iuramentum uiolasse, reus periurii communione priuetur, quousque satisfaciat.



CAP. CXCIu.---De eadem re.


 Reum confugientem ad Ecclesiam, seu in atrium Ecclesie, aut in officinas regularium fratrum, uel in curiam aut in domum episcopi, quia hec in antiquis canonibus pro emunitate tenentur, nemo abstrahere audeat, neque inde donare ad penam, uel ad mortem, ut honor Dei et sanctorum eius pre omnibus conseruetur, sed rectores ecclesiarum pacem et uitam, ac membra ei cum iuramento obtinere studeant: sed tamen legitime componat, quidquid inique fecerat: et si insequutor magistris ecclesie obedire noluerit, canonice constringatur.



CAP. CXCu.---De eadem re.

 Eos qui ad Ecclesiam  confugerint, tradi non debere, sed loci reuerentia et intercessione defendi. Si quis autem mancipia clericorum pro suis mancipiis ad Ecclesiam confugientibus crediderit occupanda, per omnes Ecclesias districtissima damnatione feriatur.



CAP. CXCuI.---De emunitate Ecclesie.

 Si quis in atrio Ecclesie pugnam committit, aut homicidium facit, quidquid pro emunitate uiolata emendandum est. altario soluatur, cuiuscunque fuerit Ecclesia illa.



CAP. CXCuII.---De fugientibus ad Ecclesiam.

 Si quis contumax uel superbus timorem Dei, uel reuerentiam Ecclesiarum sanctarum non habuerit, et fugientem  seruum suum, uel quem ipse persecutus fuerit, de atrio Ecclesie, uel de porticibus quomodolibet Ecclesie adherentibus per uim abstraxerit, et Deum omnipotentem in hoc contempserit, pro emunitate D. CCCC, solidos episcopo componat, et ipse publica penitentia iuxta iudicium episcopi multetur, ut sit honor Dei et reuerentia sanctorum, et ut Ecclesia Dei semper inuicta permaneat.



CAP. CXCuIII.---Quid in Ecclesia Dei legi debeat.

 Nihil aliud in Ecclesia legatur aut cantetur, nisi ea que auctoritatis diuine sunt, et Patrum orthodoxorum sanxit auctoritas, nec falsa angelorum nomina colant, sed ea tantum que prophetica et Euangelica docet Scriptura, id est Michel, Gabriel, Raphel.



CAP. CXCIX.---Ut excommunicandi sint qui libros famosos legerint.


 Hi qui inuenti fuerint libros famosos et ignotos in Ecclesia legere, uel cantare, excommunicentur.



CAP. CC.---De illis que clam concipiunt.

 In hoc sancto concilio decretum est ut unusquisque presbyter in sua plebe publice annuntiet, ut si aliqua femina clanculo corrupta conceperit, et perpererit, nequaquam diabolo coactante filium, aut filiam suam interficiat, sed quocunque preualet ingenio, ante ianuas Ecclesie partum deportari, ibique poni faciat, ut coram sacerdote in crastinum delatus, ab aliquo fideli suscipiatur et nutriatur, et tali ex causa homicidii  reatum et, quod maius est parricidium euadat. Nam qui filium, aut filiam interficit, parricida omnimodis tenetur.



CAP. CCI.---De infantibus in adulterio natis, et ad Ecclesiam expositis.

 Si expositus ante Ecclesiam cuiuscumque fuerit miseratione collectus, contestationis ponat epistolam, ut si is qui collectus est intra X dies quesitus, agnitusque non fuerit, securus habeat qui collegit. Sane, qui post predictum tempus calumniator exstiterit, ut homicida ecclesiastica districtione damnabitur, sicut Patrum sanxit auctoritas.



CAP. CCII.---De eadem re.

 De expositis, quia  collata ab omnibus querela processit, eos non ad misericordiam iam, sed canibus exponi, quos colligere calumniarum metu, quamuis infelix a preceptis misericordie mens humana detractet, id obseruandum est ut secundum statuta fidelissimorum Augustorum, piissimorumque principum, quisquis expositum colliget, Ecclesiam contestetur, contestationem collegat. Nihilominus de altari Dominico die minister annuntiet ab ecclesiastico expositum esse collectum, ut intra dies decem ab expositionis die expositum recipiat, si quis se probauerit agnouisse, collectiori pro ipsorum X dierum misericordia, prout ualuerit, ad presens retribuat, aut in perpetuum cum Dei gratia, si uoluerit, possideat. Si quis  expositorum hoc ordine collectorum repetitor, uel calumniator exstiterit, ut homicida habendus est.



CAP. CCIII.---De auaritia sacerdotum.

 Auaritia radix cunctorum malorum, cuius sitis etiam sacerdotum mentes obtinet. Multi enim fidelium in amore Christi et martyrum, in parochiis episcoporum basilicas construunt, oblationes conscribunt, sacerdotes hec auferunt, atque in usus suos conuertunt. Inde est quod cultores sacrorum deficiunt, dum stipendia sua perdunt. Inde labentium basilicarum ruine non reparantur, quia auaritia sacerdotali omnia auferuntur. Pro qua re constitutum est a presenti concilio, episcopos ita dieceses suas regere, ut nichil ex earum iure presumant auferre: sed iuxta priorum  auctoritatem conciliorum, tam de oblationibus, quam de decimis, et de tributis ac frugibus tertiam consequantur. Quod si amplius quippiam ab eis presumptum exstiterit, per concilium restauretur, appellantibus ipsis conditoribus, aut certe propinquis eorum, si iam illi a seculo discesserunt. Nouerint autem conditores basilicarum in rebus quas eisdem ecclesiis conferunt, nullam potestatem habere, sed iuxta canonum instituta, sicut ecclesiam, ita et dotem eius ad ordinationem episcopi pertinere.



CAP. CCIu.---De illis qui ecclesias incenderint.

 Si quis ecclesiam igne comburit, Xu annos peniteat, et eam sedule restituat, et pretium suum distribuat pauperibus.



CAP. CCu.---De quodam clerico a diabolo uexato.


 Ex eodem quoque tempore quidam Aquinensis Ecclesie clericus demonio uexabatur, qui a uenerabili uiro Constantio Ecclesie eius anstistite per multa fuit martyrum loca transmissus, ut sanari posset. Sed sancti Dei martyres noluerunt ei sanitatis donum tribuere, ut quanta esset in Benedicto gratia demonstrarent. Ductus itaque est ad omnipotentis Dei famulum Benedictum, qui Iesu Christo Domino preces fundens, antiquum hostem de obsesso homine protinus expulit. Cui sanato precepit dicens: uade, et post hec carnem non comedas, et ad sacrum ordinem nunquam accedere presumas. Quacunque autem die sacrum ordinem temerare presumpseris, statim iuri diaboli  iterum manciparis. Discessit itaque clericus sanus ac sicut terrere solet animum pena recens, ea que uir Dei precepit interim custodiuit. Cum ergo post annos multos omnes priores illius de hac luce migrassent, et minores suos sibimet superponi in sacris ordinibus cerneret, uerba uiri Dei quasi ex longo tempore oblitus postposuit, atque ad sacrum ordinem accessit. Quem mox is qui reliquit diabolus tenuit, eumque uexare quousque animam eius excuteret, non cessauit.



CAP. CCuI.---De rebus Ecclesie que, mortuo episcopo, a presbyteris uendite fuerint.

 De his que pertinent ad Ecclesiam, quecunque, cum non esset  episcopus, presbyteri uendiderunt, placuit rescisso contractu ad iura ecclesiastica reuocari. In iudicio autem erit episcopi, si pretium debeat recipi necne: quia plerumque rerum districtarum reditus ampliorem summam pro pretio dato reddiderit.



CAP. CCuII.---De eo qui spernit ablationem presbyteri, qui uxorem habuit.

 Quicunque discernit a presbytero qui uxorem habuit, quod non oporteat, eo ministrante, de oblatione percipere, anathema sit.



CAP. CCuIII.---Quod non permittantur ecclesiastici ad cemeteria hereticorum accedere.

 Quod non permittantur ecclesiastici ad hereticorum cemeteria, uel ad ea que ab eis appellantur martyria, orationis  causa uel sanitatis accedere. Sed huiusmodi si fideles fuerint, certo tempore communione priuari: penitentes autem et confitentes se deliquisse, conuenit suscipi.



CAP. CCIX.---Quod non oporteat ab hereticis eulogias accipere.

 Quod non oporteat ab hereticis eulogias accipere, que sunt maledictiones potius quam benedictiones.



CAP. CCX.---Quod nullus Christianus ad pseudomartyres ire debeat.

 Quod omnem Christianum non oporteat deserere martyres Christi, et ire ad pseudomartyres, id est, hereticorum, et quos ipsos constat hereticos exstitisse. Hi namque alienati  sunt a Deo. Sint igitur anathema qui ad tales accesserint.



CAP. CCXI.---Quod non oporteat plebeios psalmos in Ecclesia recitari.

 Quod non oporteat plebeios psalmos in Ecclesia cantari, nec libros preter canonem legi, sed sola sacra uolumina Noui Testamenti uel ueteris



CAP. CCXII.---De illis qui conuentus, qui ad confessiones martyrum fiunt, abominantur.

 Si quis superbie usus affectu, conuentus abominatur qui ad confessiones martyrum celebrantur, et ministeria que in eis fiunt simul cum eorum memoriis exsecratur, anathema sit.



CAP. CCXIII.---Ut uictus ab exorcistis energumenis in domo Dei sedentibus administretur.


 Energumenis in domo Dei sedentibus uictus quotidianus per exorcistas opportuno tempore ministretur.



CAP. CCXIu.---Ut sacra uasa non ab aliis quam a sacris uiris tractari debeant.

 Cognoscat sapientia uestra, fratres karissimi, quia in hac sancta apostolica sede a nobis et reliquis episcopis, ceterisque Domini sacerdotibus, statutum est ut sacra uasa non ab aliis quam a sacratis Dominoque dicatis contrectentur hominibus. Indignum enim ualde est ut sacra Domini uasa, quecunque sunt, humanis  usibus seruiant, aut ab aliis quam a Domino famulantibus eique dicatis tractentur uiris, ne pro talibus presumptionibus iratus Dominus plagam imponat populo suo, et hi qui etiam non peccauerunt, mala patiantur, aut pereant: quia perit iustus sepissime pro impio. Attendite, fratres, ne talia uestris in Ecclesiis permittatis deinceps fieri, ne grex pretioso sanguine Christi redemptus, in precipitium, quod absit! ruat.



CAP. CCXu.---De sacratis feminis que sacra uasa et pallas altaris tractare presumpserint.

 Sacratas Deo feminas uel monachas sacra uasa, uel sacras pallas penes uos contingere, et incensum circum altaria deferre perlatum est ad apostolicam sedem. Que omnia reprehensione et uituperatione plena esse  nulli recte sapientium dubium est. Quapropter huius sancte sedis auctoritate hec omnia uobis resecare funditus, quantocius poteritis, censemus: et ne pestis hec latius diuulgetur, per omnes prouincias abstergi diutissime mandamus.



CAP. CCXuI.---De uasis sacris, de pallis altaris et uelis ecclesie, si uetustate consumpta fuerint, quid inde faciendum sit.

 De uasis sane sacris ita gerendum est: Altaris palla, cathedra, candelabrum, et uelum, si fuerint uetustate consumpta, incendio dentur: quoniam non licet ea que in sacrario fuerunt, male tractari, sed incendio uniuersa tradentur. Cineres quoque eorum in baptisterium inferantur, ubi nullus transitus habeatur, in  pariete, aut in fossis pauimentorum iactentur, ne intreuntium pedibus inquinentur. Pallas uero et uela que in sanctuarii sordidata fuerint ministerio, diaconi cum humilibus ministris intra sacrarium lauent, non eiicientes foras a sacrario uelamina Dominice mense, ne forte puluis Dominici corporis male decidat, syndone foris delata, et erit hoc operanti peccatum. Idcirco in sacrario ministris precipimus cum diligentia custodire. Palle in alia pelui lauentur, in alia uela.


INCIPIUNT DECRETA DE RECIPIENDIS, uEL NON RECIPIENDIS LIBRIS, SCRIPTA A GELASIO PAPA, CUM SEPTUAGINTA ERUDITISSIMIS EPISCOPIS IN SEDE APOSTOLICA URBIS ROMAE. 



CAP. CCXuII.---De ordine librorum ueteris Testamenti


    Genesis liber unus.
    Exodi liber unus.
    Leuitici liber unus.
    Numeri liber unus.
    Deuteronomii liber unus
    Iesu Naue liber unus.
    Iudicum liber unus.
    Regum libri quatuor.
    Ruth liber unus.
    Paralipomenon libri duo.
    Psalmorum liber unus.
    Salomonis libri quinque.
    Iob liber unus.
     Tobie liber unus.
    Hesdre liber unus.
    Hester liber unus.
    Iudith liber unus.
    Machabeorum libri duo.





CAP. CCXuIII.---De ordine prophetarum.

    Esaie liber unus.
    Hieremie, cum Cinoth, id est Lamentationibus suis, liber unus.
    Ezechielis liber unus.
    Danielis liber unus
    Osee liber unus.
    Amos liber unus.
    Michee liber unus.
    Iel liber unus.
     Abdie liber unus.
    Ione liber unus.
    Naum liber unus.
    Abacuc liber unus.
    Sophonie liber unus.
    Aggei liber unus.
    Zacarie liber unus.
    Malachie liber unus.





CAP. CCXIX. De ordine librorum Noui Testamenti, quos sancta Romana Ecclesia tenet, et quos uniuersalis Ecclesia obseruat.

    Euangeliorum libri quatuor.
    Secundum Mattheum liber unus.
    Secundum Marcum liber unus.
    Secundum Lucam liber unus.
     Secundum Ioannem liber unus.
    Actus apostolorum liber unus.




Epistole Pauli numero XIu.

    Ad Romanos epistola una.
    Ad Corinthios epistole due.
    Ad Galatas epistola una.
    Ad Ephesios epistola una.
    Ad Philippenses epistola una.
    Ad Colossenses epistola una.
    Ad Thessalonicenses epistola una.
    Ad Timotheum epistole due.
    Ad Titum epistole due.
    Ad Philemonem epistola una.
    Ad Hebreos epistola una.
    Apocalypsis Ioannis liber unus.





CAP. CCXX. Ordo uII epistolarum canonic.


    Petri apostoli epistole due.
    Iacobi apostoli epistola una.
    Ioannis apostoli epistole tres.
    Iude Zelotis apost. epistola una.


 Post propheticas et euangelicas atque apostolicas Scripturas, quibus Ecclesia catholica per gratiam Dei fundata est, etiam illud intimandum putauimus, quod quamuis uniuerse per orbem diffuse catholice Ecclesie unus thalamus Christi sit, sancta tamen Romana catholica et apostolica Ecclesia nullis synodicis constitutis ceteris Ecclesiis prelata est, sed Euangelica uoce Domini Saluatoris nostri primatum obtinuit: Tu es Petrus, inquiens,  et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum. Et quecunque ligaueris super terram, erunt ligata et in celo. Et quecunque solueris super terram, erunt soluta et in celo. Cui data est etiam societas beatissimi Pauli apostoli uasis electionis, qui non diuerso, sicut heretici garriunt, sed uno tempore, uno eodemque die gloriosa morte cum Petro in urbe Roma sub Cesare Nerone agonizans coronatus est, et pariter supradictam sanctam Romanam Ecclesiam Christo Domino consecrarunt, hancque omnibus urbibus in uniuerso mundo sua presentia, atque uenerando triumpho pretulerunt. Est ergo prima Petri apostoli sedes Romana Ecclesia non habens maculam, nec rugam, nec aliquid huiusmodi.  Secunda autem sedes apud Alexandriam, beati Petri nomine a Marco eius discipulo et euangelista consecrata est, ipseque a Petro apostolo in Aegyptum directus, uerbum ueritatis predicauit, et gloriosum consummauit martyrium. Tertia uero sedes apud Antiochiam eiusdem beatissimi Petri nomine habetur honorabilis, eo quod illic, priusquam Romam uenisset, habitauit, et illic primum nomen Christianorum nouelle gentis exortum est. Et quamuis aliud fundamentum nemo possit ponere, preter id quod positum est, quod est Christus iehsu, tamen ad edificationem nostram eadem sancta Romana Ecclesia, post illas ueteris uel Noui Testamenti, quas regulariter suscepimus, etiam has suscipi non prohibet Scripturas: Sanctam synodum Nicenam  trecentorum decom et octo Patrum, mediante Maximo Constantino Augusto, in qua Arius hereticus condemnatus est. Sanctam synodum Constantinopolitanam, mediante Theodosio seniore Augusto, in qua Macedonius hereticus debitam damnationem excepit. Sanctam synodum Ephesinam, in qua Nestorius damnatus est, cum consensu beatissimi Celestini pape, mediante Cyrillo Alexandrine sedis antistite, et Archadio episcopo ab Italia destinato. Sanctam synodum Chalcedonensem, mediante Martiano Augusto, et Anatholio Constantinopolitano episcopo, in qua Nestoriana et Eutychiana heresis simul cum Dioscoro eiusque complicibus damnate sunt. Sed et si qua sunt concilia a sanctis Patribus hactenus instituta. preter istorum quatuor auctoritatem, et custodienda  et recipienda decreuimus. Iam nunc subiiciendum de opusculis sanctorum Patrum, que in Ecclesia catholica recipiantur: Opuscula B. Cypriani martyris et Carthaginensis episcopi. Item opuscula B. Gregorii Nazianzeni episcopi. Item opuscula Basilii Cappadoceni episcopi. Item opuscula B. Athanasii Alexandrini episcopi. Item opuscula B. Ioannis Constantinopolitani episcopi. Item opuscula B. Theophili Alexandrini episcopi. Item opuscula B. Cyrilli Alexandrini episcopi. Item opuscula B. Hylarii Pictauiensi episcopi. Item opuscula B. Ambrosii Mediolanensis episcopi. Item opuscula B. Augustini Hypponeregiensis episcopi. Item opuscula B. Hieronymi presbyteri. Item opuscula Prosperi uiri religiosissimi.  Item epistola B. Leonis pape ad Flauianum Constantinopolitanum episcopum destinata. Cuius textum quispiam si usque ad unum iota disputauerit, et non eam in omnibus uenerabiliter receperit, anathema sit. Item opuscula atque tractatus omnium Patrum orthodoxorum qui in nullo a sancte Ecclesie Romane consortio deuiarunt, nec ab eius fide, uel predicatione seiuncti sunt, sed ipsius communionis per gratiam Dei usque in ultimum diem uite sue fuere participes, legendos decernimus. Item decretales epistolas, quas beatissimi pape diuersis temporibus ab urbe Roma pro diuersorum patrum consolatione dederunt, uenerabiliter suscipiendas. Item gesta sanctorum martyrum, que multiplicibus tormentorum cruciatibus et mirabilibus  confessionum triumphis irradiant, quis ista catholicorum dubitet, et maiora eos in agonibus fuisse perpessos, nec suis uiribus, sed Dei gratia et adiutorio uniuersa tolerasse? Sed ideo secundum antiquam consuetudinem singulari cautela in sancta Romana Ecclesia non leguntur, quia et eorum qui scripsere nomina penitus ignorantur, et ab infidelibus aut dictis superflua, aut minus apta, quam rei ordo fuerit, scripta esse putantur: sicut cuiusdam Cyrici, et Iulitte, sicut Georgii, aliorumque huiusmodi passiones, que ab heriticis perhibentur conscripte. Propter quod, ut dictum est, ne uel leuis subsannandi oriretur occasio, in sancta Romana Ecclesia non leguntur. Nos tamen cum predicta Ecclesia, omnes martyres et eorum gloriosos agones, qui Deo  magis quam hominibus noti sunt, omni deuotione ueneramur. Item uitas patrum Pauli, Antonii, Hylarionis, et omnium eremitarum, quas tantum uir beatissimus scripsit Hieronymus, cum omni ueneratione suscipimus. Item actus beati Syluestri apostolice sedis presulis, licet eius qui conscripsit nomen ignoretur, a multis tamen in urbe Roma catholicis legi cognouimus, et pro antiquo usu multe hec imitantur Ecclesie. Item scriptura de inuentione Dominice crucis, et alia scriptura de inuentione capitis beati Ioannis Baptiste, nouelle quidem relationes sunt, et nonnulli eas catholici legunt. Sed cum hec ad catholicorum manus aduenerint, beati Pauli apostoli precedat sententia: Omnia probate, quod bonum est tenete. Item, Rufinus uir religiosus  plurimos ecclesiastice operis edidit libros, nonnullas etiam scripturas interpretatus est. Sed quoniam beatissimus Hieronymus in aliquibus eum de arbitrii libertate notauit, illa sentimus, que predictum beatum Hieronymum sentire cognoscimus. Et non solum de Rufino, sed etiam de uniuersis, quos uir sepius memoratus zelo Dei et fidei religione reprehendit. Item Origenis nonnulla opuscula, que uir beatissimus Hieronymus non repudiat, legenda suscipimus. Reliqua autem omnia cum suo auctore dicimus esse renuenda. Item Chronica Eusebii Cesariensis, atque eiusdem Historie ecclesiastice libros, quamuis in primo narrationis sue libro tepuerit, et post in laudibus atque excusatione Origenis schismatici  unum conscripserit librum: propter rerum tamen singularem notitiam, que ad instructionem pertinet, usquequaque non dicimus renuendos. Item Orosium uirum eruditissimum collaudamus, quia ualde nobis necessariam aduersus paganorum calumnias ordinauit historiam, miraque breuitate contexuit. Item uenerabilis uiri Sedulii Paschale opus, quod Heroicis descripsit uersibus insigni laude preferimus. Item Iuuenci nichilominus laboriosum opus non spernimus, sed miramur. Cetera que ab hereticis et schismaticis conscripta uel predicta sunt, nullatenus recipit catholica et apostolica Romana Ecclesia. E quibus pauca que ad memoriam uenerint, et a catholicis uitanda sunt, credimus esse subdenda.



CAP. CCXXI.---De notitia librorum apocryphorum, qui a sanctis Patribus eterna damnatione damnati sunt.


 In primis Ariminensem synodum a Constantino Cesare Constantini filio congregatam, mediante Tauro prefecto, ex tunc et in eternum confitemur esse damnatam. Item Itinerarii nomine Petri apostoli, quod appellatur sancti Clementis, libri uIII, apocryphi. Actus nomine Andree apostoli, apocryphus. Actus nomine Thome apostoli, apocryphus. Actus alius nomine Petri apostoli, apocryphus. Actus nomine Philippi apostoli, apocryphus. Euangelia Thaddei nomine, apocrypha. Euangelia nomine Barnabe, apocrypha. Euangelia nomine Petri apostoli, apocrypha. Euangelia nomine Thome, quibus Manichei utuntur, apocrypha. Euangelia nomine  Bartholomei, apocrypha. Euangelia nomine Andree apostoli, apocrypha. Euangelia que falsauit Lucianus, apocrypha. Euangelia que falsauit Ysicius, apocrypha. Liber de infantia Saluatoris, apocryphus. Liber de Natiuitate Saluatoris, et de Maria, uel obstetrice, apocryphus. Liber qui appellatur Pastoris, apocryphus. Libri omnes quos fecit Leutius discipulus diaboli, apocryphi. Liber qui appellatur Fundamentum, apocryphus. Liber qui appellatur Thesaurus, apocryphus. Liber de filiabus Adelgenesis, apocryphus. Centimetrum de Christo uirgilianis compaginatum uersibus, apocryphum. Liber qui appellatur Actus Tecle et Pauli, apocryphus. Liber qui appellatur Nepotis, apocryphus. Liber Prouerbiorum ab hereticis conscriptus, et sancti Sixti nomine signatus,  apocryphus. Reuelatio que appellatur Pauli, apocrypha. Reuelatio que appellatur Thome, apocrypha. Reuelatio que appellatur Stephani, apocrypha. Liber qui appellatur Transitus sancte Marie, apocryphus. Liber qui appellatur Penitentia Adam, apocryphus. Liber de Ogie nomine Gigantis, qui post diluuium cum dracone ab hereticis pugnasse perhibetur, apocryphus. Liber qui appellatur Testamentum Iob, apocryphus. Liber qui appellatur Penitentia Origenis, apocryphus. Liber qui appellatur Penitentia sancti Cypriani, apocryphus. Liber qui appellatur Iamne et Mambre, apocryphus. Liber qui appellatur Sors apostolorum, apocryphus. Liber Lusa apostoli, apocryphus. Libri canones apostolorum,  apocryphi. Liber Physiologus ab hereticis conscriptus, et beati Ambrosii nomine presignatus, apocryphus. Historia Eusebii Pamphili, apocrypha. Opuscula Tertulliani, siue Africani, apocrypha. Opuscula Postumiani et Galli, apocrypha. Opuscula Montani, et Priscille, et Maximille, apocrypha. Opuscula omnia Fausti Manichei, apocrypha. Opuscula alterius Clementis Alexandrini, apocrypha. Opuscula Cassiani presbyteri Galliarum, apocrypha. Opuscula uictorini Pictauiensis, apocrypha. Opuscula Fausti Regiensis Galliarum, apocrypha. Opuscula Frumentii, apocrypha. Epistola Iesu ad Abagarum, apocrypha. Epistola Abagari ad Iesum, apocrypha. Passio Quirice et Iulite, apocrypha. Passio Georgii, apocrypha. Scripta que appellantur Salomonis contradictio,  apocrypha. Phylacteria omnia, que non angelorum, ut illi confingunt, sed demonum magis nominibus conscripta sunt, apocrypha. Hec et his similia, que Simon Magus, Nicolaus, Cerinthus, Marcion, Basilides, Ebion, Paulus etiam Samosatenus, Fotinus et Bonosus, qui simili errore defecerunt, Montanus quoque cum suis obscenissimis sequacibus, Apollinaris, ualentinus siue Manicheus, Faustus, Sabellius, Arius, Macedonius, Eunomius, Nouatus, Sabbacius, Galistus, Donatus et Eustatius, Nibinianus, Pelagius, Iulianus Edanensis, Celestinus, Maximianus, Priscillianus ab Hispania, Lampedius, Dioscorus, Eutychius, Petrus et alius Petrus, e quibus unus Alexandriam, alius Antiochiam maculauit, Achatius Constantinopolitanus cum consortibus  suis, necnon et omnes hereses quas ipsi eorumque discipuli, siue schismatici docuerunt uel conscripserunt, quorum nomina minime retinemus, non solum repudiata, uerumetiam ab omni catholica Romana Ecclesia eliminata, atque cum suis auctoribus, auctorumque sequacibus sub anathematis indissolubili uinculo, in eternum confitemur esse damnata.



CAP. CCXXII.---Quando, et quo tempore libri ueteris et Noui Testamenti legendi sint.

In Septuagesima ponunt Heptaticum, usque in Xu diem ante Pascha. Xu die ante Pascha ponunt Hieremiam, usque in cenam Domini. In cena Domini legunt tres lectiones de Lamentatione Hieremie: Quomodo sedet sola ciuitas, etc. Et tres  de tractatu sancti Augustini in Psalmo LXIII: Exaudi, Deus, orationem meam cum deprecor. Et tres de Apostolo, ubi ait ad Corinthios: Conuenientibus uobis in unum. Secunda lectio sic incipit: Similiter postquam cenauit. Tertia: De spiritalibus autem, nolumus uos ignorare, fratres. In Parasceue tres lectiones de Lamentatione Hieremie. Et tres de tractatu sancti Augustini in Psalmo LXIII. Et tres de Apostolo, ubi ait in epistola ad Hebreos: Festinemus ingredi in illam requiem. Secunda lectio: Omnis namque pontifex. Tertia: De quo grandis nobis sermo est. In Sabbato sancto tres lectiones de Lamentatione Hieremie. Et tres de tractatu sancti Augustini in Psalmo LXIII: Exaudi, Deus, orationem  meam cum deprecor. Et tres de Apostolo, ubi ait in epistola ad Hebreos: Christus assistens pontifex. Secunda lectio: Ubi enim Testamentum. Tertia: Umbram enim habens, lex bonorum futurorum. In Pascha Domini, Homilias de ipsa die pertinentes. Infra hebdomadam, Homilias. In octauas pasche ponunt Actus apostolorum. Et epistolas canonicas, et Apocalypsin, usque in octauas Pentecostes. In octauis Pentecostes ponunt Regum et Paralipomenon usque in Calend. Augusti. In Dominica prima mensis Augusti ponunt Salomonem, usque in Calend. Septembris. In Dominica prima Septembris ponunt Iob, Tobiam, Hester, et Ezra, usque in Calend. Octobris. In Dominica prima mensis Octobris ponunt Machabeorum, usque in Calendas  Nouembris. In Dominica prima mensis Nouembris ponunt Ezechielem, et Danielem, et minores Prophetas, usque in Calend. Decemb. In Dominica prima mensis Decembris, ponunt Esaiam prophetam usque in Natalem Domini. In uigilia Natalis Domini legunt primum de Esaia tres lectiones. Prima lectio: Primo tempore alleuiata est terra Zabulon. Secunda: Consolamini. Tertia: Consurge, consurge. Deinde leguntur Sermones uel Homilie ad ipsum diem pertinentes. In Natali sancti Stephani Homilie de ipso die. In natali sancti Ioannis similiter. In natali Innocentum similiter. In octauas Domini Homilie de ipso die. In Dominica prima post natalem Domini ponuntur epistole Pauli usque Septuagesimam. In Epiphania lectiones tres de  Esaia. Prima lectio sic incipit: Omnes sitientes. Secunda, Surge, illuminare. Tertia, Gaudens gaudebo. Deinde leguntur Sermones uel Homilie ad ipsum diem pertinentes.



CAP. CCXXIII.---De uasculis, quibus mysteria sacra conficiuntur.

 uasa quibus sacrosancta conficiuntur mysteria, calices sunt et patene. De quibus Bonifacius martyr et episcopus interrogatus, si liceret in uasculis ligneis sacramenta conficere, respondit: Quondam sacerdotes aurei ligneis calicibus utebantur: nunc econtra lignei sacerdotes aureis utuntur calicibus. Zepherinus XuI, Romanus episcopus, patenis  uitreis missas celebrare constituit. Tunc deinde Urbanus decimus octauus papa omnia ministeria sacra fecit argentea. In hoc enim, sicut et in reliquis cultibus magis et magis per incrementum temporum decus succreuit Ecclesiarum. Nostris enim diebus, qui serui patrisfamilias sumus, ne decus matris Ecclesie imminuatur, sed magis cumuletur et amplificetur, statuimus ut deinceps nullus sacerdos sacrum mysterium corporis et sanguinis Iesu Christi Domini nostri in ligneis uasculis ullo modo conficere presumat, ne unde placari debet, inde irascatur Deus.



CAP. CCXXIu.---De ecclesia a compluribus coheredibus obsessa.

 Quecunque ecclesia a compluribus coheredibus sit obsessa, concordia, unanimitate undique procuretur, ne propter aliquas disceptationes seruitium Dei minuatur, et cura populi irreligiose agatur. Si uero contingat pro ea comparticipes diffidere, et sub uno presbytero nolle eam procurare, et propterea iurgia et contentiones tam inter ipsos quam inter clericos incipiant frequentare: quia, iuxta Apostolum, seruos Dei non oportet litigare, episcopus tollat inde reliquias, et sub magna cura honorifice collocet eas, atque eiusdem ecclesie claudat ostia, et sub sigillo signet ea. Et ut sacrum mysterium nullus celebret in ea antequam concordi unanimitate unum omnes eligant presbyterum, qui idoneus sit sacrosanctum locum procurate, et populo  Dei utiliter preesse.



CAP. CCXXu.---De altaribus, in quibus sacre reliquie non inueniuntur.

 Altaria in quibus corpora, uel reliquie martyrum non esse probantur ab episcopis eiusdem loci destruantur.



CAP. CCXXuI.---In altari in quo episcopus missam celebrat, eo die presbyter aliam iterare non presumat.

 Nec in altari, in quo missam episcopus cantauit, presbyter eo die missam celebrare presumat.



CAP. CCXXuII.---Ut in oblatione corporis et sanguinis Domini incensum imponi debeat.

 Ut tempore quo Euangelium legitur, finitoque offertorio, super oblationem  incensum, in mortem uidelicet Redemptoris nostri, ponatur, decreuimus.



CAP. CCXXuIII.---Ut quoties basilicam ad quam itur presentia noue plebis impleuerit toties sacrificium subsequens offeratur

 Ut autem in omnibus obseruantia nostra concordet, illud quoque uolumus custodiri, ut cum solemnior festiuitas conuentum populi numerosioris indixerit, et ad eamdem tanta fidelium multitudo conuenerit, quam recipere basilica una non possit, sacrificii oblatio indubitanter iteretur, ne his tantum admissis ad hanc deuotionem, qui prius aduenerint, uideantur hi qui postmodum confluxerint non recepti, cum plenum pietatis  atque rationis sit, ut quoties basilicam ad quam itur presentia noue plebis impleuerit, toties sacrificium subsequens offeratur. Necesse est enim, ut quedam populi pars sua deuotione priuetur, si unius tantum misse more seruato, sacrificium offerre non possint, nisi prima diei parte conuenerint.



CAP. CCXXIX.---Ut nullus presbyter titulum super titulum usurpare presumat.

 Ut si quilibet presbyterorum defunctus fuerit, uicinus presbyter apud seniorem secularem nulla precatione, uel aliquo xenio ecclesiam illam obtineat, quia titulus per se constans antea exstitit, sed neque capellam sine consultu episcopi. Quod si fecerit, definitam sententiam  sibi prolatam suscipiat, sicuti de episcopo canonica decreuit auctoritas, ut si per ambitionem maiorem ciuitatem appetierit, et illam perdat quam tenuit, et illam nequaquam obtineat, quam usurpare tentauit.



CAP. CCXXX.---Ut episcopus aut presbyter, postquam missam inceperit, et orationem dixerit, nisi passio aliqua interuenerit, antequam inceptum ministerium adimpleat, ab altario Dei nullo modo discedere audeat.

 Ut episcopus aut presbyter, dum ingressus fuerit ad missarum solemnia celebranda, nisi passio aliqua interuenerit, nullo modo audeat data oratione recedere, ut ab alio episcopo, aut presbytero suppleantur missarum solemnia, sed qui initium ponit, suppleat usque  ad finem. Quia scriptum est: Qui perseuerauerit usque in finem, hic saluus erit. Si quis uero presumpserit preter quod posuimus agere, a sacro corpore et sanguine Domini nostri Iesu Christi sit suspensus.



CAP. CCXXXI.---Ut nullus episcopus uel presbyter ad celebrandum missarum solemnia cum baculo ire, aut uelato capite altario Dei assistere presumat.

 Ut nullus episcopus, presbyter, aut diaconus ad celebrandum missarum solemnia presumat cum baculo introire, aut uelato capite altario Dei assistere, quoniam et apostolus Paulus prohibet uiros uelato capite orare in Ecclesia, et si temere presumpserit, communione priuetur.



CAP. CCXXXII.---Ne corpora sanctorum transferantur de loco ad locum.


 Deinceps uero corpora sanctorum de loco ad locum nullus transferre presumat, sine consilio principis, uel episcoporum sancteque synodi licentia.



CAP. CCXXXIII.---Qui mortui in ecclesia sepeliantur.

 Nullus mortuus infra ecclesiam sepeliatur, nisi episcopi, aut abbates, aut digni presbyteri, uel fideles laici.



CAP. CCXXXIu.---Quod omnes fideles in ecclesia nichil agere debeant, nisi orare.

 Sacerdotes debent fideles admonere, ut quando ad ecclesiam conueniunt,  sine strepitu ac tumultu eam ingrediantur, in qua etiam quandiu in orationis causa morantur, nequaquam inanes inter se proferant confabulationes, sed tempore quo missarum solemnia celebrantur, non solum ab otiosis et inutilibus uerbis, uerumetiam et a perniciosis cogitationibus funditus abstinendum sit.



CAP. CCXXXu.---Quod diuina clementia fixis in terram genibus exoranda sit, nisi in maioribus solemnitatibus.

 Sciendum est quod exceptis diebus Dominicis, et illis solemnitatibus quibus sancta et uniuersalis Ecclesia ob recordationem Dominice resurrectionis solet stando orare, fixis in terram genibus suppliciter clementiam nobis  profuturam nostrorumque criminum indulgentiam deposcendum est: cuius rei in Euangelio ipse Dominus nobis dedit exemplum. Sed et Stephanus martyr, et apostolus Paulus eadem fecisse, liber Actus apostolorum testis est, ex quibus intelligi datur, oportere Christianum humiliter in terram prosterni, ne forte illi dicatur: Cur superbiat terra et cinis?



CAP. CCXXXuI.---Quod non liceat mortuis osculum dare.

 Non licet mortuis osculum dare, nec palliis que in sacrificio super altare ponuntur, corpora eorum inuoluere, uel super feretrum ponere.



CAP. CCXXXuII.---Ubi fideles sepeliri debeant.

  Restat propter instantem, que tunc maxima occurrit, necessitatem ubicunque facultas rerum et opportunitas temporum suppetat sepulturam morientium apud ecclesiam, ubi sedes est episcopi, celebrari. Si autem hoc propter itineris longinquitatem aut adiacentem alicuius inopportunitatis difficultatem impossibile uideatur, exspectet eum terra sepulture sue quo canonicorum aut monachorum siue sanctimonialium congregatio sancta communiter degat, ut eorum orationibus iudici suo commendatus occurrat, et remissionem delictorum quam meritis non obtinet, illorum intercessionibus percipiat. Quod si et hoc ineptum et difficile estimetur, ubi decimam persoluebat uiuus, sepeliatur  mortuus.



CAP. CCXXXuIII.---Ut sacerdotes ad tempus orationibus uacent, antequam sacrificent.

 Nam Paulus ad Corinthios scribit dicens: Abstinete uos ad tempus ut uacetis orationi, et hoc utique laicis precepit, multo magis sacerdotibus, quibus et orandi et sacrificandi iuge officium est: semper debebunt ab huiusmodi consortio abstinere. Qui si contaminatus fuerit carnali concupiscentia, quo pudore uel sacrificare forsitan usurpabit, aut qua conscientia, quoue merito exaudiri se credit, cum dictum sit: Omnia munda mundis coinquinatis autem et infidelibus nichil mundum?



CAP. CCXXXIX.---De laicis qui proprias ecclesias habent.


 Si laici capellas proprias habuerint, a ratione et auctoritate alienum habetur ut ipsi decimas accipiant, et inde canes aut genitiarias suas pascant, sed potius presbyteri ecclesiarum eas accipiant, et inde restaurationem ecclesiarum, et luminaria, et hospitum ac pauperum receptionem exhibeant, et pro sancta Ecclesia, ac pro statu regni Dei misericordiam studiose implorent.



CAP. CCXL.---De ecclesiis monachorum.

 Hoc quoque statutum est quatenus ecclesie quorumcunque monachorum  in singulis parochiis site episcoporum, ut decet, diuinitus subdantur regimini, eisque debita obsequia in exercendis ecclesiastice cure negotiis sollicite exhibeant, ipsi proculdubio monachi episcopis suis in omnibus obediant.



CAP. CCXLI.---De illis qui dum sue proprietatis loca alicubi dare uoluerint, decimam nusquam tradere se posse cognoscant.

 Si quis uero laicus uel clericus seu utriusque sexus persona proprietatis sue loca, uel res alicubi donare delegauerit, decimationum prouentum priori Ecclesie legitime signatum inde abstrahere nullam habeat potestatem. Quod si facere tentauerit, talis traditio irrita prorsus ducatur, et ipse ad emendationem ecclesiastica cerceatur censura.


 FINIS LIBRI TERTII.



[LIBER QUARTUS.]



INDEX CAPITULORUM LIBRI QUARTI.

     I. Quid sit baptismus.
    II. Ut preter Pascha et Pentecosten nisi morte periclitantibus, baptismus non fiat.
    III. Quo tempore baptisma celebrandum sit, ut qui baptizantur non infideles, sed fideles inueniantur.
    Iu. De duobus temporibus baptismatis.
    u. Item quo tempore baptismus fieri debeat.
    uI. De eadem re.
    uII. De eadem re.
    uIII. Ut uiginti dies ante baptismum ad purgationem exorcismi catechumeni ueniant.
    IX. Quod omnes ad baptismum uenientes quinta feria maioris hebdomade fidem episcopo uel presbytero reddere debeant
     X. Ut omnes baptizandi prius sint exorcizandi.
    XI. Ut baptizandi nomine dato a carne et uino se abstineant.
    XII. Quod neophyti a lautioribus cibis aliquod tempus et a coniugibus se abstinere debeant.
    XIII. Ut omnis presbyter uas baptismale habeat.
    XIu. Ut nullus presbyter nisi in ciuitatibus baptizare presumat, excepta causa infirmitatis.
    Xu. Qualiter ei qui fidelis existere uoluerit, baptismum sit tribuendum.
    XuI. De martyribus qui sine baptismo martyrium susceperunt.
    XuII. Quod catechumenis sacramentum in Pascha dari non debeat
    XuIII. De catechumenis a baptisterio remouendis.
     XIX. De catechumenis segregandis et informandis.
    XX. De catechumenis peccantibus.
    XXI. De illis qui nuper sunt baptizati, quod promoueri non debeant.
    XXII. De presbyteris si in Trinitate iuxta preceptum Domini non baptizauerint.
    XXIII. De eadem re.
    XXIu. Quod in baptismo et in confirmatione, si necesse fuerit, unus patrinus possit esse.
    XXu. Ut unus patrinus, uel patrina ad suscipiendum infantem accedant.
    XXuI. Ut ille qui non est confirmatus a baptismo nullum recipiat
    XXuII. Ut nullus fiat patrinus nisi recte credat.
    XXuIII. Ut presbyteri a patrinis requirant si symbolum teneant.
     XXIX. De symbolo octo dies ante Pascha publice in omnibus Ecclesiis recitando.
    XXX. De gentilibus infirmis, si baptismum desiderant.
    XXXI. De grauida baptizanda.
    XXXII. De paruulis infirmis baptizandis.
    XXXIII. De illis qui in egritudine baptizantur.
    XXXIu. De illis qui paruulos recentes negant esse baptizandos.
    XXXu. De infirmis baptizandis.
    XXXuI. De egrotantibus si baptismum desiderant, et post obtumescunt.
    XXXuII. De mortuis non baptizandis
    XXXuIII. De subito obtumescente, si testes habuerit baptizando.
     XXXIX. De his qui apud hereticos baptizantur in nomine sancte Trinitatis.
    XL. De eadem re.
    XLI. Ut baptismus in Trinitate susceptus non iteretur
    XLII. De illis qui nesciunt qua fide baptizati sint.
    XLIII. De presbytero qui grammaticam ignorabat, et tamen in Trinitate baptizabat.
    XLIu. De illis qui aliquam habent dubitationem baptismatis ut rebaptizentur.
    XLu. De infantibus si certos testes habere non possunt, eos non esse baptizatos.
    XLuI. De presbyteris per quorum negligentiam sine baptismate aliquis mortuus fuerit
    XLuII. Ut nullus presbyter in propria prouincia  alicui infirmo baptismum denegare presumat.
    XLuIII. De illis qui denuo baptizati sunt.
    XLIX. De hoc, si paruulus egrotans ad quemlibet presbyterum baptismi gratia defertur.
    L. De illis qui bis uel ter baptizati sunt.
    LI. De illis qui bis ignorantes baptizati sunt.
    LII. De paruulorum animabus qui sine baptismate moriuntur.
    LIII. De energumenis baptizatis.
    LIu. De energumenis et catechumenis baptizandis.
    Lu. De rebaptizatis.
    LuI. De presbytero qui recte baptizatum denuo baptizauerit, et non recte baptizatum ab hereticis non baptizauerit.
    LuII. Ut diaconi suam mensuram custodiant.
     LuIII. De inordinato, si quasi ordinatus baptizare presumpserit.
    LIX. Ut presbyteri populum admoneant, suos infantulos ad confirmationem episcopo presentent.
    LX. Ut omnes perfecte etatis ieiuni ad confirmationem uenian
    LXI. De duobus sacramentis, id est, baptismo et manus impositione.
    LXII. Ut omnes Christiani ad confirmationem festinent.
    LXIII. Item de manus impositione.
    LXIu. Item de confirmatione.
    LXu. Quod omnes fideles accepto baptismate chrisma celeste percipere debeant.
    LXuI. Ut omnes renati fonte baptismatis, donum  sancti Spiritus per manus impositionem accipere debeant.
    LXuII. Ut episcopi non nisi ieiuni confirmationes faciant, excepta causa infirmitatis.
    LXuIII. Ut episcopis in campo, si necesse sit, liceat confirmare: melius est autem in ecclesia aut in atrio ecclesie.
    LXIX. Ut a solis episcopis baptizati sint, consignandi.
    LXX. Ut presbyteri baptizatos in frontibus chrismate signare non audeant.
    LXXI. De presbyteris qui pro baptismate pretia requirunt.
    LXXII. De presbyteris qui ueteri chrismate baptizare  presumunt
    LXXIII. Ut presbyter in sua plebe sine chrismate ire non debeat.
    LXXIu. De presbytero qui se deprehenderit non esse baptizatum.
    LXXu. De presbyteris, quomodo in cena Domini de chrismate, de oleo sanctificato, de oleo infirmorum facere debeant.
    LXXuI. De eadem re.
    LXXuII. De eadem re.
    LXXuIII. De eadem re.
    LXXIX. De presbyteris qui pro accipiendo chrismate ad ciuitates uenire solent.
     LXXX. De chrismate quod semper sub sera esse debeat.
    LXXXI. De Iudeis, quomodo ante baptismum examinari debeant.
    LXXXII. De Iudeis, ut nullus eis uim ad credendum debeat inferre.
    LXXXIII. Ut Iudeorum filii baptizati ab eorum consortio separari debeant.
    LXXXIu. Ut nulla communio sit Hebreis ad fidem Christianam translatis cum aliis nondum baptizatis.
    LXXXu. De Iudeis qui apostatauerunt.
    LXXXuI. De Iudeorum seruis.
    LXXXuII. De mancipiis Iudeorum que ad baptismum confugiunt.
     LXXXuIII. Item de mancipiis Iudeorum, aut Christianis, aut ad fidem Christianam uenire desiderantibus.
    LXXXIX. De illis qui de heresi ad fidem uenire desiderant.
    XC. De Iudeis, si Christianum mancipium circumciderint.
    XCI. Quid sanctus Gregorius de Iudeis preceperit.
    XCII. De illis baptizatis qui pro periculo mortis a diaconibus baptizati fuerint.
    XCIII. De illis qui presbyteros cogunt denarios pro balsamo dare.
    XCIu. De chrismatis panno.
    XCu. Quod catechumeni cum baptizatis manducare  non debeant.
    XCuI. De scrutinio faciendo.
    XCuII. De ministerio baptismatis.
    XCuIII. Quod bigamus uocetur, qui ante baptismum uxorem, et aliam post baptismum habuit.
    XCIX. De episcopis et presbyteris et diaconibus rebaptizatis.
    C. De eo qui per ignorantiam ordinatur antequam baptizetur.
    CI. De illis qui gratiam sancti Spiritus uendere conantur.




Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER QUARTUS. DE SACRAMENTO BAPTISMATIS ET CONFIRMATIONIS.



ARGUMENTUM LIBRI.


Libro hoc de baptismo et confirmatione, deque iis que circa hec obseruanda sunt, tractatur.



CAP. I.---Quid sit baptismus.

 Baptismus Grece,  Latine tinctio interpretatur. Quod idcirco tinctio dicitur, quia ibi homo spiritu gratie in melius mutatur, et longe aliud quam erat efficitur, baptizatus in nomine Patris, et Filii, et Spiritus sancti. Sicut in tribus testibus stat omne uerbum, ita hoc sacramentum  confirmat ternarius numerus nominum diuinorum, id est, Patris, et Filii, et Spiritus sancti.



CAP. II.---Ut preter Pascha et Pentecosten nisi morte periclitantibus baptismus non fiat.

 Unde quia manifestissime patet, baptizandis in Ecclesia electis hec duo tempora, id est Pasca et Pentecosten, esse legitima, dilectionem uestram monemus, ut nullos alios dies huic obseruantie misceatis. Quia si sunt alia quoque festa quibus multa in honorem Dei reuerentia debeatur, principalis tamen et maximi sacramenti custodienda nobis est mystica et rationabilis exemplatio, non interdicta licentia qua in baptismo tribuendo quolibet tempore periclitantibus subuenitur. Ita enim ad has duas festiuitates connexas  sibimet atque cognatas, incolumium et pacis securitate degentium libera uota deferimus, ut in mortis periculo, in obsidionis discrimine, in persecutionis angustiis, in timore naufragii, nullo tempore hoc uere salutis singulare presidium cuiquam denegemus.



CAP. III.---Quo tempore baptisma celebrandum sit, et ut qui baptizantur non infideles sed fideles inueniantur.

 In paschali uero tempore et Pentecoste baptisma celebrandum est catholicum, sed tamen si necesse fuerit, aut mortis periculum ingruerit, gentiles ad fidem uenientes quoquo loco, uel momento, ubicunque euenerit, siue in flumine,  siue in mari, siue in fontibus tantum Christiane confessione credulitatis clarificata baptizantur. Ipsi quoque, quod in baptismo polliciti sunt, summopere est attendendum, ne infideles sed fideles inueniantur. Ipsi uero qui infidelitatis nota asperguntur, infames efficiuntur, atque inter fideles minime reputantur.



CAP. Iu.---De duobus temporibus baptismatis.

 Baptizandi sibi quispiam passim quocunque tempore nullam credat inesse fiduciam, preter Paschale festum et Pentecostes uenerabile sacramentum, excepto duntaxat grauissimi languoris incursu, in quo uerendum est ne, morbi crescente periculo, sine remedio salutari  fortassis egrotans exitio preuentus abscedat.



CAP. u.---Item quo tempore baptismus fieri debeat.

 Sequitur de diuersis baptizandorum, prout unicuique libitum fuerit, improbabilis et emendanda confusio, que a nostris consacerdotibus, quod commoti dicimus, non ratione auctoritatis alicuius, sed sola temeritate presumitur, ut passim ac libere natalitiis Christi, seu apparitionis, necnon et apostolorum, seu martyrum festiuitatibus innumere, ut asseris, plebes baptismi mysterium consequantur, cum hoc sibi priuilegium et apud nos, et apud omnes Ecclesias, Dominicum specialiter cum Pentecoste suo Pascha defendat.



CAP. uI.---De eadem re.


 Ut extra statuta tempora canonum, id est in Pascha et Pentecoste, baptisma non celebretur: quia sacri canones hoc modis omnibus, nisi aliquod periculum institerit, fieri prohibent, in tantum ut etiam eos qui alio tempore baptizantur, a gradibus ecclesiasticis abstineant, nec ad clerum admittantur.



CAP. uII.---De eadem re.

 Sacrosancti baptismi sacramentum, non nisi in Paschali festiuitate, et Pentecoste unusquisque fidelium nouerit esse prebendum: exceptis his quibus mortis periculo urgente, ne in eternum pereant, talibus oportet remediis subuenire.



CAP. uIII.---Ut uiginti dies ante baptismum ad purgationem exorcismi cathechumeni ueniant.


 Hoc omnimodis precipimus et antiqui canones precipiunt, ut ante baptismum uiginti dies ad purgationem exorcismi catechumeni ueniant, et in illis uiginti diebus iuxta canonicum preceptum, et erudiantur et consecrentur



CAP. IX.---Quod omnes ad baptismum uenientes quinta feria maioris hebdomade, fidem episcopo uel presbytero reddere debeant.

 Quod oporteat eos qui ad baptisma ueniunt fidem discere, et quinta feria septimane maioris episcopo aut presbyteris reddere.



CAP. X.---Ut omnes baptizandi prius sint exorcizandi


 Illud etiam quod circa baptizandos in uniuerso mundo sancta Ecclesia uniformiter agit, non otioso contemplamur intuitu, cum siue paruuli, siue [adulti] ad regenerationis ueniunt sacramentum, non prius fontem uite adeant, quam et exufflationibus clericorum spiritus ab eis immundus abigatur, ut tunc uere appareat quomodo princeps huius mundi mittatur foras.



CAP. XI.---Ut baptizandi nomine dato a carne et uino se abstineant.

 Baptizandi nomen suum dent sub abstinentia uini et carnium, ac manus  impositione crebro examinent baptismum.



CAP. XII.---Quod neophyti a lautioribus cibis aliquod tempus, et a coniugiis se abstinere debeant.

 Neophyti aliquandiu a lautioribus epulis, et spectaculis, uel coniugibus abstineant.



CAP. XIII.---Ut omnis presbyter uas baptismale habeat.

 Omnis presbyter qui fontem lapideum habere nequiuerit, uas conueniens ad hoc solummodo baptizandi officium habeat, quod extra ecclesiam non deportetur. Similiter ad corporale lauandum, et ad pallas altaris propria uasa habeantur, in quibus nichil aliud fiat.



CAP. XIu.---Ut nullus presbyter nisi in ciuitatibus baptizare presumat, excepta causa infirmitatis.


 Nemo presbyterorum baptizare presumat, nisi in ciuitatibus atque temporibus constitutis, nisi causa egritudinis, uel certe necessitatis, et loca illa auctoritatem et priuilegia debita retineant.



CAP. Xu.---Qualiter ei qui fidelis existere uoluerit, baptismum sit tribuendum.

 Si quis ergo fidelis uoluerit existere, et desiderat baptizari, exutus prioribus malis de reliquo pro bonis actibus heres bonorum celestium ex gestis propriis fiat. Accedat ad sacerdotem suum, et ipsi det nomen suum, atque ab eo audiat mysteria regni celorum. Ieiuniis frequentibus operam impendat,  ac semetipsum in omnibus probet, ut tres menses iam consummando, in die festo possit baptizari. Baptizetur unusquisque in aquis perennibus, nomine trine beatitudinis inuocato super se, perunctus primo oleo per orationem sanctificato, ut ita demum per hec consecratus, possit percipere locum cum sanctis.



CAP. XuI.---De martyribus qui sine baptismo martyrium susceperunt.

 Catechumenum quamuis in bonis operibus defunctum, uitam habere non credimus, excepto duntaxat nisi martyrii sacramenta compleantur. Baptizatus confitetur fidem suam coram sacerdote, et interrogatus respondebit. Hoc idem martyr coram persecutore facit, qui et confitetur  fidem, et interrogatus respondet. Ille post confessionem aspergitur martyrio, uel uero aspergitur sanguine, uel tingitur igne. Ille manus impositione pontificis accipit Spiritum sanctum. Hic habitaculum efficitur Spiritus sancti dum non est ipse qui loquitur, sed spiritus qui in illo loquitur. Ille communicat Eucaristie in commemoratione mortis Domini: hic ipsi Christo commoritur. Ille confitetur se mundi actibus renuntiaturum, hic ipse renuntiauit uite. Illi omnia peccata remittuntur, isti exstinguuntur.



CAP. XuII.---Quod catechumenis sacramentum in Pascha dari non debeat.

 Item placuit ut per solemnissimos Paschales dies sacramentum catechumenis non detur, ni solum salis, quia si fideles per  illos dies sacramentum non mutant, nec catechumenos oportet mutare.



CAP. XuIII.---De catechumenis a baptisterio remouendis.

 Ab baptisterium catechumeni nunquam admittendi sunt, nisi ipsi baptizentur.



CAP. XIX.---De catechumenis segregandis, et informandis.

 A fidelium benedictione catechumeni, etiam inter domesticos ordines, in quantum caueri potest, segregandi informandique sunt, ut se et signandos uel benedicendos semotim offerant.



CAP. XX.---De catechumenis peccantibus.


 Catechumenus, si ingrediatur ecclesiam, et in ordine eorum, qui instruuntur, assistat, hic autem deprehensus fuerit peccans, siquidem genu flectit, audiat, ut non delinquat ulterius. Si uero et audiens peccauerit, expellatur.



CAP. XXI.---De illis qui nuper sunt baptizati, quod promoueri non debeant.

 De his qui nuper sunt illuminati baptismate, quod eos in sacerdotali non conueniat ordine promoueri.



CAP. XXII.---De presbyteris, si in Trinitate iuxta preceptum Domini non baptizauerint.

 Si quis episcopus aut presbyter iuxta preceptum Domini non baptizauerit in  nomine Patris, et Filii, et Spiritus sancti, sed in tribus sine initio principiis, aut in tribus filiis, aut in tribus paracletis, abiiciatur.



CAP. XXIII.---De eadem re.

 Si quis episcopus aut presbyter, non trinam mersionem unius mysterii celebrauerit, sed semel mergit in baptismate, quod dari uidetur in morte Domini, deponatur. Non enim dixit Dominus: In morte mea baptizate, sed: Euntes docete omnes gentes, baptizantes eos in nomine Patris, et Filii, et spiritus sancti.



CAP. XXIu.---Quod in baptismo, et in confirmatione, si necesse fuerit, unus patrinus possit esse.

 In catechumeno, et in baptismo, et in confirmatione unus pater potest  fieri, si necessitas cogit: non est tamen consuetudo Romana, sed per singula singuli suscipiunt.



CAP. XXu.---Ut unus patrinus, uel patrina ad suscipiendum infantem accedat.

 Ut non plures ad suscipiendum de baptismo infantem accedant, quam unus, siue uir, siue mulier. In confirmationibus quoque idipsum fiat.



CAP. XXuI.---Ut ille qui non est baptizatus, uel confirmatus, a baptismo nullum recipiat.

 In baptismo uel in chrismate non potest alium suscipere in filium ipse qui non est baptizatus, uel confirmatus.



CAP. XXuII.---Ut nullus patrinus fiat, nisi recte credat.

  Ut nemo a sacro fonte aliquem suscipiat, nisi Orationem dominicam et Symbolum iuxta suam linguam et intellectum teneat, et coram presbytero decantet, et ut intelligant omnes pactum, quod cum Deo pepegerunt.



CAP. XXuIII.---Ut presbyteri a patrinis requirant si Symbolum teneant.

 Annuntient presbyteri, ut neque uiri, neque femine de sacro fonte filiolos, uel filiolas suscipiat, nisi memoriter Symbolum et Orationem dominicam tenuerint.



CAP. XXIX.---De symbolo octo dies ante Pascha publice in omnibus ecclesiis recitando.

 Symbolum etiam placuit  ab omnibus ecclesiis una die, id est, octo dies ante Dominicam resurrectionem, publice in ecclesia competentibus tradi.



CAP. XXX.---De gentilibus infirmis, si baptismum desiderant.

 Gentiles, si in infirmitate desiderauerint sibi manum imponi, si fuerint ex aliqua parte honesta uita, placuit eis manum imponi, et fieri Christianos.



CAP. XXXI.---De grauida baptizanda.

 Grauidam oportet baptizari, quando uoluerit. Nihil enim in hoc que parit nascenti communicat, propterea quod uniuscuiusque propositum in confessione declaratur.



CAP. XXXII.---De paruulis infirmis baptizandis.

  De paruulis uero, qui nuper materno utero editi sunt, placuit constitui, ut si infirmi, ut assolet, fuerint, et lac maternum non appetunt, etiam eadem die qua nati sunt, si oblati fuerint, baptizentur.



CAP. XXXIII.---De illis qui in egritudine baptizentur.

 Si quis ergo in egritudine fuerit baptizatus, presbyter ordinari non debet: non enim fides illius est uoluntaria, sed ex necessitate descendit, nisi forte postea ipsius studium, et fides huius probabilis uidetur, aut hominum raritas cogit.



CAP. XXXIu.---De illis qui paruulos recentes negant esse baptizandos.

 Item placuit, ut  quicunque paruulos recentes ab uteris matrum baptizandos negat, aut dicit in remissionem quidem peccatorum eos non baptizari sed nichil ex Adam trahere originalis peccati quod lauacro regenerationis expietur, unde sit consequens, ut in eis forma baptismatis in remissionem peccatorum non uera sed falsa intelligatur, anathema sit, quoniam non aliter intelligendum est quod ait Apostolus: Per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt, nisi quemadmodum Ecclesia catholica ubique diffusa semper intellexit. Propter hanc enim regulam fidei, etiam paruuli, qui nichil peccatorum in seipsis adhuc committere potuerunt, ideo in peccatorum remissionem  ueraciter baptizantur, ut in eis regeneratione mundetur quod generatione traxerunt.



CAP. XXXu.---De infirmis baptizatis.

 Quod oporteat eos qui in egritudine percipiunt baptisma, postquam conualuerint, fidem perdiscere, et scire cuius muneris participes facti sint.



CAP. XXXuI.---De egrotantibus, si baptismum desiderant, et post obmutescunt.

. Ut egrotantes, si pro se respondere non possunt, cum uoluntatis corum testimonium sui qui periculo proprio adfuere dixerint, baptizentur, et ut scenicis atque histrionibus, ceterisque huiusmodi personis reconciliatio non negetur.



CAP. XXXuII.---De mortuis non baptizandis.


 Cauendum est ne mortuos etiam baptizari posse fratrum infirmitas credat, quibus nec Eucaristiam dare animaduertat.



CAP. XXXuIII.---De subito obmutescente, si testes habuerit, baptizando.

 Subito obmutescens, prout statutum est, baptizari et penitentiam accipere potest, si uoluntatis preterite testimonium aliorum uerbis habet, aut presentes in suo nutu.



CAP. XXXIX.---De his qui apud hereticos baptizantur in nomine sancte Trinitatis.

 Baptisma unum est, sed in Ecclesia catholica, cuius nos membra  effecti sumus, ubi una fides est, ubi in nomine Patris, et Filii, et Spiritus sancti datur. Et ideo qui apud illos hereticos baptizati sunt, qui in sancte Trinitatis confessione baptizant, et ueniunt ad nos, recipiantur quidem quasi baptizati, ne sancte Trinitatis inuocatio uel confessio annulletur, sed doceantur integre, et instruantur, sensu sancte Trinitatis, et mysterio quod in sancta Ecclesia tenetur: et si consentiunt credere, uel acquiescunt confiteri, purgate fidei integritate, firmentur manus impositione. Si uero paruuli sunt hebetes, qui doctrinam non capiant, respondeant pro illis qui eos offerunt iuxta morem baptizandi, et ita interrogentur, ut sciant quid respondere debeant, et sic manus impositionem  accipiant.



CAP. XL.---De eadem re.

 Quicunque baptizatus fuerit ab hereticis in nomine Patris, et Filii, et Spiritus sancti, nullo modo rebaptizari debet, sed per solam manus impositionem purgandus est.



CAP. XLI.---Ut baptismus in Trinitate susceptus non iteretur.

 Ut baptismus in Trinitate susceptus non iteretur. Ergo si uobis placet, consideremus primum titulum de rebaptizatis, et sanctitatem uestram postulo, ut mentis uestre placita producatis ad descendentem in aquam, et interrogatum in Trinitate secundum Euangelii fidem,  et apostolorum doctrinam, et confessum bonam conscientiam in Deum de resurrectione Iesu Christi, liceat iterum interrogari in eadem fide, et in aqua iterum tingi? Uniuersi episcopi dixerunt: Absit, absit! illicitam esse sancimus rebaptizationem, et satis esse alienum a sincera fide et a catholica disciplina.



CAP. XLII.---De illis qui nesciunt qua fide baptizati sunt.

 Hi autem de quibus scripsisti, qui se baptizatos sciunt, sed cuius fidei fuerint qui eos baptizauerunt se nescire profitentur, quoniam quolibet modo formam baptismatis acceperunt, baptizandi non sunt. sed per manus impositionem,  uirtutem Spiritus sancti, quam ab hereticis accipere non potuerunt, catholicis copulandi sunt.



CAP. XLIII.---De presbytero, qui grammaticam ignorabat, et tamen in Trinitate baptizabat.

 uirgilius et Sedonius religiosi uiri apud Bauariorum prouinciam degentes, suis nos litteris uisunt, per quas intimauerunt, quod tua reuerenda fraternitas iniungeret eis Christianos denuo baptizare. Quod audientes, nimis sumus conturbati, et in admirationem quamdam incidimus, si haberetur, ut dictum est. Retulerunt quippe, quod fuerit in eadem prouincia sacerdos, qui Latinam linguam penitus ignorabat, et dum baptizaret, nesciens Latini  eloquii infringere linguam, diceret: Baptizo te in nomine Patria, et Filia, et Spiritus sancti, ac per hoc tua reuerenda fraternitas considerauit rebaptizare. Sed, sanctissime frater, si ille qui baptizauit, non errorem introducens aut heresim, sed pro sola ignorantia Romane locutionis infringendo linguam, ut prefati sumus, baptizans dixisset, non possumus consentire ut denuo baptizentur: quia quod tua bene compertum habet sancta fraternitas, quicunque baptizatus fuerit ab hereticis in nomine Patris, et Filii, et Spiritus sancti, nullo modo rebaptizari debet, sed per solam manus impositionem purgari debet. Nam, sanctissime frater, si ita est, ut nobis relatum est, non amplius a te illis predicetur aliquid huiusmodi, sed ut sancti Patres docent et predicant,  tua sanctitas studeat conseruare.



CAP. XLIu.---De illis qui aliquam habent dubitationem baptismatis, ut rebaptizentur.

 Si nulla exstant indicia inter propinquos aut familiares, nulla inter clericos aut uicinos, quibus hi de quibus queritur baptizati fuisse doceantur, agendum est ut renascantur, ne manifeste pereant. In quibus quod non ostenditur gestum, ratio non sinit ut uideatur iteratum. Qui autem possunt meminisse quod ad ecclesiam ueniebant cum parentibus suis, possunt recordari an quod eorum parentibus dabatur acceperint. Sed si hoc etiam ab ipsa memoria alienum est, conferendum  eis uidetur quod collatum esse nescitur, quia non temeritas interuenit presumptionis, ubi est diligentia pietatis.



CAP. XLu.---De infantibus, si certos testes habere non possunt, eos non esse baptizatos.

 Item placuit de infantibus quoties non inueniuntur certissimi testes qui eos baptizatos esse sine dubitatione testentur, neque ipsi sunt per etatem de traditis sibi sacramentis idonei respondere, absque ullo scrupulo eos esse baptizandos, ne ista trepidatio eos faciat sacramentorum purgatione priuari. Hinc enim legati Maurorum fratres nostros consuluerunt, quia multos tales a barbaris redimunt.



CAP. XLuI.---De presbyteris per quorum negligentiam sine baptismate aliquis mortuus fuerit.


 Perpendant presbyteri quanti discriminis sit animas innocentium per eorum negligentiam a regno Dei excludi. Si enim gaudium est in celo super uno peccatore penitentiam agente, quid putas, quanta ira et indignatio super illum erit, qui per suam negligentiam ianuas paradisi innocentibus claudit? Et ideo presbyteri summa diligentia caueant, ne animas pro quibus sanguis Christi effusus est, per suam incuriam a celesti beatitudine separent; sed si, quod absit! euenerit, graui penitentie luctu diebus uite sue se submittat, per cuius euenerit neglectum.



CAP. XLuII.---Ut nullus presbyter in propria prouincia, uel in alia cuiquam infirmo baptismum denegare presumat.


 Quicunque presbyter in propria prouincia aut in alia, uel ubicunque inuentus fuerit, commendatum sibi infirmum baptizare noluerit, uel pro intentione itineris, uel de aliqua excusatione, et sic sine baptismo moritur, deponatur.



CAP. XLuIII.---De illis qui denuo baptizati sunt.

 His uero, de quibus similiter dilectio tua nos credidit consulendos, qui ad iterandum baptismum uel metu coacti, uel errore traducti sunt, et nunc se contra catholice fidei sacramentum egisse cognoscunt, ea est custodienda moderatio,  qua in societatem nostram non nisi per penitentie remedium, et per impositionem episcopalis manus, communionis recipiant unitatem. Tempora autem penitudinis habita moderatione tuo constituenda iudicio, prout conuersorum animos inspexeris esse deuotos, pariterque etiam habentes etatis senilis intuitum, et periculorum quorumque aut egritudinum respicientes necessitates. In quibus si quis ita grauiter urgeatur, ut dum adhuc penitet, de salute ipsius desperetur oportet ei per sacerdotalem sollicitudinem communionis gratia subueniri.



CAP. XLIX.---De hoc, si paruulus egrotans ad quemlibet presbyterum baptismi gratia defertur.

 Si paruulus egrotans ad quemlibet presbyterorum baptismi gratia de cuiuslibet parochia allatus fuerit, ei baptismi  sacramentum non denegetur. Si quis hoc munus petenti concedere detrectauerit, et ille paruulus absque baptismatis gratia mortuus fuerit, nouerit ille se, qui eum non baptizauit, pro eius anima rationem redditurum, et apud synodum acerrime corrigendum.



CAP. L.---De illis qui bis uel ter confirmati uel baptizati sunt.

 Dictum nobis est quod quidam de plebe bis, aut ter, ab episcopis ignorantibus tamen eisdem episcopis confirmentur. Unde nobis uisum est eamdem confirmationem, sicut nec baptismum, iterari minime debere: quia bis uel amplius baptizatos aut confirmatos non seculo  sed soli Domino sub habitu regulari uel clericali religiosissime famulari decretum est.



CAP. LI.---De illis qui bis ignorantes baptizati sunt.

 In extremo uero epistole requisisti quid eis respondendum sit, qui dilectionem tuam de paruulorum animabus requirunt, qui sine gratia baptismatis moriuntur, dicentes: Si corpus originali tenetur culpa, unde anima que a Deo datur rea erit, que adhuc in actuali delicto non consensit corpori? Sed hac de re dulcissima mihi tua caritas sciat, quia de origine anime inter sanctos Patres requisitio non parua uersata est, sed utrum ipsa ab Adam descenderit, an certe singulis detur, incertum remansit, eamque in hac uita insolubilem fassi sunt esse questionem. Grauis est enim questio, nec ualet ab homine comprehendi: quia si de Ade substantia anima cum carne nascitur, cur non etiam cum carne moritur? Si uero cum carne que ab Adam prolata est,  obligata peccatis tenetur. Sed cum hoc sit, incertum non est, quia nisi sacra baptismatis gratia fuerit renatus homo, omnis anima originalis peccati uinculis est obstricta. Hinc enim scriptum est: Non est mundus in conspectu eius, nec unius diei infans super terram. Hinc Dauid ait: In iniquitatibus conceptus sum, et in delictis peperit me mater mea. Hinc ipsa ueritas dicit: Nisi quis renatus fuerit ex aqua et Spiritu sancto, non intrabit in regnum celorum. Hinc Paulus apostolus ait: Sicut in Adam omnis moriuntur, ita et in Christo omnes uiuificabuntur. Cum ergo infans qui nichil peccauit in conspectu omnipotentis Dei esse non ualet mundus, cur Psalmista ex legitimo coniugio prolatus, in iniquitate conceptus est? Cur? nisi quia qui mundatus aqua  baptismatis non fuerit mundus non est? Cur in Adam omnis homo moritur, si originalis peccati uinculis non tenetur? Sed quia genus humanum in parente primo uelut in radice putruit, ariditatem erexit in ramis, et inde omnis homo cum peccato nascitur, unde primus homo permanere uoluit in peccato. De his autem subtilius ac latius loqui debueram, sed dum me et curarum tumultus premunt, et harum portitor ut laxaretur importunus exstitit, unde multa debui, pauca locutus sum.



CAP. LIII.---De energumenis baptizatis.

 Energumeni baptizati de purgatione sua curantes, si se sollicitudini clericorum tradunt, monitisque obtemperant, omnimodis  communicent, sacramenti ipsius uirtute uel muniendi ab incursu demonis quo infestantur, uel purgandi, quorum iam ostenditur uite purgatio.



CAP. LIu.---De energumenis et catechumenis baptizandis.

 Energumenis et catechumenis in quantum uel necessitas exegerit, uel opportunitas permiserit, de baptismate consulendum.



CAP. Lu.---De rebaptizatis.

 Cum rebaptizatis fideles religiosi nec in cibo participent.



CAP. LuI.---De presbytero qui recte baptizatum denuo baptizauerit, et non recte baptizatum ab hereticis non baptizauerit.

 Episcopus aut presbyter si eum qui secundum ueritatem habuerit  baptisma denuo baptizauerit, aut si pollutum ab impiis, et non recte baptizatum non baptizauerit, deponatur, tanquam deridens crucem et mortem Domini, nec sacerdotes ueros a falsis sacerdotibus iure discernens.



CAP. LuII.---Ut diaconi suam mensuram custodiant.

 Diacones quoque propriam constituimus seruare mensuram, nec ultra tenorem paternis canonibus deputatum quippiam tentare permittimus: nichil eorum suo ministerio penitus applicare, que primis ordinibus proprie decreuit antiquitas. Absque episcopo et presbytero baptizare non audeant, nisi predictis fortassis officiis longius constitutis necessitas extrema compellat, quod et laicis Christianis facere plerumque  conceditur.



CAP. LuIII.---De inordinato, si quasi ordinatus baptizare presumpserit.

 Si quis baptizat, aut aliquid diuinum officium exercuerit per temeritatem non ordinatus, abiiciatur ab Ecclesia, et nunquam ordinetur.



CAP. LIX.---Ut presbyteri populum admoneant ut suos infantulos ad confirmationem episcopo presentent.

 Annuntient presbyteri populis, ut quam citius potuerint, suos infantulos ad confirmandum episcopo presentari faciant. Quod si neglexerint, et presbyter et populus canonicis disciplinis subiaceant.



CAP. LX.---Ut omnes perfecte etatis, ieiuni ad confirmationem ueniant.


 Ut ieiuni ad confirmationem ueniant perfecte etatis, et moneantur confessiones facere prius, ut mundi donum sancti Spiritus ualeant accipere, et quia nunquam erit Christianus, nisi confirmatione episcopali fuerit chrismatus.



CAP. LXI.---De duobus sacramentis, id est, baptismo et manus impositione.

 De his uero super quibus rogitastis uos informari, id est, utrum maius esset sacramentum manus impositionis episcoporum, aut baptismus, scitote utrumque magnum esse sacramentum. Et sicut unum a maioribus fit, id est, a summis pontificibus  quod a minoribus perfici non potest, ita et maiori ueneratione uenerandum et tenendum est. Sed ita coniuncta sunt hec duo sacramenta, ut ab inuicem nisi morte preueniente nullatenus possint segregari, et unum sine altero rite perfici non potest.



CAP. LXII.---Ut omnes Christiani ad confirmationem festinent.

 Ut ad predicationem et confirmationem episcopi omnes deuote conueniant, eique fideliter ministrent et obediant.



CAP. LXIII.---Item de manus impositione.

 Manus quoque impositionis sacramentum magna ueneratione tenendum est,  quod ab aliis perfici non potest, nisi a summis sacerdotibus. Nec tempore apostolorum ab aliis quam ab ipsis apostolis legitur aut scitur peractum esse: neque ab aliis, sicut iam dictum est, quam ab illis qui eorum locum tenent unquam perfici potest aut fieri debet. Nam si aliter presumptum fuerit, irritum habeatur et uacuum, nec inter ecclesiastica unquam reputabitur sacramenta.



CAP. LXIu.---Item de confirmatione.

 Precipimus ut ad accipiendum per manus impositionem pontificis Spiritus sancti donum, sollicite et deuote omnes concurrant, et episcopo suo ea que necessaria sunt fideliter ministrent, eique ab omnibus et per omnia obediatur.



CAP. LXu.---Quod omnes fideles, accepto baptismate, chrisma percipere debeant.


 Quod oporteat eos qui baptizantur post lauacrum chrisma celeste percipere, et regni Christi participes inueniri.



CAP. LXuI.---Ut omnes renati fonte baptismatis, donum sancti Spiritus per manus impositionem accipere debeant.

 Omnes enim fideles per manus impositionem episcoporum, post baptismum accipere debent Spiritum sanctum, ut pleni Christiani inueniantur. De Spiritu sancto accipimus, ut spiritales efficiamur: quia animalis homo non percipit ea que sunt Spiritus Dei, quia cum Spiritus sanctus infunditur, cor fidele ad prudentiam, ad constantiam dilatatur. De Spiritu sancto accipimus,  ut sapiamus inter bonum et malum discernere, iusta diligere, iniusta respuere, ut inuidie ac superbie repugnemus, ut luxurie ac diuersis illecebris, et fedis indignisque cupiditatibus resistamus. De Spiritu sancto accipimus; ut amore et glorie ardore succensi erigere a terrenis mentem ad superna et ad diuina ualeamus.



CAP. LXuII.---Ut episcopi non nisi ieiuni confirmationes faciant, excepta causa infirmitatis.

 Ut episcopi non nisi ieiuni per impositionem manuum Spiritum sanctum tradant exceptis infirmis, et morte periclitantibus. Sicut autem duobus temporibus, Pascha uidelicet et Pentecoste, a ieiunis celebrari debet baptismus:  ita etiam traditionem sancti Spiritus a ieiunis pontificibus conuenit celebrari.



CAP. LXuIII.---Ut episcopis in campo, si necesse sit, liceat confirmare: melius est autem in ecclesia, aut in atrio ecclesie.

 Episcopo liceat in campo, si necesse sit, confirmare.



CAP. LXIX.---Ut a solis episcopis baptizati sint consignandi.

 De consignandis uero infantibus manifestum est non ab alio quam ab episcopo fieri licere, nam presbyteri, licet sint secundi sacerdotes, pontificatus tamen apicem non habent. Hoc autem pontificibus solis deberi, ut uel consignent, uel paracletum Spiritum tradant, non solum consuetudo ecclesiastica  demonstrat, uerum illa lectio Actuum apostolorum, que asserit Petrum et Ioannem esse directos, quo iam baptizatis tradant Spiritum sanctum. Nam presbyteris seu extra episcopum seu presente episcopo cum baptizant, chrismate baptizatos ungere licet, sed quod ab episcopo fuerit consecratum, non tamen frontem ex eodem oleo signare, quod solis debetur episcopis, cum tradunt Spiritum paracletum.



CAP. LXX.---Ut presbyteri baptizatos in frontibus chrismate signare non audeant.

 Presbyteri baptizatos infantes signare in frontibus suis chrismate non presumant, sed presbyteri baptizatos tangant in pectore, ut episcopi postmodum confirment in fronte.



CAP. LXXI.---De presbyteris qui pro baptismate pretia requirunt.


 Baptizandis consignandisque fidelibus pretia nulla prefigant, nec illationibus quibuslibet impositis exagitare cupiant renascentes: quoniam quod gratis accepimus, gratis dare mandamur. Et ideo nichil a predictis prorsus exigere moliantur, quo uel paupertate cogente deterriti, uel indignatione reuocati, redemptionis sue causas adire despiciant, certum habentes, quod qui prohibita deprehensi fuerint admisisse, uel commissa non potius sua sponte correxerint, periculum subituri proprii sint honoris.



CAP. LXXII.---De presbyteris qui ueteri chrismate baptizare presumunt.

  Si quis de alio chrismate, quam de illo nouo quod proprii episcopi largitione uel concessione accepit, baptizare nisi preoccupante morte tentauerit, pro temeritatis ausu ipse in se sue damnationis protulisse sententiam manifestatur



CAP. LXXIII.---Ut presbyter in sua plebe sine chrismate ire non debeat.

 Nullum presbyterorum in plebe sibi commissa sine chrismate unquam debere progredi, quia inter nos placuit semel in baptismate chrismari. De eo autem qui in baptismate quacunque necessitate faciente non chrismatus fuerit, in confirmatione sacerdotis perficietur.



CAP. LXXIu.---De presbytero qui se deprehenderit non esse baptizatum


 Si quis presbyter ordinatus deprehenderit se non esse baptizatum, baptizetur et ordinetur iterum et omnes quos prius baptizauit.



CAP. LXXu.---De presbyteris, quomodo in cena Domini de chrismate, de oleo sanctificato, de oleo infirmorum facere debeant.

 Ut presbyter in cena Domini ampullas tres secum deferat, unam ad chrisma, alteram ad oleum ad catechumenos inungendos, tertiam ad infirmos, iuxta sententiam apostolicam, ut quando quis infirmatur inducat presbyteros Ecclesie, etc.



CAP. LXXuI.---De eadem re.

  Presbyteri qui diecesanas Ecclesias regunt, non a quibuslibet episcopis, sed a suo, nec per iuniorem clericum, sed per seipsos, aut per illum qui eiusdem ordinis sit, ante Pasche solemnitatem chrisma petant.



CAP. LXXuII.---De eadem re.

 Ut nemo episcoporum, uel quilibet minister ecclesiasticus propter sacrum chrisma aliquid muneris accipiat, neque denarios, uel quelibet munuscula, que per ministros episcoporum a presbyteris inordinabiliter exiguntur.



CAP. LXXuIII.---De eadem re.

 Per singula territoria presbyteri uel ministri ab episcopis non prout libitum fuerit a uicinioribus, sed a suis propriis per  annos singulos petant chrisma, appropinquante solemnitate Paschali, nec per quemcunque alium quam per seipsos aut per uicarios eiusdem ordinis, quia inhonorum est inferioribus summa committi. Optimum autem est ut ipse suscipiat, qui in tradendo usurus est.



CAP. LXXIX.---De presbyteris qui pro accipiendo chrismate ad ciuitates uenire solent.

 De presbyteris qui accipiendi chrismatis gratia ad ciuitates in cena Domini uenire solliciti erant, sancitum est ut de his qui longe positi sunt, de octo uel decem unus ab archidiacono eligatur, qui acceptum chrisma sibi et sociis diligenter perferat. Hi uero qui non longius a ciuitate quam quatuor aut quinque millibus habitant,  more solito ad accipiendum chrisma per se ueniant. Discendi uero gratia, alio non Quadragesimali tempore ad ciuitatem conuocentur, propter plebes sibi commissas.



CAP. LXXX.---De chrismate, quod semper sub sera esse debeat.

 Preterea et illud omnimodis obseruandum est, ut sacrum chrisma et oleum consecratum semper sub sera sit, ne illud unde Christo incorporamur, et unde omnes fideles sanctificantur, unde reges et sacerdotes inunguntur, aliquis infidelis aut immundus tangat, aut aliquis perfidus ad Dei iudicium subuertendum subripiat, quod experimento didicimus.



CAP. LXXXI.---De Iudeis, quomodo ante baptismum examinari debeant


 Iudei quorum perfidia frequenter ad fomitem redit, si ad legem catholicam uenire uoluerint, octo menses inter catechumenos ecclesie limen intreant, et si pura fide uenire noscuntur, tunc demum baptismatis gratiam mereantur. Quod si casu aliquo periculum infirmitatis intra prescriptum tempus incurrerint, et desperati fuerint, baptizentur.



CAP. LXXXII.---De Iudeis, ut nullus eis uim ad credendum debeat inferre.

 De Iudeis autem hoc precepit sancta synodus, nemini deinceps ad credendum uim inferre. Cui enim uult Deus miseretur,  et quem uult indurat. Non enim tales inuiti saluandi sunt, sed uolentes, ut integra sit forma iustitie. Sicut homo propria arbitrii uoluntate serpenti obediens periit, sic uocante se gratia Dei proprie mentis conuersione homo quisque credendo saluatur. Ergo non ui, sed libera arbitrii facultate, ut conuertantur saluandi sunt, non potius impellendi. Qui autem iampridem ad Christianitatem coacti sunt, sicut factum est temporibus religiosissimi principis Sisenandi, quia iam constat eos sacramentis diuinis associatos, et baptismi gratiam suscepisse, et chrismate unctos esse, et corporis Domini et sanguinis exstitisse participes, oportet ut fidem etiam quam ui uel necessitate susceperant, tenere cogantur, ne nomen Domini blasphemetur, fidesque quam susceperunt  uilis ac contemptibilis habeatur.



CAP. LXXXIII.---Ut Iudeorum filii baptizati ab eorum consortio separari debeant.

 Iudeorum filios uel filias baptizatos, ne parentum ultra inuoluantur erroribus, ab eorum consortio separari decernimus, deputatos aut monasteriis, aut Christianis uiris, aut mulieribus Deum timentibus, ut sub eorum conuersatione cultum fidei discant, atque in melius constituti, tam in moribus quam in fide proficiant.



CAP. LXXXIu.---Ut nulla communio sit Hebreis ad fidem Christianam translatis cum aliis nondum baptizatis.

 Sepe malorum consortia etiam bonos corrumpunt, quanto magis eos qui ad uitia  proni sunt? Nulla igitur ultra communio sit Hebreis ad fidem Christianam translatis cum his qui adhuc in ueteri ritu consistunt, ne torte eorum participatione subuertantur. Quicunque igitur amodo ex his qui baptizati sunt infidelium consortia non uitauerint, et hi Christianis donentur, et illi publicis cedibus deputentur.



CAP. LXXXu.---De Iudeis qui apostatauerint.

 Plerique qui ex Iudeis dudum ad Christianam fidem premoti sunt, nunc blasphemantes Christum, non solum Iudaicos ritus perpetrasse noscuntur, sed etiam et abominandas circumcisiones exercere noscuntur. De quibus, consultu piissimi ac religiosissimi domini nostri Sisenandi  regis, hoc sanctum decreuit concilium, ut huiusmodi transgressores pontificali auctoritate correcti ad cultum Christiani dogmatis reuocentur, ut quos uoluntas propria non emendat, animaduersio sacerdotalis cerceat. Eos autem quos circumciderunt, si filii eorum sunt, a parentum consortio separentur, si serui pro iniuria corporis sui libertati tradantur.



CAP. LXXXuI.---De seruis Iudeorum.

 Item ut si Iudeorum serui necdum conuersi ad Christi gratiam conuolauerint, libertati donentur.



CAP. LXXXuII.---De mancipiis Iudeorum que ad baptismum confugiunt.

 Licet prioribus  canonibus iam fuerit definitum ut de mancipiis paganis que apud Iudeos sunt si ad ecclesiam confugerint, et baptismum petierint, etiam ad quoscunque Christianos refugerint, taxato et oblato a fidelibus iusto pretio, ab eorum dominio liberentur, ideo statuimus hoc, ut tam iusta constitutio ab omnibus catholicis obseruetur.



CAP. LXXXuIII.---Item de mancipiis Iudeorum, aut Christianis aut ad fidem Christianam uenire desiderantibus.

 Presenti concilio, Deo auctore, sancimus ut nullum Christianum mancipium Iudeo deinceps seruiat, sed datis pro quolibet bono mancipio duodecim solidis, ipsum mancipium quicunque Christianorum, seu ad ingenuitatem, seu ad seruitium licentiam habeat redimendi, et si  Christianum fieri desiderat et non permittitur, similiter faciat: quia nefas est ut quod Christus Dominus sanguinis sui effusione redemit, blasphemum Christiane religionis in uinculis tenere. Quod si acquiescere his que statuimus quicunque Iudeus noluerit, quandiu ad pecuniam constitutam uenire distulerit, liceat mancipium ipsum cum Christianis ubicunque uoluerit habitare.



CAP. LXXXIX.---De illis qui de heresi ad fidem uenire desiderant.

 Si ad ecclesiam aliquis de heresi uenerit, interrogent eum de Symbolo, et si uiderint eum in Patre, et Filio, et Spiritu sancto esse baptizatum, manus ei tantum imponatur, ut accipiat Spiritum sanctum.



CAP. XC.---De Iudeis, si Christianum mancipium circumciderint.


 Si quis Iudeorum Christianum mancipium, uel cuiuslibet secte alterius, emerit et circumciderit, a Iudei ipsius potestate sublatus in libertate permaneat.



CAP. XCI.---Quid sanctus Gregorius de Iudeis preceperit.

 Ioseph presentium lator Iudeus insinuauit nobis de loco quodam, in quo ad celebrandas festiuitates suas Iudei in Terracinensi castro consistentes conuenire consueuerant, quod tua eos fraternitas  expulisset, et in alium locum pro colendis similiter festiuitatibus suis te quoque noscente, et consentiente migrauerint, et nunc de eodem loco etiam expelli se denuo conqueruntur. Quod si ita est, uolumus tua fraternitas ab huiusmodi se querela suspendat, et loco quem, sicut prediximus, cum tua conscientia quo congregentur, adepti sunt, eos, sicut mos fuit, ibidem liceat conuenire. Hos enim, qui a Christiana religione discordant, mansuetudine, benignitate admonendo, suadendo, ad unitatem fidei necesse est congregare, ne quos dulcedo predicationis, et preuentus futuri iudicis terror ad credendum inuitare poterat, minis et terroribus repellantur. Oportet ergo ut ad audiendum de te uerbum Dei benigne conueniant, quam austeritate  que supra modum extenditur, expauescant.



CAP. XCII.---De illis baptizatis, qui pro periculo mortis a diaconibus baptizati fuerint.

 Si quis diaconus regens plebem, sine episcopo uel presbytero, aliquos pro periculo mortis baptizauerit, episcopus eos per benedictionem et confirmationem perficere debebit. Quod si ante de seculo recesserit, sub fide qua quisque credit, poterit esse iustus.



CAP. XCIII.---De illis qui presbyteros cogunt denarios pro balsamo dare

 Quidam fratres dixerunt consuetudinis antique fuisse in eorum Ecclesiis, ut pro balsamo emendo ad chrisma faciendum, siue pro luminaribus Ecclesie concinnandis,  binos uel quaternos denarios presbyteri darent. Unde omnes uno consensu statuimus, ut sicut pro dedicandis basilicis, et dandis ordinibus nichil accipiendum est, ita etiam pro balsamo siue luminaribus emendis nichil presbyteri chrisma accepturi dent. Episcopi itaque de Ecclesie facultatibus balsamum emant, et luminaria singuli in Ecclesiis suis.



CAP. XCIu.---De chrismatis panno.

 Si quis uoluerit chrismatis pannum iterum linire et super alium baptizatum mittere, non est absurdum.



CAP. XCu.---Quod catechumeni cum baptizatis manducare non debeant

  Catechumeni manducare non debent cum baptizatis, neque osculum eis dare, quanto minus gentilis?



CAP. XCuI.---De scrutinio faciendo.

 De scrutinio faciendo decreuimus, ut in episcopiis, et ubi conuentus est populi, et cleri, et possibilitas permittit, ibi celebretur.



CAP. XCuII.---De ministerio baptismatis.

 Baptisterii et catechumenorum uentilata est ratio, ut sacerdotes plenius intelligant qualiter condignis ordinibus efficiant Christianum.



CAP. XCuIII.---Quod bigamus uocetur, qui ante baptismum uxorem, et aliam post baptismum habuit.


 Deinde ponitur non dici oportere bigamum, eum qui catechumenus habuerit, atque amiserit uxorem, si post baptismum fuerit aliam sortitus, eamque primam uideri, que nouo homini copulata sit: quia illud coniugium per baptismi sacramentum cum ceteris criminibus sit ablutum, quod cum de una utique dicitur, certi, si tres habuerit in ueteri positus homine uxores, erit ei que post baptismum quarta est, sic interpretantibus prima. uirginis eque nomen accipiet, que quarto ducta est loco. Quis, oro, istud non uideat contra Apostoli esse preceptum, qui ait:  Unius uxoris uirum oportere fieri sacerdotem? Sed obiicitur, quod in baptismo totum, quicquid in ueteri homine gestum est, sit solutum. Dicite mihi, cum pace uestra loquor, crimina tantum dimittuntur in baptismo? An et illa que secundum Domini precepta, ac Dei instituta complentur? Uxorem ducere crimen est, aut non est crimen? Si crimen est, ergo prefata uenia dixerim, erit auctor in culpa, qui ut crimina committerentur, in paradiso cum ipse eos iungeret, benedixit. Si uero non est crimen quia quod Deus iunxit, nefas sit crimen appellari, et Salomon addidit: etenim a Deo preparatur uiro uxor, quomodo creditur inter crimina esse dimissum, quod Deo auctore legitur consummatum? Quid de talium filiis percensetur? Nunquid  non erunt admittendi in hereditatis consortio, qui ex ea suscepti sunt, que ante baptismum fuit uxor? Eruntque appellandi, uel naturales, uel spurii, quia non est legitimum matrimonium, nisi illud, ut uobis uidetur, quod post baptismum assumitur? Ipse Dominus cum interrogaretur a Iudeis, si liceret dimittere uxorem, atque exponeret fieri non debere, addidit: Quod uero Deus coniunxit, homo non separet. Ac ne de his locutus esse credatur, que post baptismum sortiuntur, meminerint hoc, et a Iudeis esse interrogatum, et Iudeis esse responsum. Que uero et sollicitus quero, si una eademque sit uxor eius, qui ante catechumenus, postea sit fidelis, filiosque ex ea, quum esset catechumenus, susceperit, ac postea alios cum fidelis, utrum sint fratres appellandi  an non? Habeant postea defuncto patre cum ceteris herciscunde hereditatis consortium, quibus filiorum nomen regeneratio spiritalis creditur abstulisse? Quod quum ita sentire, atque iudicare absurdum est, que malum ratio est hoc defendi, et uacua magis opinione iactari, quam aliqua auctoritate roborari, quum non possit inter peccata deputari, quod lex precepit, et Deus coniunxit? Nunquid si quis catechumenus uirtutibus studuerit, humilitatem secutus fuerit, patientiam tenuerit, eleemosynas fecerit, morti destinatos qualibet ratione eripuerit, adulteria exhorruerit, castitatem tenuerit, quero, si hec quum factus fuerit, fidelis amittit, quia per baptismum totum, quod uetus homo gesserit putatur  auferri? Aspiciamus gentilem hominem Cornelium orationibus atque eleemosynis reuelationem, Petrumque ipsum uidisse. Nunquid per baptismum hec illi ablata sunt propter que ei baptisma esse concessum uidetur? Si ita creditur, mihi credite, non modicum erratur: quia quicquid bene gestum fuerit, et secundum precepta legalia custoditum non potest facientibus deperire. Nuptiarum ergo copula, quia Dei mandato perficitur, non potest dici peccatum, et quod peccatum non est, solui inter peccata omnino credi non debet, eritque integrum estimare, aboleri non posse prioris nomen uxoris, quum non dimissum sit pro peccato, quod ex Dei sit uoluntate completum.



CAP. XCIX.---De episcopis et presbyteris, et diaconibus rebaptizatis.


 Communis dolor et generalis est gemitus, quod intra Africam rebaptizatos etiam episcopos, presbyteros, diaconosque cognouimus. Que res sine dubio ad uestre quoque peruenit notitiam sanctitatis, qualiter in Africanis regionibus astutia diaboli seuierit in populum Christianum, atque in id multiplici deceptione proruperit, ut non modo uulgus incautum, sed ipsos quoque in mortis profunda demerserit sacerdotes, nullus non orbis ingemuit, nulla terra nesciuit. Unde in grandi merore positi, dissimulare non possumus pereuntium atque a nobis exigendarum discrimen animarum. Quapropter competens adhibenda est talibus medela uulneribus, ne immatura curandi  facilitas, mortifera captis peste nichil prosit, sed segnius tractata pernicies reatu non legitime curationis inuoluat pariter saucios et medentes. In primis itaque uenientis ad uos, et remedium postulantis sollicite discutienda est professio, et persona decepti, ut medela possit congruens exhiberi: et qui satisfacturus Deo per penitentiam rebaptizatum se legitime doluerit, utrum ad hoc facinus concurrerit, an impulsus accesserit, requiratur, sciens quod se decipiat ipse qui fallit, nichilque per nostram facilitatem tribunalis excelso iudicio derogari, cui illa sunt rata, que pia, que uera, que iusta sunt. Et aliter necessitatis, aliter tractanda est ratio uoluntatis. Deterior est autem causa illius, qui forte pretio sollicitatus est, ut periret. Nihil enim intentatum  relinquit inimicus. Cui ne de sua liceat gaudere captura, succurrendum est irretitis, et conterendus uenantis est laqueus, ut infucatim lamentantibus lapsum, tam iustitie moderatione quam compunctione pietatis, ad aulam quam reliquerant, sit ingressus. Nec pudeat forsan, aut pigeat, in dictis ieiuniorum, gemituumque temporibus obedire, aut aliis obseruantie salubrioris obtemperare preceptis: quia humilibus datur gratia, non superbia. Sit ergo ruine sue dolore prostratus, quisquis in Christo fieri querit erectus. Et per dispensationis nostre ministerium, quod uestram sequi conuenit caritatem, nec alicui fas est, uel uelle, uel posse transcendere, causas eius, qui contra apostolicam doctrinam,  ad iterationem se nimis infaustam baptismatis dedit, uel eius qui aliquibus argumentis excusandum callide proprium putauerit esse consensum, sacerdotali uigore et humanitate tractemus, ut in eis fides, que nisi est una, iam nulla est, adiutorio Domini iudicis ad salutem, sine nostre properationis offensione, reparetur: quia cum peccatoris a nobis satisfactio protrahitur, non preter nostram laudem atque letitiam, mens eius ad ueniam purgatior inuenitur. Et ideo memineritis hanc super his nos habere sententiam, ut seruata discretione peccantium non eadem cuncti qui lapsi sunt, lance pensentur: quoniam maioris castigationis est exigendus usuram, cui domus Domini commissa fuerit disciplina. Ut ergo ab Ecclesie summatibus inchemus, eos  quos episcopos, presbyteros, uel diaconos fuisse constiterit, et seu optantes forsitan, seu coactos lauacri illius unici, salutarisque claruit fecisse iacturam, et Christum, quem non solum dono regenerationis, uerum etiam gratia precepti honoris induerant, exuisse, cum constet neminem ad secundam tinctionem uenire potuisse, nisi se palam Christianum negauerit, et professus fuerit esse paganum, quod cum generaliter sit in omnibus exsecrandum, multo magis in episcopis, presbyteris, et diaconibus auditu saltem dictuque probatur horrendum: sed quia idem Dominus, atque Saluator clementissimus est, et neminem uult perire, usque ad exitus sui diem in penitentia, si resipiscunt, iacere conueniet, nec orationi non modo fidelium, sed ne catechumenorum  quidem omnimodis interesse. Quibus communio laica in morte redhibenda est. Quam rem diligentius explorare uel facere pro baptismo sacerdotis cura debebit. De clericis autem, et monachis, aut puellis Dei, aut secularibus seruari precipimus hunc tenorem, quem Nicena synodus circa eos qui lapsi sunt, uel fuerunt, seruandum esse constituit, ut scilicet, qui nulla necessitate, nullius rei timore atque periculo, se ut rebaptizaretur hereticis impie dediderunt: si tamen eos ex corde peniteat, tribus annis inter audientes sint. Septem uero annis subiaceant inter penitentes manibus sacerdotum: duobus etiam ad oblationes modis omnibus non sinantur, sed tantummodo popularibus in oratione socientur, nec confundatur Deo colla submittere, quia eum non  timuit, abnegare. Quod si, utpote mortales, intra metas prescripti temporis ceperit uite finis urgere, subueniendum est imploranti, et seu ab episcopo, qui penitentiam dederit, seu ab alio, qui tamen datam esse probauerit, aut similiter a presbytero uiaticum abeunti de seculo non negetur. Pueris autem quibus quod adhuc inuestes sunt, a puritate uocabulum est, seu clericis, seu laicis, aut etiam similibus puellis, quibus ignorantia suffragatur etatis, aliquandiu sub manus impositione detentis, reddenda communio est, nec eorum expectanda penitentia quos excipit a cercitione censura. Quod est a nobis proinde constitutum, ne hi quibus in terreni labe contagii, plus minusue restat ad uitam, dum  adhuc in penitentia sunt, penitenda forte committant. Quod si ante prefinitum penitentie tempus, despectus a medicis, aut euidentibus mortis pressus indiciis, recepta quisquam communionis gratia conualescit, seruemus in eo quod Niceni canones ordinauerunt, ut habeatur inter illos, qui in oratione sola communicant, donec impleatur spatium temporis eidem prestitutum. Nec catechumenos nostros, qui sub tali professione baptizati sunt, preterimus: quia non est causa dissimilis, sicut iidem sancti canones ordinarunt, eius qui quolibet modo Christum, quem semel confessus est, abiuraret. Tribus annis inter audientes sint, et postea catechumenis permittantur orare, per manus impositionem communionis catholice gratiam recepturi, exceptis  sane tantummodo episcopis, presbyteris, diaconibus, quibus solo mortis sue tempore reconciliandum esse iam diximus: ceteros, id est, siue clericos, siue monachos, seu laicos, sexus utriusque personas, quos uiolentia et periculis coactos, iterationem baptismatis subiisse constiterit, uel qui aliquo commento, huius se facinoris piaculis dixerint non teneri, in penitentia per triennium durare decernimus, et per manus impositionem ad societatem recipi sacramenti, illo per omnia custodito, ne ex his unquam, qui in qualibet etate alibi quam in Ecclesia catholica, aut baptizati, aut rebaptizati sunt, ad ecclesiasticam militiam prorsus permittantur accedere. Quibus satis esse debet, quod in catholicorum numerum sunt recepti,  quoniam de suo ordine et communione uidebitur ferre iudicium, quisquis hoc uiolarit antistitum: uel qui non remouerit eum quem ex his ad ministerium clericale obrepsisse cognouerit. Curandum uero maxime, et omni cautela est prouidendum ne quis fratrum cepiscoporumque nostrorum, aut etiam presbyterorum in alterius ciuitate, uel diecesi penitentem, uel sub manu positum sacerdotis aut eum qui conciliatum se esse dixerit, sine episcopi uel presbyteri testimonio et litteris, aut in parochia presbyter, aut episcopus in ciuitate, suscipiat. Quod aliqua dissimulatione neglectum, culpam tangit etiam clericorum, qui in locis in quibus hoc minus curatum fuerit commorantur. His itaque rite  dispositis, et ad Ecclesiarum uestrarum notitiam, nostra deliberatione perlatis, parere uos conuenit. Quibus licet ad animarum reparationem nichil deesse uideatur, tamen si cui noui aliquid, et quod preterire nos potuit fuerit reuelatum, secundum beatum Paulum apostolum tacente priore fidenter insinuet: quia Spiritus sanctus ubi uult spirat, maxime cum sua causa tractatur. Nec nos pigebit audire, et si qua sunt omissa non arroganter abnuere, sed rationabiliter ordinare. Datum Iduum Martiarum die, Dynamio, et Sibidio quartum consulibus.



CAP. C.---De eo qui per ignorantiam ordinatur antequam baptizetur.

 Si quis per ignorantiam  ordinatur antequam baptizetur, debent ab eo baptizati baptizari, et ipse non ordinetur, sed Romanus pontifex iudicat non hominem qui baptizat, sed Spiritum Dei subministrare gratiam baptismi, licet paganus sit qui baptizat.



CAP. CI.---De illis qui gratiam sancti Spiritus uendere conantur.

 Dictum est solere in quibusdam locis pro  perceptione chrismatis nummos dari: solere quoque pro baptismo et communione. Hoc symoniace heresis semen detestata est sancta Sinodus, et anathematizauit, et ut de cetero nec pro ordinatione, nec pro chrismate, uel baptismo, uel pro balsamo, nec pro sepultura, uel communione, quicquam exigatur: sed gratis dona Christi, gratuita dispensatione donentur.


 FINIS LIBRI QUARTI.



[LIBER QUINTUS.]



INDEX CAPITULORUM LIBRI QUINTI.

     CAP. I. Quod omne crimen sacrificiis Deo oblatis deleatur, queque in sacrificiis debent adhiberi que reiici.
    II. Quod in Eucaristia nec pura aqua nec purum  uinum offerri debeat.
    III. Ut in sacrificio panis et uinum cum aqua mixtum offeratur.
    Iu. Ut nichil aliud in sacrificio offeratur nisi panis et uinum aqua mixtum.
    u. De passione Domini in consecratione corporis miscenda.
    uI. Que species ad altare non ad sacrificium sed ad benedictionem simplicem offerantur.
    uII. De eadem re.
    uIII. Nihil in sacrificio preter quod Dominus statuit offerendum.
    IX. Ut presbyteri uas mundum habeant ubi corpus Domini cum diligentia recondatur.
    X. Ut presbyter Eucaristiam in promptu habeat.
     XI. Tot oblationes quot populo sufficiant offerendas, relictas in crastinum non reseruandas.
    XII. Oblationes de sabbato in sabbatum innouandas.
    XIII. Ut presente et precipiente presbytero, diaconus populum communicet.
    XIu. Quod discretio magna esse debeat de perceptione corporis et sanguinis Dominici.
    Xu. De quotidiana perceptione Eucaristie.
    XuI. De eadem re.
    XuII. Laici ter minimum in anno communicent.
    XuIII. An Eucaristiam qui semper peccat, semper accipere debeat.
    XIX. Quod singulis diebus Dominicis in Quadragesima fideles communicandi sint.
     XX. Ut in cena Domini Eucaristie perceptio non negligatur.
    XXI. De histrionibus et magis, an communionem cum ceteris fidelibus accipere debeant.
    XXII. Quam diu unusquisque ante sacram communionem ab uxore se abstinere debeat.
    XXIII. Quod inter catholicos non connumeretur, qui in istis temporibus, Pascha, Pentecoste, Natali Domini non communicauerit.
    XXIu. Ut oblatio altaris singulis Dominicis diebus fiat.
    XXu. De eadem re.
     XXuI. De diaconibus quod presbyteris communionem dare non debeant.
    XXuII. De eulogiis populis a presbytero dandis.
    XXuIII. Oratio simplex eulogie.
     XXIX. De pane qui offerendus est.
    XXX. De presbyteris qui corpus Dominicum ad deferendum infirmis mulierculis tradunt.
    XXXI. Ut defunctis Eucaristia non detur.
    XXXII. Ut oblationes in maioribus festis ab omnibus, etc.
    XXXIII. Quod ministris altaris supra altare solis communicare liceat.
    XXXIu. Ut nullus infra presbyterum ordinatus rem a presbytero consecratam alteri porrigat.
    XXXu. De illis qui post aliquam degustationem sacrificium acceperint.
    XXXuI. Ut presbyter illiteratus Missam celebrare non debeat.
    XXXuII. Pro unius oblatione alterius non spernendam.
     XXXuIII. Ut dissidentium fratrum oblationes non recipiantur.
    XXXIX. Ut refutanda sint eorum dona qui pauperes opprimunt.
    XL. De presbyteris immolantibus.
    XLXI. De eadem re.
    XLXII. De presbyteris quibus solet dormiendo sepe semen effluere.
    XLXIII, De eadem re.
    XLIu. De presbyteris uillanis si in ciuitate offerre audeant.
    XLu. De eadem re.
    XLuI. De illis qui per ebrietatem Eucaristiam euomuerint.
     XLuII. De hoc si aliquid de calice sacri sanguinis stillauerit.
    XLuIII. De illo qui euomit sacrificium et a canibus consumitur.
    XLIX. De eadem re.
    L. De Eucaristia inueterata.
    LI. De illis qui non bene custodierint corpus et sanguinem Domini.
    LII. De eadem re.
    LIII. De muliere que peperit, ut communicet si uoluerit.




Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER QUINTUS DE SACRAMENTO CORPORIS ET SANGUINIS DOMINI.



ARGUMENTUM LIBRI.


Liber hic que ad sacramentum Eucaristie spectant plenissime tractat, adeo ut nichil quod ad hanc rem attinet requiras.



CAP. I.---Quod omne crimen sacrificiis Deo oblatis deleatur, queque in sacrificiis debeant adhiberi, que reiici.

 Cum omne crimen atque peccatum oblatis Deo sacrificiis deleatur, quid de cetero pro delictorum expiatione Domino dabitur, quando in ipsa sacrificii oblatione erratur? Audiuimus enim quosdam schismatica ambitione detentos, contra diuinos ordines et apostolicas institutiones, lac pro uino in diuinis sacrificiis dedicare. Alios quoque intinctam Eucaristiam populis, pro complemento communionis  porrigere. Quosdam etiam non expressum uinum in sacramento Dominici calicis offerre, sed oblatis uuis populos communicare. Alios uero pannum lineum musto intinctum, per totum annum reseruare, et in tempore sacrificii cum aqua partem eius lauare, et sic offerre. Quod quam sit Euangelice atque apostolice doctrine contrarium, et consuetudini ecclesiastice aduersum, non difficile ab ipso fonte ueritatis probabitur, a quo ordinata ipsa sacramentorum mysteria processerunt. Cum enim magister ueritatis uerum salutis nostre sacrificium suis commendaret discipulis, non illis lac, sed panem tantum, et calicem sub hoc sacramento cognoscimus, dedisse. Legitur enim in euangelica ueritate: Accepit iehsu panem et calicem, et benedicens  dedit discipulis suis. Cesset ergo lac sacrificando offerri, quia manifestum et euidens exemplum Euangelice ueritatis illuxit, quod preter panem et uinum aliud offerri non liceat. Illud uero quod pro complemento communionis intinctam tradunt Eucaristiam populis, nec hoc prolatum ex euangelio testimonium receperunt, ubi apostolis corpus suum et sanguinem commendauit, seorsum enim panis, et seorsum calicis commendatio memoratur. Nam intinctum panem aliis Christum prebuisse non legimus, excepto illi tantum discipulo, quem intincta bucella magistri proditorem ostenderet, non que sacramenti huius institutionem signaret. Nam quod de expresso botro, id est, de uuarum granis populus  communicatur, ualde est omnino confusum, sed si necesse fuerit, botrus in calice comprimatur, et aqua  misceatur: quia calix Dominicus iuxta canonicum preceptum uino et aqua permixtus debet offerri: quia uidemus in aqua populum intelligi, in uino uero ostendi sanguinem Christi. Ergo cum in calice uinum aqua misceatur, Christo populus adunatur, et credentium plebs ei in quem credidit copulatur, et iungitur. Que copulatio et coniunctio aque et uini sic miscetur in calice Domini, ut commixtio illa non possit separari. Nam si uinum tantum quis offerat, sanguis Christi incipit esse sine nobis: si uero aqua sit sola, plebs incipit esse sine Christo. Ergo quando botrus solus offertur, in quo uini tantum efficentia demonstratur, salutis nostre sacramentum negligitur, quod per aquam significatur. Non enim potest calix Domini esse aqua sola, aut uinum solum,  nisi utrumque misceatur. Et ideo, quia iam ex hoc plurima et multiplex maiorum emanauit sententia, deinceps omnis talis error atque presumptio cessare debet, ne peruersorum inordinata compago statum ueritatis eneruet. Et ideo nullum deinceps licitum erit aliud in diuinis sacris offerre, nisi iuxta antiquorum sententiam conciliorum, panem tantum, et calicem uino et aqua permixtum. De cetero aliter quam preceptum est faciens, tandiu sacrificando cessabit, quandiu legitima penitentie satisfactione correptus ad gradus sui officium redeat quod amisit.



CAP. II.---Quod in Eucaristia nec pura aqua, nec purum uinum offerri debeat.

 In Eucaristia  non debet pura aqua offerri, ut quidam sobrietatis causa falluntur, sed uinum cum aqua mixtum: quia et uinum fuit in redemptionis nostre mysterio, cum dicit: Non bibam de hoc genimine uitis, et aqua mixtum, quod post cenam dabat. Sed de latere eius aqua cum sanguine egressa, uinum de uera carnis eius uite cum aqua expressum ostendit. Cum igitur magister ueritatis uerum salutis nostre sacrificium suis commendaret discipulis, panem tantum et calicem sub hoc sacramento prebuisse cognoscimus: ideoque preter panem et uinum cum aqua mixtum, aliud offerri non debet. Calix enim Dominicus uino et aqua commixtus debet offerri: quia uidemus in aqua populum intelligi, in uino uero ostendi sanguinem Christi. Ergo quando in calice uino aqua miscetur,  Christo populus adunatur, et credentium plebs  ei in quem credidit copulatur et iungitur. Que copulatio et coniunctio aque et uini sic miscetur in calice Domini, ut commixtio illa non possit separari. Nam si uinum tantum quis offerat, sanguis Christi incipit esse sine nobis. Si uero aqua sit sola, plebs incipit esse sine Christo. Non potest enim calix Domini esse aqua sola aut uinum solum, nisi utrumque sibi misceatur.



CAP. III.---Ut in sacrificio panis et uinum cum aqua mixtum offeratur.

 Ut in sacramentis corporis et sanguinis Domini nichil amplius offeratur quam quod ipse Dominus dicit, hoc est, panis et uinum aqua mixtum: nec amplius in primitiis offeratur  Deo uino et frumento.



CAP. Iu.---Ut nichil aliud in sacrificio offeratur, nisi panis et uinum aqua mixtum.

 Ut in sacramentis corporis et sanguinis Domini nichil amplius offeratur quam quod ipse Dominus tradidit, hoc est, panis et uinum aqua mixtum. Primitie uero, ceu mel et lac quod uno die solemnissimo in infantum mysterio solet offerri, quamuis in altari offerantur, suam tamen habeant propriam benedictionem, ut a sacramento corporis Dominici et sanguinis distinguantur, nec amplius in primitiis offeratur, quam de uuis et frumentis.



CAP. u.---De passione Domini in consecratione corporis miscenda.

  In sacramentorum quoque oblationibus, que inter Missarum solennia Domino offeruntur, passio Domini miscenda est, ut eius, cuius corpus et sanguis conficitur, passio celebretur, ita ut repulsis opinionibus superstitionum, panis tantum et uinum aqua permixtum in sacrificio offerantur. Non debet enim, ut a patribus accepimus, et ipsa ratio docet, in calice Domini aut uinum solum, aut aqua sola offerri, sed utrumque permixtum, quia utrumque ex latere eius in sua passione profluxisse legitur. Ipsa uero ueritas nos instruxit, calicem et panem in sacramento offerre, quando ait: Accepit iehsu panem et benedixit, deditque discipulis suis, dicens: Accipite et manducate, hoc est corpus meum quod pro uobis  tradetur. Similiter, postquam cenauit, accepit calicem, deditque discipulis suis dicens: Accipite et bibite ex eo omnes, quia hic est calix sanguinis mei, qui pro uobis effundetur in remissionem peccatorum. Crimina enim atque peccata oblatis his Domino sacrificiis delentur. Idcirco et passio eius in his commemoranda est, qua redempti sumus, et sepius recitanda, atque hec Domino offerenda. Talibus hostiis delectabitur et placabitur Dominus, et peccata dimittet ingentia. Nihil enim in sacrificiis maius esse potest, quam corpus et sanguis Christi, nec ulla oblatio hac potior est, sed hec omnes precellit: que pura conscientia Domino offerenda est, et pura mente consummanda, atque ab  omnibus ueneranda. Et sicut potior est ceteris: ita potius excoli, et uenerari debet.



CAP. uI.---Que species ad altare non ad sacrificandum, sed ad benedictionem simplicem offerantur.

 Offerri non liceat aliquid ad altare preter nouas spicas, et uuas, et oleum ad luminaria, et fabas, et thymiama ad incensum, tempore quo sancta celebratur oblatio.



CAP. uII.---De eadem re.

 Hec species quas non licet offerre super altare iuxta constitutionem apostolorum eorumque successorum, ad domum sacerdotum deferantur, et a sacerdotibus benedicantur, et simplici benedictione benedicta demum a populis sumantur. Fabe tantum et uue, noue spice,  et oleum, et odoramenta ad incensum, et cetera que apostoli constituerunt super altare offerantur.



CAP. uIII.---Nihil in sacrificio preter quod Dominus statuit offerendum.

 Si quis episcopus, aut presbyter, preter ordinationem Domini alia quedam in sacrificio offerat, super altare, id est, aut mel, aut lac, aut pro uino siceram, aut confecta quedam, aut uolatilia, aut animalia aliqua, aut legumina, contra constitutionem Domini faciens, deponatur.



CAP. IX.---Ut presbyteri uas mundum habeant, ubi corpus Domini cum diligentia recondatur.

 Ut omnis presbyter habeat pixidem, aut uas tanto sacramento dignum,  ubi corpus Dominicum diligenter recondatur, ad uiaticum recedentibus a seculo. Que tantum sacra oblatio intincta debet esse in sanguine Christi, ut ueraciter presbyter possit dicere infirmo, corpus et sanguis Domini proficiat tibi, etc. Semperque sit super altare obserata propter mures et nefarios homines, et de septimo in septimum diem semper mutetur, id est, illa a presbytero sumatur, et alia, que eodem die consecrata est, in locum eius subrogetur, ne forte diutius reseruata, mucida, quod absit, fiat.



CAP. X.---Ut presbyter Eucaristiam in promptu habeat.

 Ut presbyter semper Eucaristiam habeat paratam, ut quando quis infirmatus fuerit, aut paruulus infirmus fuerit statim  eum communicet, ne sine communione moriatur.



CAP. XI.---Tot oblationes quot populo sufficiant offerendas, relictas in crastinum non reseruandas.

 Certe tanta in altari holocausta offerentur quanta populo sufficere debeant: quod si remanserit in crastinum non reseruentur, sed cum timore et tremore clericorum diligentia consumantur. Qui autem residua corporis Domini, que in sacrario relicta sunt consumunt, non statim ad communes sumendos cibos conueniant, nec putent sancte portioni commiscere cibum qui per aqualiculos digestus in secessum emittitur. Si igitur mane Dominica porrigitur, usque ad sextam  ieiunent ministri qui eam consumpserint. Et si tertia uel quarta hora acceperint, ieiunent usque ad uesperam. Sic secreta sanctificatione, eterna custodienda sunt sacramenta.



CAP. XII.---Oblationes de sabbato in sabbatum innouandas.

 Illud etiam annectendum uidetur, ut oblationes que in altari offeruntur, de sabbato in sabbatum semper innouentur: quia panes propositionis qui super mensam Domini ponebantur, a sabbato in sabbatum semper mutabantur, ne diu seruati mucidi fiant, et, ut quidam seuiunt, igne concrement. Quod si aliquis diabolo instigante hoc facere presumpserit, anathema sit.



CAP. XIII.---Ut presente et precipiente presbytero, diaconus populum communicet.

  Ut diaconus presente presbytero Eucaristiam corporis Christi populo, si necessitas cogit, iussus eroget.



CAP. XIu.---Quod magna discretio esse debeat de perceptione corporis et sanguinis Dominici.

 In perceptione corporis et sanguinis Dominici magna discretio adhibenda est. Cauendum est enim ne si nimium in longum differatur ad perniciem anime pertineat, dicente Domino: Nisi manducaueritis carnem Filii hominis, et biberitis eius sanguinem, non habebitis uitam in uobis. Si uero indiscrete accipiatur, timendum est illud quod ait Apostolus: Qui manducat et bibit corpus et sanguinem Domini indigne, iudicium sibi manducat et bibit. Iuxta eiusdem apostoli  uocem, probare se debet homo, et sic de pane illo edat, et de calice bibat, ut uidelicet abstinens aliquot diebus ab operibus carnis, et purificans corpus animamque suam preparet se ad percipiendum tantum sacramentum exemplo Dauid, qui, nisi confessus fuerit se abstinuisse ab opere coniugali, ab heri et nudius tertius, nequaquam panes propositionis a sacerdote accepisset.



CAP. Xu.---De quotidana perceptione Eucaristie.

 Quotidie Eucaristie communionem percipere, nec laudo, nec uitupero: Omnibus tamen Dominicis diebus communicandum hortor. Si tamen metus in affectu peccandi est, grauari magis dico Eucaristie perceptione quam purificari.  Et ideo quamuis quis peccato mordeatur peccandi non habeat de cetero uoluntatem, et communicaturus satis faciat lacrymis et orationibus, et confidens de Domini miseratione, accedat ad Eucaristiam intrepidus et securus. Sed hoc de illo dico quem mortalia peccata non grauant.



CAP. XuI.---De eadem re.

 Dixerit quispiam, non quotidie accipiendam Eucaristiam, alius affirmet quotidie. Faciat unusquisque quod secundum fidem suam pie credit esse faciendum. Neque enim litigauerunt inter se, aut quisquam eorum se alteri preposuit, Zacheus et ille centurio; quum alter eorum gaudens in domo sua susceperit Dominum,  alter dixerit: Domine, non sum dignus ut intres sub tectum meum: ambo Saluatorem honorificantes, quamuis non uno modo: ambo peccatis miseri, ambo misericordiam consequuti. Ad hoc ualet, quod magna secundum propriam uoluntatem in ore cuiusque sapiebat.



CAP. XuII.---Laici ter minimum in anno communicent.

 Ut si non frequentius, uel ter laici homines communicent in anno, nisi forte quis maioribus quibuslibet criminibus impediatur, id est, in Pascha et Pentecoste, et Natali Domini.



CAP. XuIII.---An Eucaristiam qui semper peccat, semper accipere debeat.

 Sanctus Cyprianus dixit: Eucaristia quotidie ad  cibum salutis accipitur. Sanctus Ambrosius dixit: Si quotiescumque effunditur sanguis Christi in remissionem peccatorum effunditur, debeo semper accipere, qui semper pecco, debeo semper habere medicinam. S. Hilarius episcopus dixit: Si tanta non sunt peccata ut excommunicetur quis, non se debet a medicina corporis Domini separare. Unde timendum est, ne diu abstractus a Christi corpore, alienus remaneat a salute. Nam manifestum est eos uiuere, qui corpus eius attingunt, ipso Domino dicente: Nisi manducaueritis carnem Filii hominis, et biberitis eius sanguinem, non habebitis uitam in uobis. Qui enim iam peccare quieuit communicare non desinat.



CAP. XIX.---Quod singulis diebus Dominicis in Quadragesima fideles communicandi sint.

  Singulis diebus Dominicis in Quadragesima, preter hos qui excommunicati sunt, et preter illos qui in publica penitentia sunt, sacramenta corporis et sanguinis Christi sumenda sunt: et in cena Domini, in uigilia Pasche, et in die Resurrectionis Domini, et Pentecostes, et in Natali Domini, penitus ab omnibus communicandum est.



CAP. XX.---Ut in cena Domini Eucaristie perceptio non negligatur.

 In cena Domini a quibusdam perceptio Eucaristie negligitur. Que quoniam in eadem die ab omnibus fidelibus, exceptis his quibus pro grauibus criminibus inhibitum est, percipienda sit, ecclesiasticus usus demonstrat,  cum etiam penitentes eadem die ad percipienda corporis et sanguinis Dominici sacramenta, reconcilientur.



CAP. XXI.---De histrionibus et magis, si communionem cum ceteris fidelibus accipere debeant.

 Cyprianus Eucratio confratri salutem. Pro dilectione tua et reuerentia ut ad consulendum me existimasti frater carissime, quid mihi uideatur de histrione et mago illo, qui apud uos constitutus, adhuc in artis sue dedecore perseuerat, et magister et doctor erudiendorum, imo perdendorum puerorum id quod male didicit, ceteris quoque insinuat, an tali sacra communione cum ceteris Christianis debeat dari,  aut nobiscum communicare: puto nec maiestati diuine, nec Euangelice discipline congruere, ut pudor et honor Ecclesie, tam turpi et infami contagione fedetur.



CAP. XXII.---Quandiu unusquisque ante sacram communionem ab uxore se abstinere debeat.

 Omnis homo ante sacram communionem a propria uxore abstinere debet tres, aut quinque, aut septem dies.



CAP. XXIII.---Quod inter catholicos non connumeretur, qui in istis tribus temporibus, Pascha, Pentecoste, Natali Domini, non communicat.

 Seculares uero, qui in Natali Domini Pascha, et in Pentecoste non communicauerint, catholici non credantur, nec inter catholicos habeantur.



CAP. XXIu.---Ut oblatio altaris singulis Dominicis diebus fiat.


 Decernimus ut in Dominicis omnibus diebus altaris oblatio, ab omnibus uiris, uel mulieribus fiat, tam panis quam uini, ut per has immolationes a peccatorum suorum fascibus liberentur.



CAP. XXu.---De eadem re.

 Oblationem quoque et pacem in Ecclesia facere iugiter admoneatur populus Christianus: quia ipsa oblatio sibi et suis magnum remedium est animarum, et in ipsa pace uera unanimitas et concordia demonstratur.



CAP. XXuI.---De diaconibus quod presbyteris communionem dare non debeant.

  Peruenit ad magnum, sanctumque concilium, quod in quibusdam locis et ciuitatibus presbyteris gratiam sacre communionis diaconi porrigant, quod nec regula, nec consuetudo tradidit, ut ab his qui potestatem non habent offerendi, illi qui offerunt Christi corpus accipiant. Necnon et illud innotuit, quod quidam diaconi ante episcopos sacra oblata contingant. Hec igitur omnia resecentur, et in sua diaconi mensura permaneant, scientes quod episcoporum quidem ministri sint, inferiores autem presbyteris habeantur. Per orbem ergo post presbyteros gratiam sacre communionis accipiant, aut episcopo eis, aut presbytero porrigente. Sed nec sedere in medio presbyterorum diaconis liceat: quia si hoc fiat, preter regulam et ordinem  probatur existere. Si quis autem etiam post has definitiones obedire noluerit, a ministerio cessare debebit.



CAP. XXuII.---De eulogiis populo a presbyteris dandis.

 Ut de oblationibus que offeruntur a populo, et consecrationi supersunt, uel de panibus quos offerunt fideles ad Ecclesiam, uel certe de suis presbyter conuenienter partes incisas habeat in uase nitido, ut post Missarum solemnia, qui communicare non fuerunt parati, eulogias omni die Dominico, et in diebus festis inde accipiant, et illa, unde eulogias presbyter daturus est, ante in hec uerba benedicat.



CAP. XXuIII.---Oratio simplex eulogie.


Domine sancte, Pater omnipotens, eterne Deus, benedicere digneris hunc panem tua sancta et spiritali benedictione, ut sit omnibus salus mentis et corporis, atque contra omnes morbos et uniuersas inimicorum insidias tutamen. Per Dominum nostrum Iesum Christum Filium tuum panem uite, qui de celo descendit, et dat uitam et salutem mundo, et tecum uiuit et regnat. Per, etc.



CAP. XXIX.---De pane qui offerendus est.

 Panes quos Deo in sacrificium offertis, aut a uobismetipsis, aut a uestris pueris coram uobis nitide ac studiose fiant, et diligenter obseruetur, ut panis, et uinum, et aqua, sine  quibus Misse nequeunt celebrari, mundissime atque studiose tractentur, et nichil in eis uile, nichil non probatum inueniatur, iuxta illud quod ait Scriptura: Sit timor Domini uobiscum, et cum diligentia cuncta facite.



CAP. XXX.---De presbyteris qui corpus Dominicum ad deferendum infirmis mulierculis tradunt.

 Peruenit ad notitiam nostram, quod quidam presbyteri in tantum paruipendant diuina mysteria, ut laico, aut femine sacrum corpus Domini tradant ad deferendum infirmis, et quibus prohibetur, ne sacrarium ingrediantur, nec ad altare appropinquent, illis sancta sanctorum committuntur. Quod quam sit horribile, quam detestabile omnium religiosorum animaduertit prudentia.  Igitur interdicit per omnia synodus, ne talis temeraria presumptio ulterius fiat, sed omnimodis presbyter per semetipsum infirmum communicet. Quod si aliter fecerit, gradus sui periculo subiacebit.



CAP. XXXI.---Ut defunctis Eucaristia non detur.

 Item placuit, ut corporibus defunctorum Eucaristia non detur. Scriptum est enim: Accipite, et edite. Cadauera autem, nec accipere possunt, nec edere: et nec iam mortuos homines baptizari faciat presbyterorum ignauia.



CAP. XXXII.---Ut oblationes in maioribus festis ab omnibus equanimiter fiant.

  In synodo Matiscensi decretum est, ut in omnibus diebus Dominicis, aliisque festiuitatibus oblatio ab omnibus, qui ad Missam conuenerint, utriusque sexus offeratur in Ecclesia, singuli singulas oblationes offerentes. Finita Missa a presbytero oblationes accipiant. Omnis autem qui hanc diffinitionem per inobedientiam euacuare presumpserit, anathemate percellatur.



CAP. XXXIII.---Quod ministris altaris supra altare solis communicare liceat.

 Solis autem ministris sacro ordini deditis ad altare accedere, et communicare liceat.



CAP. XXXIu.---Ut nullus infra presbyterum ordinatus, rem a presbytero consecratam alteri porrigat.


 Nullus acolythorum, uel subdiaconorum rem consecratam a presbytero iam aliis porrigat: quia aliud est minister, aliud adsistens, nisi tantum supportet, quod ei sacerdos imposuerit, ore suo benedictum.



CAP. XXXu.---De illis qui post aliquam degustationem sacrificium acceperint.

 Qui acceperit sacrificium post cibum, aut post aliquam paruissimam refectionem, nisi pro uiatico, pueri tres dies, maiores septem, clerici uiginti dies peniteant.



CAP. XXXuI.---Ut presbyter illiteratus Missam celebrare non debeat.

  Sacrificium non est accipiendum de manu sacerdotis, qui orationes, uel lectiones, et reliquas obseruationes in Missa, secundum ritum implere non postte.



CAP. XXXuII.---Pro unius oblatione alterius non spernendam.

 Presbyter pro unius oblatione, alterius non spernat.



CAP. XXXuIII.---Ut dissidentium fratrum oblationes non recipiantur.

 Oblationes dissidentium fratrum, neque in sacrario, neque in gazophylacio recipiantur.



CAP. XXXIX.---Ut refutanda sint eorum dona, qui pauperes opprimunt.

  Eorum, qui pauperes opprimunt, dona a sacerdotibus refutanda.



CAP. XL.---De presbyteris immolantibus.

 Presbyteros immolantes, et iterum luctamen adeuntes, si hoc non per illusionem aliquam sed ex ueritate fecerunt, nec ante parentes et affectantes, atque suadentes, ut estimarent quidem tormentis aptari, sed his uisu tantum et habitu subiici, hos placuit honorem quidem proprie sedis retinere: offerre autem, aut alloqui populum, aut omnino sacerdotalibus fungi officiis non licere.



CAP. XLI.---De eadem re.

 Diaconi similiter, qui immolauerunt, honorem quidem habeant, cessent uero ab  omni sacro mysterio, siue a pane, siue a calice offerendo, uel predicando. Quod si quidam episcoporum conscii sunt laboris eorum, et humilitatis, et mansuetudinis, et uoluerint eis aliquid amplius tribuere, uel adimere, penes ipsos erit potestas.



CAP. XLII.---De presbyteris, quibus solet dormiendo sepe semen effluere.

 Si post illusionem, que per somnium solet accidere, uel corpus Domini quilibet accipere ualeat, uel si sacerdos sit, sacra mysteria celebrare.



CAP. XLIII.---De eadem re.

 Etquidem hunc Testamentum ueteris legis, sicut in superiori capitulo iam diximus,  pollutum dicit, nisi lotum aqua ei usque ad uesperum intrare Ecclesiam non conceditur. Quod tamen aliter populus spiritalis intelligens, sub eodem intellectu accipiet, quo prefati sumus quia quasi per somnium illuditur, qui tentatus immundicia ueris imaginibus in cogitatione inquinatur. Sed lauandus est aqua, ut culpas cogitationis lacrymis abluat, et nisi prius ignis tentationis recesserit, reum se quasi usque ad uesperum cognoscat. Sed est in eadem illusione necessaria ualde discretio, que subtiliter pensari debeat, ex qua re accidat menti dormientis. Nam aliquando ex crapula, aliquando ex nature superfluitate, uel infirmitate, aliquando ex cogitatione contingit. Et quidem quum ex nature superfluitate, uel infirmitate euenerit, omnimodo hec illusio non  est timenda: quia hanc animus nesciens pertulisse magis dolendus est quam fecisse. Quum uero ultra modum appetitus gule in sumendis alimentis rapitur, atque idcirco humorum receptacula grauantur, habet exinde animus aliquem reatum, non tamen usque ad prohibitionem percipiendi corporis Christi uel missarum solemnia celebrandi, quum fortasse, aut festus dies exigit, aut exhiberi mysterium pro eo quod sacerdos alius in loco deest, ipsa necessitas compellit, mutatis uestibus cantet. Nam si adsunt alii, qui implere mysterium ualeant, illusio per crapulam facta a perceptione sacri mysterii prohibere non debet, sed ab immolatione sacri mysterii abstinere, ut arbitror, humiliter debet, si tamen dormientis mentem turpi imaginatione non  concusserit. Nam sunt quibus ita plerumque illusio nascitur, ut eorum animus, etiam in somno corporis positus, turpibus imaginationibus non fedetur. Qua in re unum ibi ostenditur, ipsa mens rea non tamen sit, uel suo iudicio libera: quum se et dormienti corpore nichil meminit uidisse, tamen in uigiliis corporeis meminit in ingluuiem cecidisse. Sin uero ex turpi cogitatione uigilantis oritur illusio dormientis, patet animo reatus suus. uidet enim a qua radice inquinatio illa processerit: quia quod cogitauit sciens, hoc pertulit nesciens. Propter talem pollutionem, a sacro mysterio eo die abstinere oportet. Sed pensandum est, ipsa cogitatio utrum in suggestione, hac in delectatione, uel, quod maius est, in peccati consensu ceciderit. Tribus enim modis  impletur omne peccatum, uidelicet, suggestione, delectatione, consensu. Suggestio quippe fit per diabolum, delectatio per carnem, consensus per spiritum: quia et primam culpam serpens suggessit, Eua, uelut caro, delectata est Adam, uero uelut spiritus consensit. Et necessaria est magna discretio inter suggestionem atque delectationem, inter delectationem atque consensum, iudicem sui presidere animum. Quum enim malignus spiritus peccatum suggerit in mente, si nulla peccati delectatio sequatur, peccatum omnino perpetratum non est. Quum uero delectari caro ceperit, tunc peccatum incipit nasci, si autem etiam ad consensum ex deliberatione consentit, tunc peccatum cognoscitur perfici. In suggestione  igitur peccati, si mens est in delectatione, fit nutrimentum, in consensu perfectio. Et sepe contingit, ut hoc quod malignus spiritus seminat in cogitatione, caro in delectationem trahat, nec tamen animus eidem delectationi consentiat: et cum caro delectari sine animo nequeat, ipse tamen animus carnis uoluptatibus reluctans, in delectatione carnali aliquo modo ligatur inuitus, ut ei ex ratione contradicat; ne consentiat, et tamen delectatione ligatus sit, sed ligatum se uehementer ingemiscat. Unde et ille celitus exercitatus precipuus miles gemebat, dicens: uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis. Si autem captiuus erat minime pugnabat. Quapropter  et captiuus erat, et pugnabat: igitur legi mentis eius lex, que in membris est, repugnabat. Si autem pugnabat, captiuus non erat. Itaque est homo, ut ita dixerim, captiuus et liber. Liber ex iustitia, captiuus ex delectatione quam portat inuitus.



CAP. XLIu.---De presbyteris uillanis si in ciuitate offerre audeant.

 Presbyteri ruris in ecclesia ciuitatis episcopo presente, uel presbyteris urbis ipsius, offerre non possunt, nec panem sanctificatum dare, calicemque porrigere. Si uero absentes hi fuerint, et ad dandam orationem uocentur, soli dare debebunt



CAP. XLu.---De eadem re.

 Presbyteri qui conreligionales non sunt, in ecclesiis, presentibus  episcopis uel presbyteris ciuitatis, offerre non poterunt, nec panem dare, in oratione autem calicem dabunt. Quod si absentes sunt ciuitatis sacerdotes, et fuerint inuitati in orationem, soli possunt dare.



CAP. XLuI.---De illis qui per ebrietatem eucaristiam euomuerint.

 Si quis per ebrietatem uel uoracitatem eucaristiam euomuerit, XL dies peniteat: clerici, uel monachi, seu diaconi, XL dies peniteant, presbyteri, LXX dies, episcopi XC. Si pro infirmitatis causa euomuerit, uII dies peniteat.



CAP. XLuII.---De hoc, si aliquid de calice sacri sanguinis stillauerit.

 Si uero per negligentiam de calice aliquid stillauerit in terram, linguabitur,  tabula radetur. Si non fuerit tabula, ut non conculcetur, locus corradetur, et in igne consumetur, et cinis intra altare recondetur, et sacerdos quadraginta dies peniteat. Si super altare stillauerit calix, sorbeat minister stillam, et tres dies peniteat. Si per linteum altaris ad aliud stilla peruenerit, quatuor dies peniteat. Si usque tertium, nouem dies. Si usque quartum, quindecim dies: et linteamina que tetigerunt stillam tribus minister abluat uicibus, calice subterposito, et aqua ablutionis sumatur, et iuxta altare recondatur.



CAP. XLuIII.---De illo qui euomit sacrificium, et a canibus consumitur.


 Qui euomuerit sacrificium et a canibus consumitur, annum unum peniteat: sin autem, quadraginta dies peniteat. Si in die quando communicauerit sacrificium euomuerit, si ante mediam noctem, tres superpositiones faciat. Si post mediam noctem, duas. Si post matutinas, unam.



CAP. XLIX.---De eadem re.

 Si uero sacrificium euomuerit, quadraginta dies peniteat. Si infirmitatis causa, septem dies: si in ignem proiicit, centum psalmos cantet: si uero canes lambuerint talem uomitum, centum dies qui euomit, peniteat.



CAP. L.---De eucaristia inueterata.


 Omne sacrificium sordida uetustate perditum, igne comburendum est, et cinis iuxta altare sepeliendus.



CAP. LI.---De illis qui non bene custodierint corpus et sanguinem Domini.

 Qui non bene custodierit sacrificium, et mus, uel aliquod aliud animal comederit illud, quadraginta dies peniteat. Qui autem perdiderit illud in ecclesia, aut pars eius ceciderit, et non inuenta fuerit, XX dies peniteat. Perfundens aliquid super altare de calice quando offertur, uI dies peniteat, aut si abundantius, uII dies peniteat. Qui autem perfundit calicem dum solemnitas misse celebratur, XL dies peniteat. Si uero celebrata missa presbyter neglexerit accipere sacrificium, similiter  XL dies peniteat, et qui acceperit sacrificium pollutus nocturno tempore, uII dies. Diaconus obliuiscens oblationem offerre donec offeratur linteamen, quando recitantur nomina pausantium, similiter peniteat. Qui negligentiam erga sacrificium fecerit, ut uermibus consumptum ad nichilum deuenerit, III quadragesimas cum pane et aqua peniteat. Si integrum inuentum fuerit, in eo uermis comburatur, et cinis sub altari condatur, et qui neglexerit, quaternis diebus suam negligentiam soluat. Si cum amissione saporis decoloratur sacrificium, XX dies expleantur ieiunio, conglutinatum uero, uII dies qui mersit, peniteat.



CAP. LII.---De eadem re.

 Si ceciderit sacrificium  de manibus offerentis terratenus ut non inueniatur, omne quodcunque inuentum fuerit in loco in quo ceciderit comburetur, et cinis ut supra, abscondatur, et cui acciderit medium annum peniteat. Si uero sacrificium inuentum fuerit, locus scopis mundetur, et stramen ut supra, ignetur, et cinis ut supra, recondatur et sacerdos XX dies peniteat.



CAP. LIII.---De muliere que pepererit, ut communicet si uoluerit

 Mulier enixa, si uult, communionem percipiat.


 FINIS LIBRI QUINTI.



[LIBER SEXTUS.]



INDEX CAPITULORUM LIBRI SEXTI.

     CAP. 1. Si quis spontanea uoluntate homicidium perpetrauerit, iuxta decreta Melchiadis pape, et Triburiensis concilii statuta, talem penitentiam accipere debet.
    2. Quid in primo anno obseruare debeat.
    3. Quid in secundo et tertio anno obseruare debeat.
    4. Quid in reliquis quatuor annis obseruare debeat.
    5. De homicidiis et calumniis episcoporum, et reliquorum ordinum.
    6. De eadem re.
    7. De eadem re.
    8. De interfectoribus sacerdotum.
    9. De presbyteris depositis, et sic occisis.
    10. De presbyteris qui sine orario occidentur.
    11. De presbytero interfecto ad quem eius compositio  pertineat.
    12. De illis qui per insidias homicidium perpetrauerint.
    13. Item de homicidio sponte commisso.
    14. De eadem re.
    15. De homicidio non sponte commisso.
    16. De eadem re.
    17. De illo qui domino suo precipiente homicidium fecerit.
    18. De illo qui seruum suum interfecerit.
    19. De femina que furore zeli accensa ancillam suam uerberauerit, et sic perierit.
    20. De eadem re.
    21. De illis qui in opere necessario casu homicidium perpetrauerint.
     22. De eadem re.
    23. De illis qui in publico bello homicidia committunt.
    24. De illis qui de homicidio sunt infamati, si negauerint.
    25. De insano si homicidium perpetrauerit.
     26. De illis qui ueneficio homicidia committunt.
    27. De illo per cuius delationem aliquis interfectus fuerit.
    28. Quod tria genera sint homicidarum.
    29. Quod homicide ab ecclesiastica communione sint submouendi.
    30. De eamdem re.
    31. De illis quorum consilio homicidia fiunt.
    32. De illis qui pro uindicta parentum homicidia committunt.
    33. De illo qui propter cupiditatem Iudeum interfecerit.
    34. De parricidis et fratricidis.
    35. De eadem re.
    36. De illis qui infantes suos non sponte interficiunt.
     37. De illo qui uxorem legitimam sine iudicio interfecerit.
    38. De eadem re.
    39. De eadem re.
    40. De eadem re.
    41. De uxore mariti mortem conciliante.
    42. De hoc, si plures unum impugnauerint.
    43. De uindicta non prohibenda.
    44. De illis qui post baptismum capitalem protulerint sententiam.
    45. De illis qui in confractione idolorum occisi fuerint.
    46. De eo qui matrem suam occiderit, qualiter penitere debeat.
    47. Si quis clericus homicidium fecerit, ab ordine  cessare debebit.
    48. De eo, si quis in hostem contra paganos dimicans, interficit captiuos Christianos.
    49. De eo qui Christianum mancipium seduxerit, et sic uendiderit.




Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER SEXTUS DE HOMICIDIIS.



ARGUMENTUM LIBRI.


Liber hic de Homicidiis sponte et non sponte commissis, de parricidiis, de fratricidiis, de illis qui uxores legitimas, et seniores suos interficiunt, et de cede ecclesiasticorum tractat, queque singulis hisce homicidii generibus sit penitentia iniungenda, ostendit.



CAP. 1. Si quis spontanea uoluntate homicidium perpetrauerit iuxta decreta Melchiadis pape, et Triburiensis concilii statuta, talem penitentiam accipere deest.

 In primis, ut licentiam  non habeat Ecclesiam intrandi, illos proximos XL dies nudis pedibus incedat, et nullo uehiculo utatur. In laneis uestibus sit absque femoralibus, arma non ferat, et nichil sumat in his quadraginta diebus nisi tantum panem, et salem, et puram bibat aquam. Et nullam communionem cum ceteris Christianis, neque cum alio penitente habeat in cibo et potu, antequam quadraginta dies adimpleantur. Et ex cibo quem sumit, nullus alius manducet. Considerata uero persone qualitate, uel infirmitate, de pomis, uel oleribus seu leguminibus, prout uisum  fuerit, aliquid pro misericordia indulgeatur, maxime si quis coactus et non sponte homicidium fecerit, et ei omnimodis ex canonica auctoritate interdicatur, ut in his diebus cum nulla femina misceatur, nec ad propriam uxorem accedat, nec cum aliquo homine dormiat. Iuxta Ecclesiam sit, ante cuius ianuas peccata sua defleat diebus et noctibus, et non de loco ad locum pergat, sed in uno loco his quadraginta diebus sit. Et si forte habuerit insidiatores uite sue, interim differatur ei penitentia, donec ab episcopo pax ei ab inimicis concedatur, et si in infirmitate detentus fuerit, ita ut non possit digne penitere, differatur penitentia donec sanitati restituatur. Si autem longa egritudine detentus fuerit ad sententiam episcopi pertinebit quomodo reum  et infirmum sanare disponat. Completis XL, diebus aqua lotus uestimenta et calciamenta, accipiat, et capillum incidat.



CAP. 2.---Quid in primo anno obseruare debeat.

 In primo anno post quadraginta dies, totum illum annum a uino, medone et mellita ceruisia, a carne, et caseo, et pinguibus piscibus abstineat, nisi festis diebus qui in illo episcopio a cuncto populo celebrantur. Et nisi forte in magno itinere, uel in hoste, uel diu ad Dominicam curtem, uel infirmitate detentus sit, tunc liceat uno denario, uel precio unius denarii, aut tres pauperes pascendo, tertiam feriam, quintam feriam, et sabbatum redimere, ita duntaxat, ut una re de tribus utatur. Postquam domum uenerit, aut sanitati fuerit  restitutus, nullam licentiam habeat redimendi. Completo anni circulo in Ecclesiam introducatur, et pacis osculum ei concedatur.



CAP. 3.---Quid in secundo et tertio anno obseruare debeat.

 In secundo et tertio anno similiter ieiunet nisi quod tertiam feriam, quintam et sabbatum, potestatem habeat redimendi pretaxato pretio ubicunque est. Cetera diligenter omnia obseruet ut in primo anno.



CAP. 4.---Quid in reliquis quatuor annis obseruare debeat.

 Quatuor anni deinde restant per quos singulos ieiunet tres Quadragesimas. Unam ante Pascha cum ceteris Christianis, abstinendo de  uino, medone, mellita ceruisia, carne, et sagimine, et ouis, et pinguibus piscibus. Alteram, ante natiuitatem sancti Ioannis. Si aliquid remanet de quadraginta diebus, post Missam sancti Ioannis impleat. Tertiam, ante Natalem Domini ieiunet, ut supradictum est. Et in quatuor supradictis annis, tertia, quinta feria, et sabbato, utatur quicquid uult, et secundam, et quartam feriam redimere potest pretio iam supradicto, sextam feriam omnimodis obseruet in pane et aqua, et nequaquam redimat. His expletis, sacram communionem accipiat.



CAP. 5.---De homicidiis, et calumniis episcoporum, et reliquorum ordinum.

  In concilio apud Theodonis uillam, ubi interfuerunt XXXII episcopi, Histolphus Moguntiensis archiepiscopus cum suis suffraganeis, Hetti Treuerensis archiepiscopus cum suis suffraganeis, Ebo Remensis archiepiscopus cum suis suffraganeis, cum nuntiis reliquorum episcoporum Gallie et Germanie, ob nimiam presumptionem quorum dam tyrannorum in sacerdotes Domini debacchantium, et propter factum quod in Wasconia nouiter acciderat de episcopo Ioanne, inhoneste et inaudite mordridato decretum est, ut communi consensu et humili deuotione supplicarentur auribus principis, si sue pietati complaceret, ut calumnia in Christi sacerdotes peracta, iuxta synodalica determinaretur pleniter statuta, hoc idem episcoporum iudicio placeret, si ex toto  secundum potestatem eorum posset definiri, id est, ut canonica ferirentur sententia, hi uidelicet, qui timorem Domini postponentes, in ministros suos grassare presumerent. Quod si uero pietati eius complaceret, iuxta capitula regum precedentium, ubi eorum prouisio misericorditer in offensis pecunie quantitatem interposuit, pro consolatione sancte Ecclesie, ut prefate res per pecuniam ab imperatoribus sacerdotibus ad defensionem concessam, et per penitentiam determinarentur episcoporum iudicio, si pietas illius collaudare uoluerit, sic definiri eis complaceret. Si quis subdiaconum calumniatus fuerit, uulnerauerit, uel debilitauerit, et conualuerit, quinque quadragesimas sine subditis annis peniteat, et trecentos solidos cum sua compositione,  et episcopalibus bannis episcopo componat. Si autem mortuus fuerit, singulas supradictas Quadragesimas cum sequentibus annis peniteat, et CCCC solidos, cum tripla sui compositione, et episcopalibus bannis triplicibus episcopo componat. Si diaconum calumniatus fuerit, et conualuerit, sex Quadragesimas sine subditis annis peniteat, et CCCC solidos cum compositione sua et episcopalibus bannis episcopo componat. Si autem mortuus fuerit, singulas supra dictas sex Quadragesimas cum sequentibus annis peniteat, et DC solidos cum triplici sua compositione, et episcopalibus bannis triplicibus episcopo componat. Si quis presbyterum calumniatus fuerit, et spassauerit, sex Quadragesimas sine subditis annis peniteat, et DC solidos cum  triplici sua compositione, et episcopalibus bannis triplicibus episcopo componat. Si autem mortuus fuerit, duodecim annorum penitentia secundum canones ei imponatur, et DCCCC solidos cum triplici compositione sua, et episcopalibus bannis triplicibus componat. Si quis episcopo insidias posuerit, comprehenderit, uel in aliquo dehonestauerit, decem Quadragesimas cum subditis annis peniteat, et presbyteri occisi triplicem compositionem componat. Si autem casu et non sponte occiditur, cum comprouincialium episcoporum consilio homicida peniteat. Si quis autem sponte eum occiderit, carnem non comedat, uinum non bibat cunctis diebus uite sue, cingulum militare deponat, absque spe coniugii in  perpetuum maneat. Aistolphus Moguntiensis archiepiscopus dixit: Si principibus placuerit, aliisque suis fidelibus, rogemus ut collaudetur et subscribatur. Et collaudatum est, et subscriptum est, tam a principe, quam a ceteris omnibus.



CAP. 6.---De eadem re.

 Placuit nobis et fidelibus nostris, ut sicut ab episcopis et reliquis sacerdotibus ac Dei seruis, alio anno apud Theodonis uillam admoniti fuimus et rogati, ut episcopi et eorum ministri quos Deus suo non humano iudicio reseruauit, iuxta sanctorum canonum, sanctorumque patrum, ac capitularium precedentium  regum coram positorum statuta, et Dei sacerdotes, eorumque cooperatores, quorum intercessionibus supplicationibus sancta Dei Ecclesia constare uidetur, intacti permaneant. Constituimus, ut si quis subdiaconum calumniatus fuerit, et conualuerit, penitentia canonica peniteat, et CCC solidos episcopo componat. Et si mortuus fuerit, iuxta id quod canones precipiunt peniteat, et CCCC solidos episcopo componat. Si diaconum quis calumniatus fuerit, et conualuerit, peniteat secundum canones, et CCCC solidos episcopo componat. Si non conualuerit, iuxta precepta synodalica peniteat, et DC solidos episcopo componat. Si presbyterum quis male tractauerit, et spassauerit, secundum eius episcopi sententiam peniteat, et DCCCC solidos episcopo  componat. Si autem mortuus fuerit, ut synodus diiudicauerit, peniteat, et mille CC solidos episcopo componat. Et si quis episcopo insidias posuerit, comprehenderit, uel in aliquo dehonestauerit, peniteat secundum canonum statuta, et presbyteri non occisi triplicem compositionem, cum instilis que in superiori capitulo scripte, et confirmate esse uidentur, componat. Si quis per industriam episcopum occiderit, iuxta id quod apud Theodonis uillam a XXXII episcopis decretum est, et quod ibi a nobis et a primatibus totius Germanie, et Gallie, benigna collaudatione collaudatum est, et subscriptum est, peniteat, et pecuniam a nobis concessam Ecclesie uiduate persoluat. Et hoc de nostro adiecimus, ut si quis in his supradictis sanctorum canonum nostrique  decreti sanctionibus episcopis, inobediens et contumax extiterit, primum canonica sententia feriatur. Deinde in nostro regno beneficium non habeat, et alodis eius in bannum mittatur, et si annum unum et diem in nostro banno permanserit ad fiscum nostrum redigatur, et captus in exilium religetur, et ibi tam diu custodiatur et constringatur, donec coactus Deo, et sancte Ecclesie satisfaciat, quod prius gratis facere noluerat. Et si omnibus uobis complacuerint dicite. Et tertio ab omnibus conclamatum est, placet. Et imperatores, et pene omnes Gallie et Germanie principes subscripserunt, singuli singulas facientes cruces, et Ecclesiasticus ordo Deo et principibus laudes referentes hymnum, Te  Deum laudamus, decantabant, et sic soluta est synodus



CAP. 7.---De eadem re.

 Qui presbyterum occiderit XII annorum ei penitentia secundum canones imponatur aut si negauerit, si liber est, cum LXXII iuret. Si autem seruus, super duodecim uomeres feruentes se expurget. Conuictus noxe usque ad ultimum uite tempus militie cingulo careat, et absque spe coniugii maneat.



CAP. 8.---De interfectoribus sacerdotum.

 Qui sacerdotem uoluntarie occiderit, carnem non comedat, et uinum non bibat cunctis diebus uite sue. Ieiunet usque ad uesperam, exceptis diebus festis atque dominicis;  arma non sumat, equum non ascendat, Ecclesiam per quinque annos non ingrediatur, sed ante fores Ecclesie stet. Post quinque annos Ecclesiam ingrediatur, nondum uero communicet, sed inter audientes stet. Cum autem fuerit duodecimi anni cursus finitus, communicandi ei licentia concedatur, et equitandi tribuatur remissio. Maneat autem in reliquis obseruationibus tres dies per hebdomadam, ut perfectius purificari mereatur.



CAP. 9.---De presbyteris depositis, et sic occisis.

 Nuntiatum est nobis, quod aliqui olim dixerunt se fuisse sacerdotes, et postea degradati pro suis peccatis penitentiam agendo, suffragia sanctorum per diuersa loca transeuntes quesierunt, trucidati sint. Huiuscemodi interfectoribus  omnem ecclesiasticam dignitatem denegamus, donec dignam penitentiam pro reatu suo secundum iudicium episcoporum exsoluant: quia grauius aliis homicidis penitere debent.



CAP. 10.---De presbyteris qui sine orario occiduntur.

 Ut presbyteri non uadant, nisi stola uel orario induti. Et si in itinere spoliantur, uel uulnerantur, aut occiduntur, non stola uestiti, simplici emendatione sua soluantur. Si autem cum stola, triplici.



CAP. 11.---De presbytero interfecto, ad quem eius compositio pertineat.

 Presbyteri interfecti composito episcopo ad cuius parochiam pertinebat, soluatur,  ita uidelicet, ut medietatem Wirigeldi eius episcopus utilitatibus Ecclesie cui prefuit, tribuat, et alteram medietatem in eleemosynam eius iuste dispertiat, quia nullus nobis eius heres proximior uidetur, quam ille qui ipsum Domino sociauit.



CAP. 12.---De illis qui per insidias homicidium perpetrauerit.

 Si quis uoluntarie, et per insidias hominem interfecerit, iugi penitentie se submittat. Et si hoc publice actum constat, si laicus est, a communione orationum quinquennio remoueatur. Post quinquennium tantum in orationum communionem recipiatur, non autem offerat, non corpus Domini contingat. In quo perdurans  quatuordecim annis, tunc ad plenam communionem cum oblationibus recipiatur.



CAP. 13.---Item de homicidio sponte commisso.

 Qui uoluntarie homicidium fecerint, penitentie quidem iugiter submittant se, perfectionem uero circa uite exitum consequantur.



CAP. 14.---De eadem re.

 Si quis homicidium sponte commiserit, et non uiolento resistens, sed uim faciens, innocentem et simpliciter gradientem interfecerit, usque ad finem uite sue grauiter peniteat, sic tamen, ut si penitentiam bene peregerit, in exitu ei communionis uiaticum non negetur.



CAP. 15.---De homicidio non sponte commisso.

  De homicidiis non sponte commissis prior quidem definitio, post septennem penitentiam, perfectionem consequi precipit. Secunda uero quinquennii tempus explere.



CAP. 16.---De eadem re.

 Si quis casu non uolens, homicidium perpetrauerit, quadraginta dies in pane et aqua peniteat. Quibus peractis, biennio ab oratione fidelium segregetur, non communicet nec offerat, post biennium in communionem orationis suscipiatur: offerat autem, non tamen communicet. Post quinquennium ad plenam communionem recipiatur, abstinentia ciborum in arbitrio sacerdotis maneat.



CAP. 17.---De illo qui domino suo precipiente homicidium fecerit.


 Si quis liber iubente Domino suo seruum eius occiderit, ut homicidium sponte commissum peniteat.



CAP. 18.---De illo qui seruum suum interfecerit.

 Si quis seruum proprium, sine conscientia uel iudicio iudicis occiderit, ut homicidium sponte commissum lugeat.



CAP. 19.---De femina que furore zeli accensa ancillam suam uerberauerit et sic perierit.

 Si qua domina furore zeli accensa, flagellis uerberauerit ancillam suam, ita ut infra diem tertium animam cruciatu effundat, eo quod incertum sit uoluntate, an casu occiderit: si uoluntate, post septem annos, si casu, per  quinquennii tempora, acta legitima penitentia, ad communionem placuit admitti. Quod si infra tempora constituta fuerit infirmata, accipiat communionem.



CAP. 20.---De eadem re.

 Si quis hominem publice penitentem interfecerit, ut homicidium sponte commissum dupliciter peniteat, et nisi in fine non communicet.



CAP. 21.---De illis qui in opere necessario casu homicidium perpetrauerint.

 Sepe contingit ut, dum quis operi necessario insistens arborem incidat, aliquis subtus ipsam ueniens deprimatur.  Et idcirco, si uoluntate uel negligentia incidentis arborem factum est, ut homicida penitentie debet omnino submitti. Quod non uoto, sed incuria illius, non denique sententia contingit, sed dum ille operi necessario fortassis incumberet iste insperatus occurrit sub arbore, et sub ipsa oppressus est, incisor arboris non tenetur pro homicida.



CAP. 22.---De eadem re.

 Si duo fratres in sylua arbores succiderint, et appropinquante casura unius arboris, frater fratri dixerit caue, et ille fugiens in pressuram arboris inciderit, et mortuus fuerit, uiuens frater innocens de sanguine germani diiudicetur.



CAP. 23.---De illis qui in publico bello homicidia committunt.

  Oportet autem diligentius eos admonere, qui homicidia in bello perpetrata pro nichilo ducunt, excusantes non ideo necesse habere de singulis facere penitentiam, eo quod iussu principum peractum sit, et Dei iudicio ita finitum. Scimus enim, quod Dei iudicium semper iustum est, et nulla reprehensione dignum. Sed tamen oportet eos considerare, qui hanc necem nefariam cupiunt, utrum se coram oculis Dei, quasi innoxios excusare possint, qui propter auaritiam, que omnium malorum radix est, et idolorum seruituti comparatur, atque propter fauorem dominorum suorum temporalium, eternum Dominum contempserunt, et mandata illius spernentes, non casu,  sed per industriam homicidium fecerunt. Nam de his legimus, qui homines non sponte interfecerunt, Deum per legislatorem urbes refugii deputasse, ad quas confugientes saluarentur ab ultore sanguinis proximi sui, et non morerentur. Unde in Deuteronomio scriptum est: Hec erit lex homicide, cui uita seruanda est: Qui percusserit proximum nesciens, et heri, et nudius tertius nullum contra eum habuisse odium comprobatur, sed abiisse simpliciter cum eo in syluam ad ligna cedenda, et in succisione lignorum securis fugerit de manu, aut ferrum lapsum de manubrio amicum eius percusserit et occiderit, hic ad unam urbium supradictarum confugiat et uiuat, nec proximus eius, cuius sanguis effusus est, stimulo doloris percutiat animam eius. De eo uero  qui per industriam aliquem occiderit, in Exodo scriptum est: Si quis de industria, et per insidias occiderit proximum, ab altari meo euelles eum, ut moriatur. Et in Deuteronomio: Si quis odio habens proximum suum insidiatus fuerit uite eius, et surgens, percusserit eum, et mortuus fuerit, et fugerit ad unam de supradictis urbibus, mittent seniores ciuitatis illius, et rapient eum de loco refugii, et tradent eum in manus proximi eius, cuius sanguis effusus est, et moriatur, nec misereberis eius. Si ergo illum quem Dominus dignum morte esse iudicauit reum non esse quis dicit, quomodo contrarius legi Dei non existit, qui hoc quod Deus precepit, cassum esse contendit? Sed inter hec sciendum est,  quod magna distantia est inter legitimum principem, et seditiosum tyrannum: inter eum qui subuertere nititur Christiane pacis tranquillitatem, et illum qui armis contra iniquitatem certat defendere equitatem.



CAP. 24.---De illis qui de homicidio sunt infamati, si negauerint.

 Ubi manifestari potest quemlibet hominem perpetrasse homicidium secundum canonicam auctoritatem, condignum penitentie iudicium illi ingeratur. Si autem manifestis indiciis non potest probari eum homicidam esse, nec ipse uult confiteri, omnipotentis Dei iudicio cui omnia occulta manifesta sunt, reseruetur: ei tamen indicetur publice a presbytero, quod communione ecclesiastica indignus sit, et ea carere debeat, donec  perpetratum crimen confiteatur, et per confessionem, et per penitentiam condignam, ab hoc crimine se absoluere certet.



CAP. 25.---De insano, si homicidium perpetrauerit.

 Si quis insaniens aliquem occiderit, si ad sanam mentem peruenerit, leuior ei penitentia imponenda est, quam ei qui sana mente tale quid commiserit. Cui quamuis penitentia sit imponenda, quia infirmitas causa peccati fuisse creditur: tantum tamen lenior, quam ei qui sanus aliquem occiderit, quantum inter sanum et insanum et irrationabile a rationabili constat esse discriminis.



CAP. 26.---De illis qui ueneficio homicidia committunt.

  Si quis uero ueneficio interfecerit alterum, eo quod sine idololatria perficere scelus non potuit, nisi in fine impertiendam non esse illi communionem.



CAP. 27.---De illo per cuius delationem aliquis interfectus fuerit.

 Delator si quis exstiterit fidelis, et per delationem eius aliquis fidelium fuerit prescriptus uel interfectus, placuit eum non nisi in fine accipere communionem. Si leuior causa fuerit, intra quinquennium accipere communionem poterit. Si catechumenus fuerit, post quinquennii tempora admittatur ad baptismum.



CAP. 28.---Quod tria genera sint homicidarum.

 Homicidarum  uero tria genera esse dicebat, et penam eorum parilem fore docebat. Sicut enim homicidas interfectores fratrum, ita et detractores eorum, eosque odientes, homicidas esse manifestabat. Quia occidit, qui odit fratrem suum: et qui detrahit, pariter homicida esse monstratur. Omnes enim a carnalibus desideriis que militant aduersus animam abstinere, et bonam eorum conuersationem ac innocentem omnibus monstrare rogabat. Ex corde enim cunctos attentius inuicem diligere insinuabat. Seniores uenerari, et iuniores diligere, episcopos sacerdotes suos, ac cunctos reliquos Ecclesie ministros, atque omnem plebem sibi commissam, uerbis et mandatis diuinis instruere et armare. Hosque omnes eorum  episcopos tota animi uirtute diligere, ut oculos suos, qui oculi sunt illorum, eorum preceptis in omnibus obedire, etiam si ipsi aliter, quod absit, agant quam deceat: memores scilicet illius dominici precepti: que dicunt, facite: que autem faciunt, facere nolite.



CAP. 29.---Quod homicide ab ecclesiastica communione sint submouendi.

 Itaque censuimus homicidas a communione ecclesiastica submouendos, nisi penitentie satisfactione, admissa crimina diluerint.



CAP. 30.---De eadem re.

 Homicidis penitus non communicandum, donec per confessionem  penitentie ipsorum crimina diluantur.



CAP. 31.---De illis quorum consilio homicidia fiunt.

 Periculose se decipiunt, qui existimant eos tantum homicidas esse, qui manibus hominem occidunt, et non potius eos, per quorum consilium, et fraudem, et exhortationem homines extinguuntur. Nam Iudei Dominum nequaquam propriis manibus interfecerunt, sicut scriptum est: Nobis non licet interficere quemquam, sed tamen illis Domini mors imputatur, quia ipsi eum lingua crucifixerunt, dicentes: Crucifige eum. Unde unus Euangelista dicit, Dominum crucifixum esse hora tertia, alius sexta: quia Iudei crucifixerunt eum hora tertia lingua, manibus hora sexta milites. Qui ergo hominem tradit, ille eum interficit,  Domino dicente: Maius peccatum habet, qui me tradidit tibi. Unde Psalmista: Filii hominum, dentes eorum arma et sagitte, lingue eorum gladius acutus. Subiiciant ergo se penitentie, quorum consilio sanguis funditur, si ueniam promereri uoluerint.



CAP. 32.---De illis qui pro uindicta parentum homicidia committunt.

 Qui pro uindicta fratris, aut aliorum parentum occiderit hominem, ita peniteat, ut homicidia sponte commissa, cum ipsa ueritas dicat: Mihi uindictam, et ego retribuam.



CAP. 33.---De illo qui propter cupiditatem Iudeum interfecerit.

 Qui odii meditatione  uel propter cupiditatem Iudeum, uel paganum occiderit, quia imaginem Dei, et spem future conuersionis extinxerat, XL dies in pane et aqua peniteat.



CAP. 34.---De parricidis et fratricidis.

 Statuimus, ut parricide et fratricide per unius anni circulum ante fores ecclesie orantes Domini clementiam perseuerent. Completo anni circulo introducantur in ecclesiam, tamen inter audientes, usque dum unius anni spatium finiatur, stent. His itaque peractis, si penitentie fructus in eis conspicitur, corporis et sanguinis Domini participes fiant, ut non obdurentur desperatione. Carnem non manducent omnibus diebus uite illorum, ieiunent autem usque ad nonam  quotidie, exceptis festis diebus atque dominicis. Abstineant autem se a uino, medone, atque mellita ceruisia, tres dies per hebdomadam. Arma portare non audeant, nisi contra paganos. Et ubicunque ire maluerint, nullo uehiculo deducantur, sed pedibus propriis pergant. Ab uxoribus si habuerint non separentur. Tempus autem huius penitentie in episcoporum ponimus arbitrio, ut secundum conuersationem illorum, aut extendere, uel minuere ualeant.



CAP. 35.---De eadem re.

 Parricidium autem quam sit detestabile crimen, iudicio facto inter Cain et Abel fratrem suum Dominus ipse ostendit, cum ad Cain parricidam ait: Maledictus eris super terram,  que aperuit os suum, et suscepit sanguinem fratris tui de manu tua. Cum operatus fueris eam, non dabit tibi fructus eius, et uagus et profugus eris super terram. In quo etiam posuit signum, ut tremens et gemens et profugus semper uiueret, nec auderet uspiam sedes habere quietis. Sed quia modernis temporibus parricide profugi discurrunt per diuersa loca, et uariis uitiis atque gule illecebris deseruiunt, melius nobis uidetur, ut in uno loco manentes penitentia districta semetipsos castigent, si forte a Domini pietate indulgentiam facinoris sui percipere mereantur. Non enim eis licebit ultra militie cingulum sumere, et nuptiis atque coniugii copula uti, quia sacri canones hoc eis non consentiunt.



CAP. 36.---De illis qui infantes suos non sponte interficiunt.


 Si quis filium suum non sponte occiderit, iuxta homicidia non sponte commissa peniteat.



CAP. 37.---De illo qui uxorem legitimam sine iudicio interfecerit.

 Quicunque propriam uxorem absque lege, uel sine causa et certa probatione interfecerit, aliamque duxerit uxorem, armis depositis publicam agat penitentiam. Et si contumax fuerit, et episcopo suo inobediens exstiterit, anathematizetur, quousque consentiat. Eadem lex erit illi qui seniorem suum interfecerit.



CAP. 38.---De eadem re.


 Si maritus uxorem, aut uxor maritum interfecerit, equum iudicium sit super eos, dicente Domino: Non consideres personam pauperis, nec honores uultum potentis. Et post pauca: Ita, inquit, paruum audietis ut magnum, nec accipietis cuiusquam personam, quia Dei iudicium est. Idcirco uterque eorum in huiuscemodi criminis actione si negauerit, pari iudicio examinetur. Si negauerit et non potest uinci manifestis indiciis, si liber est, iuret cum duodecim: si seruus, feruenti ferro se purget. Sin autem uxor moriens maritum uno uel duobus audientibus de morte eius inculpauerit, non ideo erit uictus, sed si liber est cum LXXII iuret; si  seruus, super XII uomeres feruentes se purget. Eadem lex erit marito uxorem accusanti.



CAP. 39.---De eadem re.

 Si mulier maritum suum causa fornicationis ueneno interfecerit, aut quacunque arte perimere facit, quia dominum et seniorem suum occidit, seculum relinquat, et in monasterio peniteat.



CAP. 40.---De eadem re.

 Admonere te cum lacrymis et multo gemitu curo, fili Heistulfe, si tamen filius dici debeas, qui tam crudeliter infelix homicidium perpetrasti. Nam occidisti uxorem tuam partem corporis tui, legitimo tibi matrimonio sociatam sine causa mortis,  non tibi resistentem, non insidiantem quoquo modo uite tue. Non inuenisti eam cum alio uiro nefariam rem facientem, sed incitatus a diabolo, impio inflammatus furore, latrocinii more, atrocior et crudelior omni bestia, eam gladio tuo interemisti. Et nunc post mortem eius addis iniquitatem super iniquitatem, filiorum tuorum improbe predo, qui matri non pepercisti, et filios tuos ideo orphanos fecisti, ut superinduceres mortis causam post mortem: et per unum homicidam, et reprobum testem incusare uis mortuam: hoc nec Euangelium, nec ulla diuina humanaque lex concedit, ut unius testimonio etiam idoneo, aliquis condemnetur, uel iustificetur: quanto magis per istum tam flagitiosum et scelestum, nec illa uiua debuit condemnari, nec tu poteris post eius  mortem excusari? Prius causa criminis subtiliter erat inuestiganda, et tunc si rea fuisset inuenta, secundum legis tramitem debuit excipere ultionis uindictam. Nam etsi uerum, quod absit, fuisset, sicut ille adulter mentitus est, post uII annos penitentia peracta, dimittere eam per approbatam causam poteras si uoluisses, occidere eam nullatenus debuisti. Duo consilia proponimus tibi: Accepta tecum deliberatione duorum, elige magis quod placeat, et miserere anime tue. Et tu hic in isto angusto tempore positus, ne sis tu ipse tuimet homicida, et in eternum pereas, relinque hoc malignum seculum quod te traxit ad tam immanissimum peccati facinus. Ingredere monasterium, humiliare sub manu abbatis, et multorum fratrum precibus adiutus,  obserua cuncta simplici animo que tibi ab abbate fuerint imperata, si forte ignoscat infinita Dei bonitas peccatis tuis. Istud consilium ut certissime scias leuius et salubrius est, ut sub alterius custodia lugeas deflenda peccata. Secundum autem consilium tale est. Arma depone, et cuncta secularia negocia dimitte. Carnem et sagimen omnibus diebus uite tue non comedas, excepto uno die Resurrectionis Domini, et uno die Pentecostes, et uno die Natalis Domini ceteris temporibus in pane et aqua, et interdum leguminibus et oleribus peniteas: in ieiuniis, in uigiliis, et in orationibus, et in eleemosynis perseuera omni tempore. uinum, medonem, et mellitam ceruisiam nunquam bibas, nisi in aliis predictis  tribus diebus. Uxorem ne ducas, concubinam non habeas, adulterium non facias, absque spe coniugii perpetuo permaneas. Nunquam te laues in balneo, equum non ascendas, causam tuam et alterius in conuentu fidelium non agas, in conuiuiis letantium nunquam sedeas, in ecclesia segregatus ab aliis Christianis post ostium humiliter stes, ingredientium et egredientium orationibus suppliciter te commendes, communione sacri corporis et sanguinis Domini cunctis diebus uite tue indignum te existimes. In ultimo termino uite tue pro uiatico, si obseruaueris consilium, ut accipias, tibi concedimus. Sunt et alia multa duriora que tibi iuxta pondus tanti facinoris essent adiicienda: sed si hec omnia que supra misericorditer dicta sunt, perfecto corde Deo  auxiliante perfeceris, et custodieris, confidimus de immensa Dei clementia, remissionem tuorum peccatorum habiturum, et secundum boni iustique pastoris imperium, resoluat te sancta ecclesia ab hoc uinculo peccati in terris, ut per ipsius gratiam qui eam suo sanguine redemerat, sis solutus in celis. Sin autem aliter feceris, et sancte matris Ecclesie salubre consilium despexeris, ipse tibi sis iudex, et in laqueo diaboli quo irretitus teneris maneas, sanguisque tuus sit super caput tuum: nos alieni a consortio tuo, et sub indissolubili anathemate permaneas, donec Deo et sancte Ecclesie satisfacias.



CAP. 41.---De uxore mariti mortem conciliante.

 Si qua mulier  mortem uiri sui cum aliis conciliata est, et ipse uir aliquem illorum se defendendo occiderit, et si hoc probare potest ille uir eam ream esse consilii, potest ut nobis uidetur, ipsam uxorem dimittere, et si uoluerit aliam uxorem accipere, ipsa autem insidiatrix, penitentie subiecta, absque spe coniugii maneat.



CAP. 42.---De hoc, si plures unum impugnauerint.

 Si quatuor aut quinque homines seu etiam plures, contra unum hominem rixati fuerint, et ab his uulneratus mortuus fuerit, quicunque eorum ei plagam imposuit, secundum statuta canonum ut homicida iudicetur, reliqui autem qui eum impugnabant uolentes eum interficere,  similiter peniteant. Qui nec eum impugnabant, nec uulnerabant, nec consilio, nec auxilio cooperatores fuerunt, sed tantum adfuerunt, extra noxam sint.



CAP. 43. De uindicta non prohibenda.

 De uindicta non prohibenda in Nouo Testamento, Hieronymus de personis dignis ad uindictam ait: Qui percutit malos in eo quod mali sunt, et habet causam interfectionis ut percutiat pessimos, minister Dei est. Item, lex et ministri eius cerceant inimicos et constringant. Apostolus inquit: Regi quasi precedenti, et ducibus tanquam ab eo missis ad uindictam malefactorum, laudem uero bonorum. Item Hieronymus: Homicidas et sacrilegos punire,  non est effusio sanguinis. Augustinus ait: Que ista est uanitas? Uni parcere et omnes in discrimen adducere? Polluuntur enim omnes uno peccante. Unde et in lege iubetur: Maleficos non patiaris uiuere. Unde Propheta: Mortificabant animas que non moriuntur. Unde Gregorius: non morientem quippe mortificat, qui iustum damnat, et non uicturum uiuificare nititur, qui reum a supplicio soluere conatur. Helias namque multos affecit morte, propria manu, nece et igne diuinitus inspirato. In Nouo etiam Testamento Petrus Ananiam et Saphyram terrifice mulctauit.



CAP. 44.---De illis qui post baptismum capitalem protulerunt sententiam.

 Quesitum  est etiam super his, qui post baptismum administrauerunt, et aut tormenta sola exercuerunt, aut etiam capitalem protulerunt sententiam. De his nichil legimus a maioribus definitum, meminerant enim a Deo potestates has fuisse concessas, et propter uindictam noxiorum gladium fuisse permissum, et Dei ministrum esse datum in huiusmodi uindicem. Quomodo igitur reprehenderent factum, quod ab auctore Deo uiderent esse concessum? De his ergo ita ut hactenus seruatum est sic habemus, ne aut disciplinam euertere, aut contra auctoritatem Domini uenire uideamur. Ipsis autem in ratione reddenda, gesta sua omnia seruabuntur.



CAP. 45.---De illis qui in confractione idolorum occisi fuerint.

  Si quis idola fregerit, et ibidem occisus fuerit, quia in Euangeliis scriptum non est, neque inuenitur sub apostolis unquam factum, placuit in numerum eum non recipi martyrum.



CAP. 46.---De eo qui matrem suam occiderit qualiter penitere debeat.

 Nicolaus episcopus seruus seruorum Dei, reuerendissimo et sanctissimo Radoldo episcopo sancte Argentee Retensis Ecclesie. Dum uniuersis mundi partibus credentium agmina principis apostolorum liminibus properant, quidam uir nomine Thiothart uenit uestre beatitudinis epistolam gerens, quam nostro  contulit presulatui, cuius paginam perlegentes, matricidam illum esse cognouimus, quo facto multis fletibus lacrymisque profusis, ualde doluimus. Idcirco precipimus et patrum almorum censuris statuimus, ut sub penitentie iugo permaneat, ita ut unum per annum Ecclesiam non ingrediatur, sed ante fores basilice orans ac deprecans Deum perseueret, qualiter tanto eripiatur piaculo. Completo uero anni circulo intreundi in Ecclesiam licentiam habeat, tamen inter audientes stet, et nondum communicet. Completis autem trium annorum circulis, sacre communionis illi gratia concedatur. Oblationes uero non offerat, nisi postquam aliorum septem annorum curricula expleantur. In his autem omnibus annis atque temporibus carnem non manducet,  nec uinum bibere presumat, exceptis festis diebus atque Dominicis, et a Pascha usque Pentecostes, et quocunque ire uoluerit, nullo uehiculo deducatur, sed pedibus proficiscatur, arma non sumat nisi contra paganos. Ieiunet autem tres dies per hebdomadam usque ad uesperum. A propria quidem ac legitima sua coniuge non separetur, ne fornicationis uoragine corruat, quod ne fiat optamus. Si autem ante trium annorum cursum finis uite illius appropinquauerit, corporis et sanguinis Domini nostri Iesu Christi particeps fiat: sin autem, ut supra statuimus efficiatur, tamen si illius conuersationem et lacrymarum fontem in omnibus uideritis floridis actionibus et optimis operibus pullulare, humanius circa eum uestra sollicitudo peruigil  appareat, mitisque omnibus demonstretur. Optamus uos in Christo bene ualere.



CAP. 47.---Si quis clericus homicidium fecerit, ab ordine cessare debebit.

 Si quis clericus, quamuis nimium coactus, homicidium fecerit, siue sit presbyter, siue diaconus, deponatur. Legimus in canonibus apostolorum, quod episcopus, presbyter aut diaconus, qui in fornicatione, aut periurio, aut furto captus est, deponatur: quanto magis is qui hoc immane scelus fecerit, ab ordine cessare debebit? Qui enim Christum sequi desiderat, debet sicut ipse ambulauit et ipse ambulare. Qui cum malediceretur, non maledicebat: cum percuteretur, non repercutiebat: cum pro nobis  pateretur, non comminabatur. Et ipse in Euangelio suo precepit: Si quis te percusserit in unam maxillam, prebe illi et alteram. Non enim debemus  occidere, cum Dominus dicat: Audistis quia dictum est antiquis: Non occides; qui autem occiderit, reus erit iudicio: ego autem dico uobis, quia omnis qui irascitur fratri suo, reus erit iudicio; nec malum pro malo reddere, sed sicut Apostolus Romanis scribens, ait: Noli uinci a malo, sed uince in bono malum. Si quis clericorum presens erit ubi homicidium factum fuerit, et neque consensu, neque consultu, nec in aliquo homicidii reatu pollutus esse conuincitur, nichil ei obsit quin consecratus in gradu permaneat. Non consecratus, si alias dignus sit. promotus accedat.



CAP. 48.---De eo si quis in hostem contra paganos dimicans interficit Christianos captiuos.

 Sepe fit uictoria Christianorum, uicta est pars paganorum. Quare una cum interfectis paganis perempti fuerint Christiani captiui a barbaris, quia in impetu belli nequeunt distingui, idcirco iustum decernentes, statuimus, cum intertectoribus misericordius agendum, ita ut, XL diebus penitentie indulgentius transactis, penes episcopum sit auctoritas et potestas ut perpendat culpam, agat indulgentiam.



CAP. 49.---De eo qui Christianum mancipium seduxerit et sic uendiderit.

 Item interrogatum est quid de eo faciendum sit, qui Christianum hominem  seduxerit et sic uendiderit. Responsumque est ab omnibus, homicidii reatum ipsum hominem sibi contrahere.


 FINIS LIBRI SEXTI.



[LIBER SEPTIMUS.]



INDEX CAPITULORUM LIBRI SEPTIMI.

     CAP. 1. Quod infames uocentur qui ex consanguineis nascuntur.
    2. Quod nulli liceat de propria cognatione uxorem ducere.
    3. De incestuosis.
    4. De eadem re.
     5. De eadem re.
    6. Ne aliquis fidelium ad propinquam sanguinis sui accedat.
    7. Quod equaliter non coniungendus sit in matrimonio uir suis consanguineis et uxoris.
    8. Quod uno modo parentela uiri et mulieris in coniunctione consideranda sit.
    9. In quo geniculo abstinendum sit.
    10. In quo ramusculo consanguinitatis legitima connubia fieri possint.
    11. Quod consanguinitas usque ad septimum geniculum conseruari debeat.
    12. De eadem re.
    13. De eadem re.
    14. De eadem re.
     15. De eadem re.
    16. De eadem re.
    17. Ut duobus uel tribus testibus testimonia dicentibus consanguinei separentur.
    18. De eadem re.
    19. Quid sanctus Gregorius Augustino Anglorum  predicatori propter teneritatem noue fidei permiserit.
    20. Quod sanctus Gregorius hoc Anglorum genti specialiter non generaliter permiserit.
    21. Quod extranei, nisi ex necessario, discidium inter consanguineos facere non debeant.
    22. De eadem re.
    23. De eadem re.
    24. De eadem re.
    25. Sacramentum de parentela, quomodo inquirendum sit.
    26. Iuramentum testium.
    27. Sacramentum de incestuoso discidio.
    28. Hec capitula de septem gradibus consanguinitatis sanctus Isidorus diligenti inquisitione descripserat,  et in figura inferius depicta apertius ordinauerat.

Capitulum L de septem gradibus.
    Capitulum 2.
    Capitulum 3.
    Capitulum 4.
    Capitulum 5.
     Capitulum 6.
    Capitulum 7.
    29. De incestuosis qui admonitiones sacerdotum contemnunt.
    30. Quod infra sextam generationem coniugia non fiant.




Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER SEPTIMUS DE INCESTU.



ARGUMENTUM LIBRI.


Libro hoc de incesta consanguinitatis copulatione agitur, et in quo gradu coire dirimique coniugia debeant, queque pro ratione delicti incesto pollutis penitentia iniungi debeat, ostenditur.



CAP. 1.---Quod infames uocentur qui ex consanguineis nascuntur.

 Coniunctiones autem consanguineorum fieri prohibete, quia eas et diuine leges et seculi prohibent. Leges ergo diuine, hec agentes, et eos qui ex eis prodeunt non solum eiiciunt, sed et maledictos appellant. Leges uero seculi infames tales uocant, et ab hereditate repellunt. Nos uero sequentes patres nostros infamia eos notamus, et infames  esse censemus: quia infamie maculis aspersi sunt, nec eos quos leges seculi reiiciunt, nos in testimonium suscipere debemus. Eos autem consanguineos dicimus, quos diuine et seculi leges consanguineos appellant, et in hereditatem suscipiunt, nec repellere possunt. Talium enim coniunctiones, nec legitime sunt nec permanere possunt, sed sunt repellende. Quisquis ergo non est legitime coniunctus, uel absque dotali titulo et sine benedictione sacerdotis constat esse copulatus, sacerdotes uel legitime coniunctos criminari, uel in eos testificari minime potest: quoniam omnis incesti macula pollutus infamis est, et accusare supradictos non permittitur. Non solum ergo hi reiiciendi sunt, et infames efficiuntur, sed etiam omnes eis consentientes.



CAP. 2.---Quod nulli liceat de propria cognatione uxorem ducere.


 In copulatione fidelium generationum numerum non definimus, sed id statuimus, ut nulli liceat Christiano de propria consanguinitate seu cognatione uxorem accipere,  usque dum generatio recordatur, cognoscitur, aut memoria retinetur.



CAP. 3.---De incestuosis.

 De his qui se incesta pollutione commaculant, placuit ut quousque in ipso detestando et illicito carnis contubernio perseuerant, usque ad missam tantum catechumenorum in ecclesia admittantur. Cum quibus etiam nec cibum sumere ulli Christianorum, sicut Apostolus iussit, oportet.



CAP. 4.---De eadem re.

 De incestis coniunctionibus nichil prorsus uenie reseruamus nisi cum adulterium separatione sanauerint. Et si sanare  noluerint, anathematizentur.



CAP. 5.---De eadem re.

 Incestuosi, dum in ipso detestando atque nefando scelere manent, non inter fideles Christianos, sed inter gentiles aut catechumenos habeantur, id est, cum Christianis non sumant potum, non cibum, sed soli hoc faciant; non osculentur aut salutentur ab eis. Sed si suis sacerdotibus inobedientes exstiterint, et a tam nefando scelere se segregare atque ad publicam penitentiam redire noluerint, inter eos habeantur qui spiritu periclitantur immundo, uel etiam inter eos de quibus per se ueritas ait: Si te non audierit, sit tibi sicut ethnicus et publicanus. Et si alter eorum  morte preuentus fuerit, alter quandiu uiuat grauiter peniteat, et sine spe coniugii maneat.



CAP. 6.---Ne aliquis fidelium ad propinquam sanguinis sui accedat.

 Nam et hec salubriter precauenda sancimus, ne quis fidelium  propinquam sanguinis sui, usquequo affinitatis liniamenta successione generis cognoscit, in matrimonio sibi desideret copulari, quoniam scriptum est: Omnis homo ad proximam sanguinis sui non accedat, ut reuelet turpitudinem eius. Et iterum: Anima que fecerit quidpiam ex istis, peribit de medio populi sui. Sane quibus coniunctio illicita interdicitur, habebunt ineundi melioris coniugii libertatem.



CAP. 7.---Quod equaliter non coniungendus sit in matrimonio uir suis consanguineis, et uxoris.

 Equaliter uir non coniungatur in matrimonio consanguineis suis, et consanguineis uxoris sue.



CAP. 8.---Quod uno modo parentela uiri et mulieris in coniunctione consideranda sit.

  Sane consanguinitas que in proprio uiro obseruanda est, hec nimirum in uxoris parentela de lege nuptiarum custodienda est: quia constat eos duos fuisse in carne una, communis illis utraque parentela esse credenda est, sicut scriptum est: Erunt duo in carne una.



CAP. 9.---In quo geniculo abstinendum sit.

 Isidorus in Etymologiis suis usque ad septimam generationem consanguinitatis abstinendum, et sic legitimo connubio coniungendum asseruit. Inde reor eum fecisse, quod genealogie seriem retexens, quousque ordinem numerandi perducere posset, eo cognitionem sanguinis seruandam estimauit. Sicque ad inuocationem generis et  amicitie ius confirmandum, redire ad connubium sanciuit, quando iam cognationis ordo numerari desinit.



CAP. 10.---In quo ramusculo consanguinitatis legitima connubia fieri possint.

 Beatus Isidorus de consanguinitate sic loquitur: Cuius series septem gradibus dirimitur, hoc modo: Filius et filia, quod est frater et soror, sit ipse truncus. Illis seorsum seiunctis, ex radice illius trunci egrediuntur isti ramusculi, nepos et neptis, primus: pronepos et proneptis, secundus: abnepos et abneptis, tertius: adnepos et adneptis, quartus: trinepos et trineptis, quintus: et trinepotis nepos et trinepotis neptis, sextus. Hec consanguinitas, dum se paulatim in propaginum  ordinibus dirimens, usque ad ultimum gradum sese subtraxerit, et propinquitas esse desierit, tunc primum lex in matrimonii uinculum recipietur, et quodammodo reuocabit fugientem. Ideo autem usque ad sextum generis gradum consanguinitas constituta est, ut sicut in sex etatibus mundi generatio et hominis status finitur, ita propinquitas generis tot gradibus terminetur.



CAP. 11.---Quod consanguinitas usque ad septimum geniculum conseruari debeat.

 Progeniem suam unumquemque ad septimam obseruare decernimus generationem, et quandiu se agnoscunt affinitate propinquos, ad coniugalem copulam  accedere denegamus. Quod si fecerint, separentur.



CAP. 12.---De eadem re.

 Nullus fidelium usque ad affinitatis lineam, id est usque in septimam progeniem, consanguineam suam ducat uxorem, uel eam quoquo modo incesti macula polluat. Si quis uero hoc temere presumpserit, ut incestum luat, ac publice, iuxta canonicos gradus peniteat.



CAP. 13.---De eadem re.

 Nulli ex propinquitate sui sanguinis usque ad septimum gradum uxores ducant, neque sine benedictione sacerdotis. Qui ante innupti erant, a sacerdote benedicti nubere  audeant.



CAP. 14.---De eadem re.

 Nullum in utroque sexu permittimus ex propinquitate sui sanguinis, uel uxoris, usque in septimi generis gradum uxorem ducere, uel incesti macula commaculari.



CAP. 15.---De eadem re.

 In septem gradibus omnia propinquitatum nomina continentur, ultra quos nec affinitas inuenitur, nec successio potest amplius prerogari.



CAP. 16.---De eadem re.

 De affinitate namque sanguinis per gradus cognationis, placuit usque ad septimam generationem obseruare: nam et hereditas  rerum per legales definitiones sancit usque ad septimum gradum pretendere heredum successionem: non enim succederent, nisi eis de propagine cognationis deberetur.



CAP. 17.---Ut duobus uel tribus testibus testimonium dicentibus consanguinei separentur.

 Ut omnis controuersia, que de ecclesiasticis rebus fit, secundum diuinam legem sub duobus uel tribus testibus terminetur. Testis est Dominus, cum dixit: Non unus stet contra alium, sed in ore duorum uel trium testium stet omne uerbum.



CAP. 18.---De eadem re.

 Contradicimus quoque  ut in quarta, uel quinta, sextaque generatione, nullus amplius coniugio copuletur. Ubi autem post interdictum factum fuerit inuentum, separetur.



CAP. 19.---Quid sanctus Gregorius Augustino Anglorum predicatori propter teneritatem noue fidei permiserit.

 Gregorius papa requisitus ab Augustino Anglorum gentis episcopo quota generatione fideles debeant copulari, dispensatorie sic rescribit: Quedam lex in Romana republica permittit ut siue frater et soror, seu duorum fratrum germanorum uel duarum sororum filius et filia misceantur: sicut experimento didicimus, ex tali coniugio sobolem non posse succrescere. Unde necesse  est ut iam quarta uel quinta generatio fidelium licenter sibi iungantur.



CAP. 20.---Quod sanctus Gregorius hoc Anglorum genti specialiter, non generaliter permiserit.

 uerum post multum temporis a Felice Mesene Sicilie presule requisitus, utrum Augustino Gregorius scripsit ut Anglorum quarta generatione contracta matrimonia minime soluerentur, humillimus Pater Gregorius inter cetera talem dedit rationem: Quod scripsi Augustino Anglorum gentis episcopo, alumno uidelicet ut recorderis tuo, de consanguinitatis coniunctione, ipsi et Anglorum genti, que nuper ad fidem uenerat, ne a bono quod ceperat metuendo austeriora recederet, specialiter, et non generaliter certissime  scripsisse me cognoscas. Unde et mihi omnis Romana ciuitas testis existit, nec ea intentione hec illis scripsi mandata, ut postquam firma radice in fide fuerint solidati, si infra propriam consanguinitatem inuenti fuerint, non separentur, aut infra affinitatis lineam, id est usque ad septimam generationem iungantur: sed quod adhuc illis neophytis existentibus eis primum illicita consentire, et eos uerbis ac exemplis instruere, et que post de talibus egerint, rationabiliter et fideliter excludere oporteret. Nam iuxta Apostolum qui ait: Lac dedi uobis potum non escam, ista illis modo, non posteris, ut prefixum est, temporibus tenenda indulsimus, ne bonum quod infirma adhuc radice plantatum erat, exureretur, sed aliquantum firmaretur, et usque  ad perfectionem custodiretur. Hec ergo ego Ioannes idcirco perstringenda curaui, ut hi qui occasione noue dispensationis illicita matrimonia contra hunc eruditissimum uirum causantur, non generaliter quarte generationis copulam censuisse, imo uenialiter.



CAP.---21. Quod extranei, nisi ex necessario, discidium inter consanguineos facere non debeant.

 Consanguineos extraneorum nullus accuset, uel consanguinitatem in synodo computet, sed propinqui ad quorum notam pertinet, id est, pater, mater, frater, soror, patruus, auunculus, amita, matertera, et eorum procreatio. Si autem progenies tota defecerit, ab antiquioribus  et ueracioribus, quibus eadem propinquitas nota sit, episcopus canonice perquirat: et si inuenta propinquitas fuerit, separentur.



CAP. 22.---De eadem re.

 Si quis neptem suam in coniugium duxerit, anathema sit.



CAP. 23.---De eadem re.

 Si quis consobrinam in coniugium duxerit, anathema sit.



CAP. 24.---De eadem re.

 Si quis de propria cognatione, uel quam cognatus habuit, in coniugium duxerit, anathema sit.



CAP. 25.---Sacramentum de parentela, quomodo inquirendum sit.


De ista parentela quam dicunt esse inter illum N. et istam eius coniugem N. quidquid inde scis, aut audisti a tuis uicinis, aut a tuis antiquioribus propinquis, quod tu per nullum ingenium, nec propter amorem, nec propter timorem, aut per premium, aut per consanguinitatem celabis episcopum tuum, aut eius missum, cui hoc inquirere iusserit, quandocunque te ex hoc interrogauerit, sic te Deus adiuuet, et iste sanctorum reliquie.



CAP. 26.---Iuramentum testium.

Istud sacramentum quod iste iurauit de illa parentela, que inter illum N. et eius coniugem N.  computatur, quod tu illud obseruabis in quantum sapis, aut audisti, sic te Deus adiuuet.



CAP. 27.---Sacramentum de incestuoso discidio.

Ab isto die in antea quod tu per nullum ingenium te sociabis huic tue consanguinee N. cum qua contra legem et rectam Christianitatem tuam adulterium et incestum perpetrasti, nec in coniugio nec in adulterio illam tibi sociabis, nec cum illa ad unam mensam manducabis et bibes, aut sub uno tecto manebis, nisi forte in ecclesia aut in aliquo publico loco, ubi nulla mala suspicio possit esse, ut ibi coram testibus idoneis pro certa necessitate pariter colloquamini. Nec aliam coniugem accipies, nisi forte post peractam penitentiam tibi licentia data fuerit ab episcopo tuo, aut eius misso, sic te Deus adiuuet  et iste sanctorum reliquie.



CAP. 28.---Hec capitula de septem gradibus consanguinitatis sanctus Isidorus diligenti inquisitione descripserat, et in figura inferius depicta apertius ordinauerat.


CAPITULUM 1 DE 7 GRADIBUS.

 Primo gradu superiori linea continentur pater, mater; inferiori, filius, filia, quibusque nulle alie persone iunguntur.


CAPITULUM 2.

Secundo gradu continentur superiori linea, auus, auia: inferiori, nepos, neptis. In transuersa frater, soror, que persone duplicantur. Auus enim et auia,  tam ex patre, quam ex matre accipiuntur. Que persone sequentibus quoque gradibus similiter pro substantia earum, que in quo gradu subsistunt, ipso ordine duplicantur. Iste persone in secundo gradu ideo duplices appellantur, quia duo aui, et paternus est, et maternus. Item duo genera nepotum sunt, siue ex filio, siue ex filia procreati. Frater et soror ex transuerso ueniunt, id est, aut frater patris, aut frater matris; quia aut patruus, aut auunculus nominatur. Qui et ipsi hoc ordine duplicantur.


CAPITULUM 3.

Tertio gradu ueniunt supra, proauus proauia: infra pronepos, proneptis: ex obliquo, fratris, sororisque filius, uel filia. Patruus, amita, id est,  patris frater, et soror. Auunculus, matertera, matris frater, et soror.


CAPITULUM 4.

Quarto gradu ueniunt supra, abauus, abauia: infra abnepos, abneptis: ex obliquo fratris et sororis, nepos, neptis, patruelis, soror patruelis, id est, patrui filius, uel filia. Consobrinus, consobrina, id est, auunculi et matertere filius, uel filia. Amitinus, amitina, id est, amite filius, uel filia. Itemque consobrini: quia ex duabus sororibus nascuntur. Quibus accrescit patruus magnus, amita magna, id est, aui paterni frater et soror. Auunculus magnus, matertera magna, id est, auie tam paterne, quam materne, frater et soror.


 CAPITULUM 5.

Quinto gradu ueniunt supra quidem atauus, atauia: infra adnepos, adneptis: ex obliquo fratris et sororis, pronepos, proneptis: fratres patrueles, sorores patrueles: amitini, amitine: consobrini, consobrine filius, uel filia, proprius consobrinus, consobrina, id est, patrui magni, amite magne, auunculi magni, matertere magne filius, uel filia. Quibus accrescunt propatruus, proamita. Hi sunt proaui materni frater et soror, proauunculus, promatertera. Hi sunt proauie paterne, materneque frater et soror, proauique materni. Hec species, nec aliis gradibus quam scripta est, nec aliis uocabulis declarari potest.


 CAPITULUM 6.

Sexto gradu ueniunt supra tritauus, tritauia: infra trinepos, trineptis: ex obliquo fratris et sororis, abnepos abneptis, fratres patruelis, sorores patruelis. Amitini amitine, consobrini consobrine. Patrui magni, amite magne, auunculi magni, matertere magne. Nepos neptis proprioris consobrini filius uel filia, qui consobrini appellantur. Quibus ex latere accrescunt propatrui, proamite: proauunculi, promatertere filius, uel filia, adpatruus, adamita. Hi sunt abaui paterni frater et soror, abauunculus, abmatertera. Hi sunt abauie paterne materneque frater et soror, abauique materni. Hec quoque explanari amplius non possunt, quam auctor ipse  disseruit.


 CAPITULUM 7.

Septimo gradu, qui sunt cognati recta linea, supra infraque pro propriis nominibus non appellantur, sex ex transuersa linea continentur fratris sororis adnepos adneptis, consobrini filii, filieque successionis. Idcirco gradus septem constituti sunt: qui ulterius per rerum naturam, nec nomina inueniri, nec uita succedentibus prorogari potest. In his septem gradibus omnia propinquitatum nomina continentur, ultra quos affinitas inueniri, nec successio potest amplius propagari.



CAP. 29.---De incestuosis qui admonitiones sacerdotum contemnunt.

 Incestuosi, parricide, homicide, multi apud nos, proh dolor! reperiuntur:  sed aliqui ex illis sacerdotum nolunt admonitionibus aurem accommodare, uolentes in pristinis perdurare criminibus: quos oportet per secularis potentie disciplinam a tam praua consuetudine cerceri, qui per salutifera sacerdotum monita noluerunt reuocari.



CAP. 30.---Quod infra sextam generationem coniugia non fiant.

 Anno Dominice incarnationis DCCCCXXII, apud Confluentiam iussu uenerabilium principum Caroli uidelicet, et Henrici regum reuerendissimorum, congregati sunt episcopi numero uIII: Hermannus Agrippinensis archiepiscopus, Herigerus Moguntiensis archiepiscopus, Thiedo  Wirceburgensis episcopus, Luittharius Mindanensis episcopus, Doto Osneburgensis episcopus, Richgouwo Wormaciensis episcopus, Richwinus Strazburgensis episcopus, Unwano Padebrunensis episcopus, cum abbatibus aliisque sacri ordinis uiris quamplurimis. Cap. 1. Qui, ipso cooperante et sententias eorum confirmante Domino nostro Iesu Christo, in synodali residentes conuentu multa utilia ac sancte Dei Ecclesie profutura saluberrimo tractantes consilio inter cetera que statuerunt, hoc maxime necessarium, et instanti, proh dolor! tempore per abusionem frequentissimum cognationis incestum, summa cautela uitandum firmauerunt: hoc est, ne ullus Christianus infra sextam generationem  nuptias copulare presumat.


 FINIS LIBRI SEPTIMI.


 Sequitur figura sancti Isidori episcopi de septem gradibus consanguinitatis.
[Figure: [Figura] 26Kb]


[LIBER OCTAuUS.]



INDEX CAPITULORUM LIBRI OCTAuI.

     CAP. 1. De illis quos unus aut ambo parentes sancte religioni tradiderint.
    2. De uirginibus que sponte, non coacte parentum imperio, habitum religionis susceperunt.
    3. De illis qui se ante legitimos annos totonderunt et uelauerunt.
    4. De illis qui semel in clero deputati sunt, aut monachorum uitam expetiuerunt.
    5. Ut canonici qui in monasterio monachorum conuersantur, aut monachice uiuant, aut sub canonica regula constringantur.
     6. Quod monachum paterna deuotio, uel propria professio faciat.
    7. De clericis qui se fingunt monachos esse.
    8. Quod spontaneum propositum monachi mutare non liceat.
    9. Ut monacho sine conscientia sui abbatis uotum uouere non liceat.
    10. De uirginibus que ante 12 annos, insciis mundiburdis suis, uelamen sibi imposuerint.
    11. Ut clerici, ex ea Ecclesia in qua semel legerint, ab alia non recipiantur.
     12. De uirginibus necdum uelatis, que tamen in proposito uirginali se simulauerant permanere.
    13. De sanctimonialibus si a proposito sacro deuiauerint.
    14. De eadem re.
    15. Quo tempore sacrum uelamen sacris uirginibus imponi debeat.
    16. De eadem re.
    17. De sanctimonialibus, que alias uelare presumunt.
    18. De uirginibus, qua etate uelari debeant.
    19. Quod desponsatam puellam alii uiro non sit licitum dare, monasterium autem licet eligere, si uult.
    20. Ut aliquis incognitus non cito in monasterio  monachorum recipiatur.
    21. De clericis qui monachorum propositum appetunt.
    22. De uirginibus sacris, que propter districtiorem uitam ad aliud monasterium ire disposuerint.
    23. Quo uestitu uirgines ad consecrationem uenire debeant.
    24. Ut preter scientiam domini sui seruus non efficiatur monachus.
    25. De illo qui seruum alienum causa religionis docet contemnere dominum suum.
    26. De fugitiuis clericis.
    27. De secularibus, si se semel per religionem totonderint, et post laici efficiuntur.
    28. Ut seruus in monasterium non recipiatur nesciente  domino suo.
    29. De monachis ac monachabus qui se sacrilega contagione miscuerunt.
    30. Ut non liceat Deo sacratis nuptialia iura contrahere.
    31. De his qui sanctimoniales in matrimonium acceperint, ut separati sine spe coniugii maneant.
    32. De uirginibus que preuaricate sunt.
    33. Ut uidue uelum sibi imponere non debeant, inconsulto episcopo suo, et ne presbyteri eis imponere presumant, quod et episcopis non licet.
    34. Quod uidue sub nulla benedictione sint uelande.
    35. De uiduis que semel sacre conuersationis uelamen suscipiunt.
    36. De uiduis, ut nullus eas uelare attentet.
     37. De nobilibus feminis, que, postquam uelate fuerint, domi in deliciis residere delectantur.
    38. De his qui uelatas et Deo consecratas in coniugium duxerint.
    39. De uiduis que professam continentiam preuaricate sunt.
    40. De eadem re.
    41. De eadem re.
    42. De feminis quarum mariti obierint, ut non cito se uelent.
    43. Ut uiduitatis professio coram episcopo fiat.
    44. Ut nullus uetet, uel iubeat, uiduas uel uirgines nubere.
    45. De uiduis propositum relinquentibus.
     46. Ut uidue uelate ad nuptias ire non debeant.
    47. De uidua que sub obtentu religionis uelum ad tempus sibi imposuerit.
    48. De uiduis et puellis que in domibus propriis habitum religionis susceperunt.
    49. Quod sanctus Gregorius quamdam feminam uelatam que sacrum propositum transgressa est comprehendi iusserit.
    50. De uiduis uelatis, si uoluptatibus carnis inseruire accusantur.
    51. Ut sacrilegi diiudicentur qui se sacratis feminis miscuerunt.
    52. De his qui sanctimoniales uirgines uel uiduas uelatas rapiunt.
    53. Ut clerici seu laici cum bono testimonio cum  sacris puellis loqui debeant.
    54. Quod mulieres uelate, aut in monasteriis, aut in domibus suis habitum obseruent.
    55. Ut adolescentiores uidue, uel sanctimoniales, ab episcopo non negligantur.
    56. Ut unusquisque episcopus clericos in suo episcopio uagantes ad suum episcopum redire faciat.
    57. De clericis uagis.
    58. Ut monache monastice uiuant, et canonice secundum canonicam uitam uiuant.
    59. Ut sanctimoniales abbatisse sue sint obedientes.
    60. De feminis, que propter continentiam muliebrem mutant habitum.
    61. De illo qui uirginatem custodierit, nuptias autem exsecrauerit.
     62. De feminis que propter religionem crines totonderint.
    63. De illis qui propter continentiam palliis uestiuntur.
    64. De illis qui uirginitatem obseruant, et sic extolluntur.
    65. Quod non sit permittendum monachos et monachas in uno monasterio simul habitare.
    66. Ut episcopus monasteria monachorum et sanctimonialium frequenter uisitet.
    67. Ut abbates in potestate episcoporum consistant.
    68. De monachis qui filios procreauerint.
    69. De sanctimonialibus que uim barbaricam pertulerunt.
    70. De quadam abbatissa que se proclamauerat super  militibus in claustro suo hospitantibus.
    71. Quod res ecclesiastice ad laicos disponende non respiciant.
    72. De eadem re.
    73. Ut abbates ad synodum ire non cogantur, nisi pro rationabili re.
    74. Ut congregationes monachorum sine collaudatione episcopi fieri non liceat.
    75. De uirginibus sacris que parentibus priuantur.
    76. Qui religiosis feminis preponendus sit.
    77. De sanctimonialibus, quid in claustro facere debeant.
    78. Nullus laicus claustra sanctimonialium ingrediatur, nisi ad opera exercenda.
     79. Ianitrix claustri non eligatur, nisi testimonium habeat bonum.
    80. Ut abbatissa, nisi per licentiam sui episcopi, a monasterio non egrediatur.
    81. Ut unus abbas duobus monasteriis preesse non debeat.
    82. Ut monachi compatres non habeant.
    83. Quod femine in conuentu docere non debeant.
    84. Ut femina penitentiam dare non debeat, nec sedere inter sacerdotes in conuiuio.
    85. De mulieribus uirorum causas discutientibus.
    86. Quod abbas pro humiliatione locum suum relinquere possit.
    87. Quod laicus in ecclesia lectionem recitare non debeat.
     88. Quod non liceat episcopo abstrahere rem monasterii, quamuis erga se peccauerit abbas.
    89. Ne monachi placita secularia adeant
    90. De negotio seculari.
    91. De clericis iniuste tonsuratis.
     92. Ut episcopi siue abbates ante se ioca turpia fieri non permittant.
    93. De illis qui ab episcopo seu ab aliis auaritie causa seducti se totonderunt.
    94. Ut abbatissa magnam curam habeat de congregatione sua.
    95. Ut sanctimoniales in domibus suis cum aliquibus masculis manducare uel bibere non presumant.
    96. Qualiter indignus abbas a suo separetur officio.
    97. De clericis qui tonsuras dimiserint, et uxores acceperint.
    98. De puellis que se ante legitimos annos sua sponte sacre religioni tradiderint.
    99. De illo qui filiam, aut neptem, uel parentem  suam Deo omnipotenti offerre uoluerit.
    100. De eadem re.
    101. De abbate qui feminas in monasterio suo festiuitates celebrare permiserit.




Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER OCTAuUS DE uIRIS AC FEMINIS DEO DICATIS.



ARGUMENTUM LIBRI.


Libro hoc de uiris et feminis, qui, Deo dicati, sacrum propesitum reliquerunt, deque eorumdem penitentia tractatio instituitur.



CAP. 1.---De illis quos unus aut ambo parentes sancte religioni tradiderint.

 Quoniam hucusque dissolute operationis effectus interdum nutare fecit honestum constitutionis edictum, dum incognite resolui putatur quod indissolubili sanctionis auctoritate tenetur: ideo quidquid obuium ex incerto occurrerit euidenter abiici decet, ut de cetero nichil supersit quod indubium nutet. Ideoque si in qualibet minori etate, uel religionis tonsuram, uel religioni debitam uestem in utroque sexu filiis aut unus aut  ambo parentes dederint, certe uel nolentibus aut nescientibus se susceptam et non mox uisam in filiis abdicauerint, sed uel coram se uel coram Ecclesia palamque in conuentu eosdem filios talia habere permiserint, ad secularem reuerti habitum ipsis filiis quandoque penitus non licebit, sed conuicti quod tonsuram aut religiosam uestem aliquando habuerint, mox ad religionis et cultum habitumque reuocentur, et sub strenua districtione huiusce obseruantie inseruire cogantur. Parentibus sanis filios religioni contradere non amplius quam usque ad  duodecimum etatis eorum annum licentia poterit esse. Postea uero an uoluntate parentum, an sue deuotionis sit solitarium uotum, erit filiis licitum religionis adsumere cultum. Quisquis autem, uel abolitione tonsure, uel secularis uestis assumptione detectus fuerit attigisse transgressionem, excommunicationis censuram accipiat et religioni semper inhereat.



CAP. 2.---De uirginibus que sponte, non coacte parentum imperio, habitum religionis susceperunt.

 Puelle que non parentum coacte imperio, sed spontaneo iudicio uirginitatis propositum atque habitum susceperunt, si postea nuptias eligunt, preuaricantur, etiam si nondum eis gratia consecrationis accessit. Cuius utique  non fraudarentur munere, si in proposito permanerent.



CAP. 3.---De illis qui se ante legitimos annos totonderunt et uelauerunt.

 Si quis ante annos legitimos tonsuratus est sine consensu parentum suorum, et si ipsi parentes infra annum non se reclamauerunt ad principem, aut ad proprium episcopum, aut ad missum dominicum, in ipso clericatu permaneat. Si uero  post legitimos annos per uim clericus factus est, et infra annum ad super memoratas personas minime se reclamauit, ita in clericatu permaneat sicut is de quo superius dictum est. Si uero prefate persone infra annum reclamationem fecerunt, hi qui eos clericos fecerunt, ipsis siue parentibus eorum hoc per legem exsoluant quod contra eos contraxerunt. Ille uero qui ante legitimos annos tonsuratus est, utrum in eadem tonsura permanere debeat necne, in potestate sit parentum. Si uero is qui tonsuratus est alicuius seruus fuit, domino per legem emendetur quidquid de eius seruo contra eum contractum est. Ille uero qui tonsuratus est, utrum in eadem tonsura permaneat, in potestate sit domini sui. Si uero hi qui liberi sunt, ante legitimos aut post legitimos  annos, hoc modo, sicut superius taxatum est, tonsurati sunt et ad gradus ecclesiasticos peruenerint, in eisdem gradibus perseuerare cogantur. Si uero seruus, qui superius taxato modo tonsuratus est, et ad gradus ecclesiasticos peruenerit, domino suo per legem emendetur, et ei redditus in suo gradu permaneat. Hoc et de uelandis puellis obseruandum est.



CAP. 4.---De illis qui semel in clero deputati sunt, aut monachorum uitam expetiuerunt.

 Qui semel in clero deputati sunt, aut monachorum uitam expetiuerunt, statuimus neque ad militiam, neque ad dignitatem aliquam uenire mundanam: sed hoc tentantes et non agentes penitentiam, quo minus redeant ad hoc  quod propter Deum primitus elegerunt, anathematizari.



CAP. 5.---Ut canonici qui in monasterio monachorum conuersantur, aut monachice uiuant, aut sub canonica regula constringantur.

 Precipimus ut unusquisque episcopus sciat per singula monasteria quanto quisque abbas canonicos in monasterio suo habeat, et hoc omnino ambo pariter prouideant, si monachi fieri uoluerint, regulariter uiuant, sin autem, canonice uiuant omnino.



CAP. 6.---Quod monachum paterna deuotio, uel propria professio faciat.

 Monachum autem paterna deuotio, aut propria professio facit. Quidquid horum fuerit, alligatum tenebit. Proinde his  ad mundum reuerti recludimus aditum, et omnes ad seculum interdicimus regressus.



CAP. 7.---De clericis qui se fingunt monachos esse.

 Ut clerici, qui se fingunt habitu et nomine monachos esse, et non sunt, omnimodis corrigantur atque emendentur, ut uel ueri monachi sint uel ueri canonici.



CAP. 8.---Quod spontaneum propositum monachi mutari non liceat.

 Propositum monachi, proprio arbitrio aut uoluntate susceptum, deseri non potest absque peccato. Quod enim quis uouit Deo, debet et reddere. Unde qui relicta singularitatis professione ad militiam, uel ad nuptias  deuolutus est, publice penitentie satisfactione purgandus est: quia et si innocens militia, et honestum potest esse coniugium, electionem meliorem deseruisse transgressio est.



CAP. 9.---Ut monacho sine conscientia sui abbatis uotum uouere non liceat.

 Monacho non liceat uotum uouere sine consensu abbatis sui. Si autem uouerit, frangendum erit.



CAP. 10.---De uirginibus que ante XII annos, insciis mundiburdis suis, uelamen sibi imposuerint.

 uirgines que ante XII annos, insciis mundiburdis suis, sacrum uelamen capiti suo imposuerint, et illi mundiburdi annum et diem hoc tacendo consenserint, in sancto proposito permaneant. Et si in predicto anno  et die pro illis se proclamauerint, petitioni eorum assensus prebeatur, nisi, forte Dei timore tactis, cum eorum licentia in religionis habitu perseuerent.



CAP. 11.---Ut clerici ex ea Ecclesia, in qua semel legerint, ab alia non recipiantur.

 Item placuit ut quicunque in Ecclesia uel semel legerit, ab alia Ecclesia ad clericatum non teneatur.



CAP. 12.---De uirginibus necdum uelatis, que tamen in proposito uirginali se simulauerant permanere.

 He uero que, necdum sacro uelamine tecte, tamen in proposito uirginali semper se simulauerant permanere, licet uelate non fuerint, si forte nupserint, reuocande  sunt, et agenda penitentia illis est: quia sponsio earum a Domino tenebatur. Nam si Apostolus illas que a proposito uiduitatis discesserunt dixerat habere damnationem, quia primam fidem irritam fecerunt, quanto magis uirgines que prioris promissionis fidem frangere conate sunt?



CAP. 13.---De sanctimonialibus, si a proposito sacro deuiauerint.

 Que Christo spiritaliter nubunt, si postea publice nupserint, uel se clanculo corruperint, non eas admittendas esse ad agendam penitentiam, nisi is cui se iunxerant de mundo recesserit. Si enim de hominibus hec ratio custoditur, ut quecunque uiuente uiro alteri nupserit adultera habeatur, nec ei agende penitentie  licentia concedatur, nisi unus ex his fuerit defunctus: quanto magis de illa tenenda est, que ante immortali se sponso coniunxerat et postea ad humanas nuptias transmigrauit?



CAP. 14.---De eadem re.

 De uiris ac feminis sacris propositum transgredientibus sacrum procliuis cursus est a uoluntate, et imitatrix natura uitiorum. Quamobrem quisquis uirorum uel mulierum habitum semel induerint, uel induerunt spontanee religiosum, aut si uir deditus Ecclesie thoro, uel femina fuerit, aut fuit delegata puellarum monasterio, in utroque sexu preuaricator ad propositum inuitus reuerti cogatur, ut uir detondeatur, et puella monasterium  ingrediatur. Si autem quolibet patrocinio desertores permanere uoluerint, sacerdotali sententia a Christianorum cetu habeantur extorres, ut nec locus eis ullus sit communis. uiduas quoque uniuersalis iam dudum statuit synodus, professionis uel habitus sui desertrices, ut superiori sententia condemnentur.



CAP. 15.---Quo tempore sacrum uelamen sacris uirginibus imponi debeat.

 Deuotis quoque uirginibus, nisi aut in Epiphania, aut in albis Paschalibus, aut in apostolorum natalitiis, sacrum minime uelamen imponatur, et non ante XXu annos; nisi forte, sicut de baptismate dictum est, graui languore correptis, ne si hoc munere de seculo exeant,  implorantibus non negetur.



CAP. 16.---De eadem re.

 Item placuit ut quicunque episcoporum necessitate periclitantis pudicitie uirginalis, cum uel petitor potens uel raptor aliquis formidatur, uel si etiam aliquando mortis periculoso scrupulo compuncta fuerit, ne non uelata moriatur, aut exigentibus parentibus, aut his ad quorum curam pertinet, uelauerit uirginem, seu uelauit intra uigesimum quintum annum etatis, non ei obsit consilium, quod de isto numero annorum constitutum est.



CAP. 17.---De sanctimonialibus que alias uelare presumunt.

 Nihilominus  etiam in quibusdam locis inolitum inuenimus usum stultitie plenum, et ecclesiastice auctoritati contrarium, eo quod uidelicet nonnulle abbatisse et alique ex sanctimonialibus uiduis et puellis uirginibus contra fas uelum imponere presumant. Et ideo nonnulle iniuste uelate putant se liberius suis carnalibus desideriis posse inseruire, et suas uoluntates explere. Quapropter statuimus ut si abbatissa aut quelibet sanctimonialis post hanc definitionem in tantam audaciam proruperit ut aut uiduam aut puellam uirginem uelare presumpserit, iudicio canonico usque ad satisfactionem subdatur.



CAP. 18.---De uirginibus, qua etate uelari debeant.

 Ut uirgines non uelentur ante XXu annos etatis, nisi forte necessitate periclitantis  pudicitie uirginalis. Et non sunt consecrande alio tempore nisi in Epiphania, et albis Paschalibus, et in apostolorum natalitiis, nisi causa mortis urgente.



CAP. 19.---Quod desponsatam puellam alii uiro non sit licitum dare, monasterium autem licet eligere si uult.

 Desponsatam puellam non licet parentibus dare alii uiro, tamen monasterium licet eligere, si uoluerit.



CAP. 20.---Ut aliquis incognitus, non cito in monasterio monachorum recipiatur.

 Si aliquis incognitus monasterium ingredi uoluerit, ante triennium monachi habitus ei non prestetur. Et si intra tres annos,  aut seruus, aut libertus, uel colonus queratur a domino suo, reddatur ei cum omnibus que attulit, fide tamen accepta de impunitate. Si autem intra triennium requisitus non fuerit, postea queri non potest, nisi sit tam longe quod inueniri non possit, sed tantum ea que in monasterium adduxit, dominus serui recipiat.



CAP. 21.---De clericis qui monachorum propositum appetunt.

 Clerici qui monachorum propositum appetunt, et meliorem uitam sequi cupiunt, liberos eis ab episcopis in monasteriis largiri oportet ingressus, nec interdici propositum eorum, qui ad contemplationis desiderium transire nituntur.



CAP. 22.---De uirginibus sacris, que propter districtiorem uitam ad aliud monasterium ire disposuerint.


 uirgines sacre, si pro lucro anime sue, propter districtiorem uitam ad aliud monasterium pergere disposuerint, ibidemque commanere decreuerint, synodus concedit. Si uero fuga discipline alium locum quesierint, redire cogantur.



CAP. 23.---Quo uestitu uirgines ad consecrationem uenire debeant.

 Sanctimonialis uirgo, cum ad consecrationem suo episcopo offeratur, in talibus uestibus applicetur, qualibus semper usura est, professioni et sanctimonie aptis.



CAP. 24.---Ut preter scientiam domini sui, seruus non efficiatur monachus.


 Placuit in monasteriis non esse suscipiendum seruum ad monachum faciendum, preter proprii Domini uoluntatem. Qui uero hoc constitutum nostrum excesserit, eum a communione suspendi decreuimus, ne nomen Domini blasphemetur.



CAP. 25.---De illo qui seruum alienum, causa religionis, docet contemnere dominum suum.

 Si quis seruum alienum, causa religionis, docet contemnere dominum suum, et recedere ab eius seruitio, durissime in omnibus arguatur, et ad penitentiam compellatur.



CAP. 26.---De fugitiuis clericis.

 Fugitiuum uero clericum,  aut monachum deserentem disciplinam, uelut contemptorem placuit reuocare.



CAP. 27.---De secularibus, si se semel per religionem totonderint, et post laici efficiuntur.

 Quicunque ex secularibus accipientes penitentiam se totonderunt, et rursus preuaricantes laici effecti sunt, comprehensi ab episcopo suo, ad penitentiam ex qua recesserunt reuocentur. Quod si aliqui qui per potentiam irreuocabiles sunt, nec admoniti reuertentur, uere ut apostate coram Ecclesia anathematis sententia condemnentur. Non aliter et hi qui tonsi collaudantibus parentibus fuerint, seipsos religioni deuouerunt, et postea habitum secularem sumpserunt, et  iidem a sacerdote comprehensi, ad cultum religionis acta prius penitentia reuocentur. Quod si reuerti nolunt, uere ut apostate anathematis sententie subiiciantur. Que forma seruabitur, etiam in uiduis uirginibusque sacris, ac penitentibus feminis, que sanctimonialem habitum induerunt, et postea aut uestem mutauerunt, aut ad nuptias transierunt.



CAP. 28.---Ut seruus in monasterium non recipiatur, nesciente domino suo.

 Nullum uero recipere in monasteriis seruum obtentu monachi preter domini sui conscientiam licet.



CAP. 29.---De monachis et monachabus, qui se sacrilega contagione miscuerint.

 Impudicas  detestabilesque personas, monachorum scilicet atque monacharum, que, abiecto proposito sanctitatis, illicita ac sacrilega contagione se miscuerunt, et in abruptum conscientie desperatione perducte, de illicitis complexibus libere filios procreauerunt, a monasteriorum cetu ecclesiarumque conuentibus eliminandas esse mandamus, quatenus retruse in suis ergastulis, tantum facinus continua lamentatione deflentes, purificatorio possint plenitudinis igne decoqui, ut eis uel ad mortem saltem solius misericordie intuitu per communionis gratiam possit subueniri.



CAP. 30.---Ut non liceat Deo sacratis nuptialia iura contrahere.

 uirginem que se Deo Domino consecrauit, similiter et monachum non  licere nuptialia iura contrahere. Quod si hoc inuenti fuerint perpetrantes, excommunicentur. Confitentitibus autem, decreuimus ut habeat auctoritatem eiusdem loci episcopus, misericordiam humanitatemque largiri.



CAP. 31.---De his qui sanctimoniales in matrimonium acceperint, ut separati sine spe coniugii maneant.

 Hi igitur qui scientes sanctimonialibus feminis in matrimonio sunt ad iniuriam Christi copulati iuxta censuram Christiani zeli separentur, et nunquam eis concedatur iugali uinculo religari, sed in penitentie se lamentis uehementer, dum uiuunt, afficiant.



CAP. 32.---De uirginibus que preuaricate sunt.

  uirginibus sacris temere se quosdam sociare cognouimus, et post dicatum Deo propositum, incesta federa sacrilegaque miscere. Quos protinus equum est a sacra communione detrudi: et nisi per publicam probatamque penitentiam omnino non recipi, sed tamen his uiaticum de seculo transeuntibus, si digne penituerint, non negetur.



CAP. 33.---Ut uidue uelum sibi imponere non debeant inconsulto episcopo suo, et ne presbyteri eis imponere presumant, quod et episcopis non licet.

 Statutum est uiduas non debere uelare se, inconsulto suo episcopo. Simul et hoc statutum est, ut si quispiam presbyterorum deinceps huius constitutionis  norme contumaciter transgressor exstiterit, scilicet ut aliquas uiduas uelare presumat, quia hoc et episcopis non licet, gradus sui periculum incurrat. Similiter et de puellis uirginibus a presbyteris non uelandis statutum est, ut si quis hoc facere tentauerit, tanquam trangressor canonum damnetur.



CAP. 34.---Quod uidue sub nulla benedictione sint uelande.

 Nam de uiduis sub nulla benedictione uelandis, superius latius duximus disserendum. Que si propria uoluntate professam pristini coniugii castitatem mutabili mente calcauerunt, periculi earum intererit, quali Deum debeant satisfactione placare. Sicut enim si se forsitan continere non poterant secundum Apostolum,  nullatenus nubere uetabantur, sic habita secum deliberatione, promissam Deo pudicitie fidem debuerunt custodire. Nos autem nullum talibus laqueum debemus iniicere, sed solas adhortationes premii sempiterni, penasque proponere diuini iudicii, ut nostra sit absoluta conscientia, et illarum pro se rationem Deo reddat intentio. Cauendum quippe est quod de earum moribus actibusque beatus Paulus testatur apostolus, quod planius exponere preterimus, ne sexus instabilis non tam deterreri quam admoneri uideatur.



CAP. 35.---De uiduis que semel sacre conuersationis uelamen suscipiunt.

 uidue que spontanea uoluntate ab altari sacre conuersationis uelamen suscipiunt, decreuit sancta synodus in eodem  proposito eas permanere. Non enim fas esse decernimus, ut postquam se Domino semel sub uelo consecrauerint, et inter uelatas oblationes fecerint, iterum eis concedi Spiritui sancto mentiri.



CAP. 36.---De uiduis, ut nullus eas uelare attentet.

 uiduas autem uelare pontificum nullus attentet, prout constitutum est in decretis Gelasii, capitulo XIII, quod nec auctoritas diuina, nec canonum forma prestitit. Que si propria fuerit uoluntate continentiam professa, ut in eiusdem Gelasii capitulo XXI legitur, eius intentio pro se reddat rationem Deo: quia sicut secundum Apostolum, si se continere non poterat, nullatenus nubere uetabatur, sic secum habita deliberatione,  promissam fidem pudicitie Deo debet custodire. Nos autem, auctoritate Patrum suffulti, in hoc sacro conuentu sancimus, et libere iudicamus, si sponte uelamen, quamuis non consecratum, sibi imposuerit, et in ecclesia inter uelatas oblationem Deo obtulerit, uelit, nolit, sanctimonie habitum ulterius habere debet, licet sacramento confirmare uelit eo tenore et ratione uelamen sibi imposuisse ut iterum posset deponere.



CAP. 37.---De nobilibus feminis que, postquam uelate fuerint, domi in deliciis residere delectantur.

 De nobilibus feminis que amissis uiris repente uelantur, et in propriis domibus diuersas necessitates opponentes residere delectantur,  de quibus in aliis conuentibus coram serenitate uestra iam dudum uentilatum et definitum est, maiori solertique studio admonendas et instruendas ab episcopis statuimus, quatenus sue saluti consulant, ne sic indiscrete uiuendo, et propria noxiaque libertate utendo, et per diuersa uagando, periculum animarum suarum incurrant, semper illud apostolicum ante oculos habentes, quo dicitur: uidua que in deliciis est, uiuens mortua est.



CAP. 38.---De his qui uelatas et Deo consecratas in coniugium duxerint.

 Si quis sacro uelamine consecratam in coniugium duxerit, et post dicatum Deo propositum incesta federa sacrilegaque miscuerit, ut in constitutis Gelasii pape,  cap. XX, legitur, protinus equum est sacra communione detrudi, et nisi per publicam probatamque penitentiam omnino non recipi. Si tamen penituerint, transeuntibus de seculo uiaticum non negetur. In Chalcedonensi concilio, cap. XuI, hoc perpetrantes excommunicantur. Confitentibus auctoritate episcopi misericordia largitur. In epistola Syricii pape, cap. uI, uelate et Deo consecrate, si abiecto proposito sanctitatis clanculum sacrilega contagione se miscuerint, et illicitis complexibus publice et libere filios procreauerint, has nuptias detestabiles a monasteriorum cetu, et ecclesiarum conuentibus eliminandas esse iudicatum est: quatenus detruse ergastutis, tantum facinus continua lamentatione defleant. Unde uerbo Domini et canonica  auctoritate in hac sancta synodo precipimus, ut omnino separentur, et iuramento colligentur, ulterius sub uno non cohabitare tecto, nec familiari frui colloquio, excepto in ecclesia, aut in publico, aut rem habere ullam communem, unde suspicio illecebrosi desiderii, aut scandalum libidinosi facti iuste possit oriri. Si qua etiam inter se diuidenda sint, diuidant, et uterque sua prouideat, et incestuosus sine spe coniugii maneat.



CAP. 39.---De uiduis que professam continentiam preuaricate sunt.

 De uiduis que professam continentiam preuaricate sunt: sicut bonum est castitatis premium, ita et maiori obseruantia et preceptione custodiendum est, ut si que  uidue, quamlibet adhuc in minoribus annis posite et matura etate a uiro relicte, se deuouerint Deo, et ueste laicali abiecta, sub testimonio episcopi et Ecclesie religioso habitu apparuerunt, postea uero ad nuptias seculares transierunt, secundum Apostolum damnationem habeant: quia fidem castitatis quam Deo uouerunt, irritam facere uisi sunt. Tales ergo persone a Christianorum communione sequestrentur, neque etiam in conuiuio cum Christianis communicent. Nam si adultere coniuges ree sunt, si suis uiris obnoxie fuerint, quanto magis uidue que Dei religiositatem mutauerunt, crimine adulterii notabuntur, si deuotionem quam sponte nec coacte Deo obtulerunt libidinosa uoluntate corruperint,  atque ad secundas nuptias transitum fecerint? Que et si uiolentia irruente ab aliquo oppresse fuerint, ac postea delectatione libidinis permanente in coniugio raptori uel uiolento uiro consenserint, damnatione superius dicta teneantur obnoxie. De talibus ait Apostolus: Cum enim luxuriate fuerint, nubere in Christo uolunt, habentes damnationem, quia primam fidem irritam fecerunt.



CAP. 40.---De eadem re.

 Ut uidue non sint in deliciis, sed, secundum Apostolum, sub potestate episcopi uiuant.



CAP. 41.---De eadem re.

 Precipe, inquit, ut uidue irreprehensibiles sint. uidua eligatur non minus XL annorum,  in operibus bonis testimonium habens, si filios educauit, etc. Adolescentiores uiduas deuita. Cum enim luxuriate fuerint, in Christo nubere uolunt, habentes damnationem, quia primam fidem irritam fecerunt: simul et otiose loquentes quod non oportet. uolo ergo iuniores nubere, procreare filios, matresfamilias esse, nullam occasionem dare aduersario, maledicti gratia. Iam enim quedam conuerse sunt retro Satanam



CAP. 42.---De feminis quarum mariti obierint, ut non cito se uelent.

 De feminis que uiros amittunt, placet ne se sicut hactenus indiscrete uelent, sed triginta dies post decessum uiri sui exspectent. Et post tricesimum diem per consilium  episcopi sui, uel, si episcopus absens fuerit, consilio aliorum religiosorum sacerdotum suorumque amicorum id quod eligere debent eligant: et ut rogetur princeps a sacro conuentu, ut hi qui publicam egerunt penitentiam, et femine que uiros amittunt, sua auctoritate donec deliberent quid agant tueantur, et specialiter pro his capitula fieri, et legis mundane capitulis inserenda decreuimus.



CAP. 43.---Ut uiduitatis professio coram episcopo fiat.

 uiduitatis seruande professionem coram episcopo in secretario habitam, imposita coram episcopo ueste uiduali, non esse uiolandam, ipsam talis professionis desertricem merito esse damnandam decernimus.



CAP. 44.---Ut nullus uetet uel iubeat uiduas uel uirgines nubere.


 Pro consulto castitatis, quod maxime hortamento concilii proficere debeat, annuente glorioso domino nostro Recaredo rege, hoc sanctum affirmat concilium, ut uidue quibus placuerit tenere castitatem, nulla ui ad nuptias iterandas uenire cogantur. Quod si priusquam profiteantur continentiam, nubere elegerint, illis nubant quos propria uoluntate uoluerint habere maritos. Similis conditio et de uirginibus habeatur, nec contra uoluntatem parentum uel suam cogantur maritos accipere. Si quis uero propositum castitatis uidue uel uirginis impedierit, a sancta communione et a liminibus ecclesie habeatur extraneus.



CAP. 45.---De uiduis propositum relinquentibus.


 uiduas a proposito discedentes uiduitatis, super quibus nos consulere uoluit dilectio tua, frater carissime, credo te nosse a sancto Paulo, et a multis sanctis Patribus, nisi conuertantur, olim esse damnatas. Quas et nos apostolica auctoritate damnandas, et a communione fidelium atque a liminibus ecclesie arcendas fore censemus, usquequo obediant episcopis suis et ad bonum quod ceperunt inuite aut uoluntarie reuertantur. De uirginibus autem non uelatis, si deuiauerint, a sancte memorie predecessore nostro papa Innocentio taliter decretum habemus: He uero que necdum sacro uelamine tecte, tamen in proposito uirginali semper se simulauerunt permanere,  licet uelate non fuerint, si nupserint, aliquanto tempore his agenda penitentia est: quia sponsio carum a Domino tenebatur. Si enim inter homines solet bone fidei contractus nulla ratione dissolui, quanto magis ista pollicitatio, quam cum Deo pepigit, solui sine uindicta non poterit? etc. Nam si uirgines nondum uelate taliter penitentia publica puniuntur et a cetu fidelium usque ad satisfactionem excluduntur, quanto potius uidue que perfectioris etatis, et maturioris sapientie, atque consilii existunt, uirorumque consortio multoties use sunt, et habitum religionis assumpserunt, et demum apostatauerunt, atque ad priorem uomitum sunt reuerse, a nobis et ab omnibus fidelibus a liminibus ecclesie et a cetu fidelium, usque ad satisfactionem,  sunt eliminande et carceribus tradende, qualiter iuxta beatum apostolum Paulum, tradentes huiusmodi hominem Satane, ut spiritus saluus sit in die Domini? De talibus enim et Dominus per Moysen loquitur dicens: Auferte malum de medio uestri. De quibus et per Prophetam ait: Letabitur iustus cum uiderit uindictam, manus suas lauabit in sanguine peccatoris. De talibus namque et eorum similibus atque eisdem consentientibus dicitur: quia non solum qui faciunt, sed etiam qui consentiunt facientibus, rei sunt.



CAP. 46.---Ut uidue uelate ad nuptias ire non debeant.

 Neque uiduas ad nuptias transire patimur, que religioso proposito diuturna obseruatione permanserunt. Similiter uirgines nubere prohibemus, quas annis plurimis in monasteriis etatem peregisse contigerit.



CAP. 47.---De uidua que sub obtentu religionis uelum ad tempus sibi imposuerit.

 Nicolaus episcopus seruus seruorum Dei, reuerendissimo et sanctissimo confratri nostro Adalwino sancte uiuenensis Ecclesie archiepiscopo. Quod autem interrogasti de femina que post obitum mariti sui uelamen sacrum super caput suum imposuit, et finxit se sub eodem uelamine sanctimonialem esse, postea uero ad nuptias rediit, bonum mihi uidetur quia per  hypocrisim ecclesiasticam regulam conturbare uoluit, et non legitime in uoto suo permansit, ut penitentiam agat de illusione nefanda, et reuertatur ad id quod spopondit, et in sacro ministerio inchoauit. Nam si consenserimus quod omnia sacramenta ecclesiastica quisque, prout uult, fingat et non uere faciat, omnis ordo ecclesiasticus conturbatur, nec catholice fidei iura consistunt, nec canones sacri rite obseruantur. Quid enim profuit Simoni Mago baptismum sacrum ficte suscipere, et in Christianitate permansurum se finxisse, cum per apostolum fraude eius detecta, quod sibi futurum esset prenuntiatum est. Ait enim: Pecunia tua tecum sit in perditione; cor enim tuum non est rectum coram Deo: penitentiam itaque age ab hac nequitia tua, et roga Deum  ut forte remittatur tibi hec cogitatio cordis tui. In felle enim amaritudinis, et obligatione iniquitatis uideo te esse. Ideo tales, nisi resipiscant, spirituali gladio percutere censemus. Non enim fas est Spiritui sancto mentiri, sicuti Ananias et Sapphira mentiti sunt, et statim perierunt.



CAP. 48.---De uiduis et puellis que in domibus propriis habitum religionis susceperunt.

 De uiduis et puellis que habitum religionis in domibus propriis tam a parentibus quam per se mutauerunt, si postea contra instituta Patrum, uel precepta canonum, coniugia crediderint copulanda, tandiu utrique habeantur a communione suspensi, quousque quod illicite perpetrauerunt emendare neglexerint, a  communione uel omnium Christianorum conuiuio in perpetuum sint sequestrati.



CAP. 49.---Quod sanctus Gregorius quamdam feminam uelatam que sacrum propositum transgressa est, comprehendi iusserit.

 Si custos religiosi habitus fuisses, aut esse nosses episcopus, filiam gloriose memorie Tulliani magistri militie, te illic posito, nec proiectis religiosis uestibus ad secularem reuerti habitum, nec ad nos licuisset peruersam epistolam destinare. Sed quia nimia desidia ac torpore deprimeris, in tuo dedecore res ad presens illicita impune commissa est. Nam sicut prefati sumus, si sollicitus esses, prius ad nos ultio mulieris prauissime, quam culpa debuit peruenire.  Quia ergo tantum hebes, tantumque es negligens, ut nisi canonicam uite fueris cercitionem expertus, in aliis districtionem et disciplinam nescias custodire, qualiter debeas esse sollicitus, congruo tibi, si Domino placuerit, tempore demonstramus. Presentia igitur scripta suscipiens euigila, et excitatus saltem exsequere quod pressus nunc usque ignauia distulisti. Instantie ergo tue sit, predictam mulierem una cum Sergio defensore comprehendere, et statim non solum ad male contemptum habitum sine excusatione aliqua reuocare, sed etiam in monasterio ubi omnino districte ualeat custodiri detrudere, et ita omnem circa illam sollicitudinem exhibere, ut quam sit netarium quod commisit, ex tua possit districtione cognoscere. Qua in re si quis, quod non  credimus, laicorum aliquo tibi ingenio tentauerit obsistendum, a sanctissime eum communionis participatione suspende, nobisque renuntiare festina, ut quantum sit exsecrabile quod presumit, postquam consideratione propria non aduertit, emendationis qualitate cognoscat. In his autem omnibus ita cautum ac stude uigilantem te ostendere, ut culpam tuam non geminare neglectus, sed aliquantisper ualeat et sollicitudo minuere.



CAP. 50.---De uiduis uelatis, si uoluptatibus carnis inseruire accusantur.

 Ut ille que quasi sanctimoniales sub uelamine religionis degere uidentur, sed potius in deliciis uiuentes, mortue in diuinis oculis computantur, per prouincias discurrentes,  curiose et uerbose, si libidinibus ceterisque carnis uoluptatibus inseruire accusantur, si manifeste detegi potuerint, episcopali auctoritate et regia potestate in talibus locis residere sub testimonio religioso cogantur, ubi penitentiam si fecerint dignam, assequantur etiam fructuosam. Si enim manifeste detegi non ualuerint, erga Ecclesiam sue opinionis malam famam canonice purgare cogantur: et ut religiosius de cetero uiuant, et in monasteriis conuersentur, episcopali decreto et regia potestate cerceantur. De his etiam Apostolus dicit: Que cum fornicate fuerint, in Christo nubere uolunt.



CAP. 51.---Ut sacrilegi diiudicentur, qui se sacratis feminis miscuerint.

  Sciendum est omnibus quod Deo sacratarum feminarum corpora per uotum proprie sponsionis et uerba sacerdotis Deo consecrata templa esse Scripturarum testimoniis comprobantur, et ideo uiolatores earum sacrilegi ac iuxta Apostolum filii perditionis esse noscuntur.



CAP. 52.---De his qui sanctimoniales uirgines, uiduas uelatas rapiunt.

 Qui sanctimoniales uirgines uel uiduas rapiunt, et progressu etiam criminis in coniugium sumunt, publice penitentie subigantur. Ipse uero femine locis congruis penitentie retrudantur, et ad habitum religionis redire cogantur. Ipse autem incestuosus sine spe uxorie  copulationis perenniter maneat, nisi nescisse se uelatam expurgare potuerit. Si uero, quod absit! coniugia iterare presumpserint, acriori subdantur uindicte, et amplius propellantur. Qui si forte obedire monitis salutaribus notuerint, anathematizentur.



CAP. 53.---Ut clerici seu laici cum bono testimonio cum sacris puellis loqui debeant.

. Hec cautela circa omnes seruetur, ut laici remoti a peculiaritate uirginum, nec usque ad uestibulum habeant accedendi familiare permissum, nec ipse qui preest cum sola colloqui debet, sed sub testimonio duarum aut trium sororum, ita ut rara sit accessio, breuisque locutio.



CAP. 54.---Quod mulieres uelate, in monasteriis, aut in domibus suis habitum obseruent.


 Mulieres obtentu religionis uelate; aut in monasterio regulariter uiuant, aut in domibus suis susceptum habitum caste obseruent.



CAP. 55.---Ut adolescentiores uidue, uel sanctimoniales, ab episcopo non negligantur

 Ad reatum episcopi pertinet, uel presbyteri qui parochie preest, si sustentande ab Ecclesia uite presentis causa adolescentiores uidue uel sanctimoniales eorum familiaritatibus subiiciantur.



CAP. 56.---Ut unusquisque episcopus clericos in suo episcopio uagantes, ad suum episcopum redire faciat.


 Ut unusquisque episcopus in sua parochia diligenter presbyteros uel clericos inquirat, unde sint: et si aliquem fugitiuum inuenerit, ad suum episcopum redire faciat.



CAP. 57.---De clericis uagis.

 De clericis uagis, seu deacephalis, id est, de his qui sunt sine capite, neque in seruitio Domini nostri, neque sub episcopo, neque sub abbate, sed sine canonica uel regulari uita degentes, ut in libro officiorum secundo, cap. tertio, de his dicitur: Hos neque inter laicos, et inter secularium officiorum studia, neque inter clericos religio tentat diuina, sed solutos atque oberrantes, sola turpis uita complectitur et uaga: quique dum  nullum metuunt, explende uoluptatis sue licentiam sectantur, et quasi animalia bruta libertate ac dedesiderio feruntur, habentes signum religionis, non religionis officium, hypocentauris similes, neque equi nec homines. Tales omnino precipimus, ut ubicunque inuenti fuerint, episcopi sine ulla mora eos sub custodia constringant canonica, et nullatenus eos amplius ita errabundos et uagos secundum desideria uoluptatum suarum uiuere permittant. Sin autem episcopis suis canonice obedire noluerint, excommunicentur usque ad iudicium episcopi regionis illius. Sin autem nec illi eos corrigere ualuerint, omnino sub uinculis constringantur usque ad synodum, ut ibi eis indicetur utrum ad iudicium principis aut ad uniuersalem synodum deferantur,  sub custodia publica.



CAP. 58.---Ut monache monastice uiuant, et canonice secundum canonicam uitam uiuant.

 Abbatissas autem cum sanctimomalibus omnino recte et iuste uiuere censemus. Que uero professionem secundum regulam sancti Benedicti fecerunt, regulariter uiuant. Sin autem, canonice uiuant pleniter, et sub diligenti cura custodiam habeant, et in claustris suis permaneant, nec foras exitum habeant. Sed et ipse abbatisse in monasteriis sedeant, nec foras uadant, sine licentia et consilio episcopi sui.



CAP. 59.---Ut sanctimoniales abbatisse sue sint obedientes.


 Sanctimoniales, nisi forte abbatissa sua pro aliqua necessitate incumbente mittente, nequaquam de monasterio egrediantur. He uero que famulos aut famulas non habent, ad exercenda negotia ad mediam monasterii portam perueniant, et ibi coram testibus negotium suum exerceant.



CAP. 60.---De feminis que propter continentiam muliebrem mutant habitum.

 Si qua mulier propter continentiam que putatur, habitum mutat, et pro solito muliebri amictu uirilem sumit, anathema sit.



CAP. 61.---De illo qui uirginitatem custodierit, nuptias autem exsecrauerit.


 Quicunque uirginitatem custodiens, aut continentie studens, uelut horrescens nuptias temerat, nec propter hoc quod bonum et sanctum est nomen uirginitatis assumit, anathema sit.



CAP. 62.---De feminis que propter religionem crines totonderint.

 Si qua mulier propter diuinum cultum, ut estimat, crines attondit, quos ei Deus ad subiectionis memoriam tribuit, tanquam preceptum dissoluens obedientie, anathema sit.



CAP. 63.---De illis qui propter continentiam palliis uestiuntur.

  Si quis uirorum propter continentiam, que putatur, amictu pallii utitur, quasi per hoc habere se iustitiam credens, et despicit eos qui cum reuerentia byrris et aliis communibus et solitis uestibus utuntur, anathema sit.



CAP. 64.---De illis qui uirginitatem obseruant, et sic extolluntur.

 Si quis ex his qui uirginitatem propter Deum seruant extollitur aduersum coniugatos, anathema sit.



CAP. 65.---Quod non sit permittendum monachos et monachas in uno monasterio simul habitare.

 In nullo loco monachos et monachas permittimus unum monasterium habere,  sed nec ea que duplicia uocant, et si quid tale est. Religiosus episcopus mulieres quidem in suo loco studeat manere, monachos autem aliud monasterium edificare cogat. Sin autem plurima sint talia monasteria, separentur in aliis monasteriis monache, et in aliis monachi. Res autem quas habent communes, secundum iura eis competentia distribuantur.



CAP. 66.---Ut episcopus monasteria monachorum et sanctimonialium frequenter uisitet.

 Ut episcopus monasteria monachorum et sanctimonialium frequenter intreat, et cum grauibus et religiosis personis, et in eorum, uel in earum conuentu residens, eorum uitam et conuersationem diligenter discutiat, et, si quid reprehensibile  inuenerit, corrigere satagat. Sanctimonialium etiam, pudicitiam subtiliter inuestiget. Et si aliqua inuenitur que, neglecto proposito castitatis, clerico aut laico impudenter misceatur, et in priuata custodia retrudatur, ubi quod male commisit digne peniteat. Interdicat etiam ex auctoritate sanctorum canonum, ut nullus laicus aut clericus in earum claustris et secretis habitationibus accessum habeat, neque presbyteri, nisi tantum ad missam, expleta missa ad ecclesias suas redeant. Omnibus preterea publice et priuatim denuntiet, quantum piaculum sit, qui sponsam Christi uitiare presumit. Si enim ille reus tenetur qui sponsam hominis uiolat, quanto magis reus maiestatis efficitur qui sponsam omnipotentis Dei corrumpit?



CAP. 67.---Ut abbates in potestate episcoporum consistant.


 Abbates pro humilitate religionis in episcoporum potestate consistant, et si quid extra regulam fecerint, ab episcopis corrigantur. Non semel, sed sepius in anno, episcopi uisitent monasteria monachorum, et si quid corrigendum fuerit, corrigant. Monachi autem abbatibus omni obedientia et deuotione subiaceant. Quod si quis per contumaciam exstiterit indeuotus, ac per loca aliqua uagari, aut peculiare aliquod habere presumpserit, omnia que acquisierit ab abbatibus auferantur secundum regulam monasterio profutura. Ipsi autem qui fuerint peruagati, ubi inuenti fuerint, cum auxilio episcopi tanquam fugaces  sub custodia reuocentur et constringantur.



CAP. 68.---De monachis qui filios procreauerint.

 Monachi filios procreantes in carcere recludantur, tantum facinus continua lamentatione deflentes, ut eis uel ad mortem sola misericordia in communionis gratia possit indulgeri.



CAP. 69.---De sanctimonialibus que uim barbaricam pertulerunt.

 De his autem que, in sacro uirginitatis proposito constitute, barbaricam pertulere uiolentiam, et integritatem pudoris non in animo sed corpore perdiderunt, ea nobis uidetur seruanda moderatio, ut neque in uiduarum deiiciantur gradum, neque in sacrarum et perseuerantium uirginum numero censeantur. Quibus si  in omnibus uirginalibus obseruationibus perseuerant, et castimonie soliditatem mente custodiunt, sacramentorum non est neganda communio: quia iniustum est illas in eo uel argui, uel notari, quod non uoluntas admisit, sed uis hostilis eripuit.



CAP. 70.---De quadam abbatissa que se proclamauerat super militibus in claustro suo hospitantibus.

 Insinuauit nobis latrix presentium Agnella abbatissa, quod intra monasterium ipsius milites hospitentur. Et omnino de fraternitatis uestre sollicitudine mirati sumus, cur hoc patienter tulerit, et non illud cum omni celeritate fecerit emendari. Unde hortamur, ut uel nunc studii uestri sit instanter  eis quorum interest imminere, quatenus sine aliqua exinde excusatione tollantur, et nullus illic ulterius meatum accipiat, nec callidus hostis occasionem inueniens, de deceptione religiosi habitus, quod absit! ualeat exsultare.



CAP. 71.---Quod res ecclesiastice ad laicos disponende non respiciant.

 Synodali decreto sancitum est, ne laici uel seculares de uiris Deo dicatis Ecclesieque facultatibus aliquid ad se putent uel presumant preter reuerentiam pertinere, quorum quarumque sacerdotibus disponendi indiscusse a Deo cura commissa docetur. Si quis contra hec uenire presumpserit. anathemate feriatur.



CAP. 72.---De eadem re.

  De uiris Deo dicatis uel ecclesiasticis facultatibus aliquid disponendi, nulla legitur laicis, quamuis religiosis, unquam attributa facultas.



CAP. 73.---Ut abbates ad synodum ire non cogantur, nisi pro rationabili re.

 Episcopus non debet abbatem cogere ad synodum ire, nisi aliqua rationabilis causa consistat.



CAP. 74.---Ut congregationes monachorum sine collaudatione episcopi fieri non liceat.

 Cellulas nouas aut congregatiunculas monachorum absque notitia episcopi prohibemus institui.



CAP. 75.---De uirginibus sacris, que parentibus priuantur.


 Ut uirgines sacre, si parentibus a quibus custodiebantur priuate fuerint, ab episcopo custodiantur. Ubi autem episcopus absens est, prouidentia grauioribus feminis commendetur, ut simul habitantes inuicem se custodiant, ne, passim uagando, Ecclesie ledant existimationem.



CAP. 76.---Qui religiosis feminis preponendus sit.

 Qui religiosis feminis preponendus sit, ab episcopo probetur.



CAP. 77.---De sanctimonialibus, quid in claustro facere debeant.

  Sanctimoniales in monasterio constitute habeant studium in legendo et in cantando, et horas canonicas solemniter pariter celebrent, et omnes, exceptis quas infirmitas tenet, in dormitorio dormiant, et omnibus diebus ad capitulum et ad collationes ueniant, et regulam a sanctis Patribus illis constitutam diligenter obseruent.



CAP. 78.---Nullus laicus claustra sanctimonialium ingrediatur, nisi ad opera exercenda.

 Nullus uassus abbatisse, nec minister aliquis, nec clericus, nec laicus claustra ancillarum Dei ingrediatur, nisi forte quando necessitas operandi incumbit.



CAP. 79.---Ianitrix claustri non eligatur, nisi testimonium habeat bonum.


 Portaria non eligatur, nisi que etate matura sit, et testimonium habeat bonum, et uite probabilis sit.



CAP. 80.---Ut abbatissa, nisi per licentiam sui episcopi a monasterio non egrediatur.

 Abbatissa nequaquam de monasterio egrediatur, nisi per licentiam episcopi sui. Et si quando foras pergit, de sanctimonialibus quas secum ducit curam maximam habeat, ut nulla eis detur occasio peccandi.



CAP. 81.---Ut unus abbas duobus monasteriis preesse non debeat.

 Unum abbatem duobus monasteriis interdicimus presidere.



CAP. 82.---Ut monachi compatres non habeant.


 Ut monachi uel monache compatres habere non presumant.



CAP. 83.---Quod femine in conuentu docere non debeant.

 Mulier quamuis docta in conuentu docere non audeat.



CAP. 84.---Ut femina penitentiam dare non debeat, nec sedere inter sacerdotes in conuiuio.

 Femina non det penitentiam, nec corporale cum oblatione, nec calicem super altare ponat, nec inter ordinatos stet in ecclesia, nec sedeat inter sacerdotes in conuiuio.



CAP. 85.---De mulieribus uirorum causas discutientibus.


 Cum Apostolus dicat: Mulieres in ecclesia taceant: non enim permittitur eis loqui, turpe est enim mulieri in ecclesia loqui: mirum uidetur, quod quedam muliercule contra diuinas humanasque leges, attrita fronte impudenter agentes, placita generalia et publicos conuentus indesinenter adeunt, et negotia regni utilitatesque reipublice magis perturbant quam disponant, cum indecens sit, et etiam inter barbaras gentes reprehensibile, mulieres uirorum causas discutere, et que de lanificiis suis, et operibus textrilibus, et mulieribus inter genitiarias suas residentes debuerant disputare, in conuentu publico ac si in curia residentes, senatoriam sibi usurpant auctoritatem.  Que ignominiosa presumptio fautoribus magis imputanda uidetur, quam feminis. Unde quia diuine leges, ut supra monstratum est, hoc contradicunt, et humane nichilominus idipsum prohibent, ut femine nichil aliud prosequantur in publico, quam suam causam. Ait enim lex Theodosiana: Nulla ratione femme amplius quam suas causas agendi habeant potestatem, nec alicuius causam a se nouerint prosequendam: idcirco ex auctoritate canonica interdicimus, ut nulla sanctimonialis uirgo, uel uidua, conuentus generales adeat, nisi a principe fuerit euocata aut ab episcopo suo: nisi forte proprie necessitatis ratio impulerit, et hoc ipsum cum licentia et nuntio episcopi sui.



CAP. 86.---Quod abbas pro humiliatione locum suum relinquere possit.


 Abbas potest pro humiliatione, et cum permissione episcopi, locum suum relinquere: tamen fratres eligant sibi abbatem de ipsis si habeant, sin autem de extraneis. Nec episcopus debet abbatem uiolenter retinere in loco suo. Congregatio debet eligere sibi abbatem post mortem abbatis sui, uel eo uiuente, si ipse discesserit, uel peccauerit. Ipse enim non potest aliquem ordinare de suis propinquis uel amicis, sine uoluntate fratrum.



CAP. 87.---Quod laicus in ecclesia lectionem recitare non debeat.

 Laicus non debet in ecclesia  lectionem recitare, nec alleluia dicere, nisi psalmos tantum et responsoria sine alleluia.



CAP. 88.---Quod non liceat episcopo abstrahere rem monasterii, quamuis erga se peccauerit abbas.

 Episcopo non licet tollere possessionem monasterii, quamuis peccauerit abbas, sed mittat eum in aliud monasterium, in potestatem alterius abbatis.



CAP. 89.---Ne monachi placita secularia adeant.

 Ac deinde decreuimus, sicut sancta regula dicit, ut monasterium ubi fieri possit, per decanos ordinetur: quia illi prepositi sepe in elationem incidunt, et in laqueum diaboli. Hoc tamen omnino uolumus, ut non monachi ad secularia placita  ullatenus ueniant, neque ipse abbas sine licentia episcopi sui, et cum necessitas exigit, tunc per iussionem et consilium episcopi sui illuc uadat. Nequaquam tamen contentiones aut lites aliquas ibi mouere presumat, sed quidquid querendum, uel etiam respondendum sit, per aduocatos suos hoc faciat. Abbates et monachi usque ad interrogationem silentium habeant, et cum interrogantur, cum humilitate et reuerentia respondeant. Alias querelas omnino deuitent. In eorum claustro permaneant, nullusque ex eis foras uadat, nisi per necessitatem ab abbate mittatur in obedientiam: nec foris manducet neque bibat sine permissione abbatis, nec ad conuiuia secularia uadat.



CAP. 90.---De negotio seculari.

  Ministri autem altaris Domini, uel monachi, nobis placuit, ut a negotiis secularibus omnino abstineant. Multa sunt ergo negotia secularia, de his tamen pauca perstringamus, ad que pertinet omnis libido, non solum immunditia carnis sed etiam omnis carnalis concupiscentia. Quidquid plus iusto appetit homo, turpe lucrum est: munera iniusta accipere uel etiam dare pro aliquo seculari conquestu, pretio aliquem conducere, contentiones, et lites, et rixas amare, in placitis secularibus disputare, excepta defensione orphanorum et uiduarum, conductores aut procuratores esse secularium rerum, turpis uerbi uel facti iocularem esse, uel iocum secularem diligere, aleas amare  ornamentum inconueniens proposito suo querere, in deliciis uiuere uelle, gulam et ebrietatem sequi, pondera iniusta uel mensuras habere, negotium iniustum exercere. Nec tamen iustum negotium est est contradicendum propter necessitates diuersas: quia legimus sanctos apostolos negotiasse, et in regula S. Benedicti precipitur preuidere, per quorum manus negotium monasterii transeat. Canes et aues sequi ad uenandum, et in omnibus quibuslibet causis superfluum esse. Ecce talia et his similia ministris altaris Domini necnon et monachis omnino contradicimus. De quibus dicit Apostolus: Nemo militans Deo implicat se negotiis secularibus.



CAP. 91.---De clericis iniuste tonsuratis.

 De clericis uero hoc statuimus,  ut hi qui hactenus inuenti sunt siue canonico siue in monachico ordine tonsurati sine eorum uoluntate, si liberi sunt, ut ita permaneant, et deinceps cauendum ut nullus tondeatur, nisi legitima etate, et spontanea uoluntate, uel cum licentia domini sui, uel consensu parentum.



CAP. 92.---Ut episcopi siue abbates, ante se ioca turpia fieri non permittant.

 Ut episcopi et abbates ante se ioca turpia facere non permittant, sed pauperes et indigentes secum ad mensam habeant, et lectio diuina ibi personet, et sumant cibum cum benedictione, et laude Domini secundum Apostolum: Siue manducatis siue bibitis, omnia in laude Dei faciatis.



CAP. 93.---De illis qui ab episcopo seu ab aliis auaritie causa seducti se totonderunt.


 Constituit sane sacer iste conuentus, ut episcopi siue abbates, qui non in fructum animarum, sed in auaritiam et turpe lucrum inhiantes, quoslibet homines illectos circumueniendo totonderunt, et res eorum tali persuasione non solum acceperunt, sed potius surripuerunt, penitentie canonice siue regulari, utpote turpis lucri sectatores, subiaceant: hi uero qui uanis promissionibus illecti, uel quibuslibet machinationibus persuasi, mentis inopes effecti, rerum suarum domini esse nescientes, comam deposuerunt, in eo quod ceperunt perseuerare cogantur. Res namque que ab illectis et negligentibus date, ab auaris et  negligentibus non solum accepte sed rapte noscuntur, heredibus reddantur, qui dementia parentum, auaritia incentorum exheredati esse noscuntur. Si uero nescientibus episcopis aut abbatibus, ministri eorum, quilibet uidelicet in clero, hoc fecisse conuincuntur, episcopi et abbates, desidia: illi uero rapacitate et auaritia, iudicentur. Hoc uero quod quis Deo iuste et rationabiliter de rebus suis offert, firmiter Ecclesia tenere debet.



CAP. 94.---Ut abbatissa magnam curam habeat de congregatione sua.

 Abbatissa diligentem habeat curam de congregatione sibi commissa, et prouideat ut in lectione et in officio, et in modulatione psalmorum ipse sanctimoniales strenue sint, et in omnibus  operibus bonis illa eis ducatum prebeat, utpote pro animabus earum rationem redditura in conspectu Domini: et stipendia sanctimonialibus prebeat necessaria, ne forte per indigentiam cibi aut potus peccare compellantur.



CAP. 95.---Ut sanctimoniales in domibus suis cum aliquibus masculis manducare uel bibere non presumant.

 Non debere sanctimoniales in propriis mansionibus cum aliquibus masculis, clericis siue laicis consanguineis siue extraneis bibere siue comedere: sed si quando id agendum est, in auditorio agatur, et cum nullo masculo eis colloquium habere liceat, nisi in auditorio, et ibi coram testibus idoneis.



CAP. 96.---Qualiter indignus abbas a suo separetur officio.


 Si quis autem abbas cautus in regimine et humilis, castus sobriusque, misericors, discretus non fuerit, ac diuina precepta uerbis et exemplis non ostenderit, ab episcopo in cuius territorio consistit, et a uicinis abbatibus et ceteris Deum timentibus a suo arceatur honore, etiam si omnis congregatio uitiis suis consentiens abbatem eum habere uoluerit.



CAP. 97.---De clericis qui tonsuras dimiserint, et uxores acceperint.

 Clericus si tonsura dimissa uxorem acceperit, qui quidem sit sine gradu nec ad monasterium aliquod a  parentibus traditus, si uxorem habere permittitur, iterum tonderi cogatur, nec in uita sua tonsuram negligere audeat. Quem autem progenitores ad monasterium tradiderunt, et in Ecclesia cepit cantare, et legere, nec uxorem ducere, nec monasterium deserere  poterit, sed si discesserit, reducatur. Si tonsuram dimiserit, rursum tondeatur, uxorem si usurpauerit, dimittere compellatur.



CAP. 98.---De puellis que se ante legitimos annos sua sponte sacre religioni tradiderint.

 Puella si ante duodecim annos etatis sponte sua sacrum sibi uelamen assumit, possunt statim parentes uel tutores eius id factum irritum facere, si uolunt. At si annum et diem id dissimulando consenserint, ulterius nec ipsa, nec illi mutare hoc poterunt. Porro si in fortiori etate adolescentula, uel adolescens seruire Deo elegerint, non est potestas parentibus hoc prohibendi.



CAP. 99.---De illo qui filiam, aut neptem, uel parentem suam Deo omnipotenti offerri uoluerit.

  Quicunque filiam suam, aut neptem, uel parentem Deo omnipotenti offerri uoluerit, licentiam habeat: sin autem, uirum accipiat, domi infantes suos nutriat, et non aliam infra monasterium mittere nutriendi gratia presumat, nisi eam quam firmiter in ipso loco, in Dei seruitio perseuerare uoluerit, secundum instituta sanctorum Patrum, seu secundum canonicam auctoritatem.



CAP. 100.---De eadem re.

 Omnino prohibemus, ut nullus filium aut nepotem, uel parentem suum in monasterio puellarum ad nutriendum commendare presumat, nec quisquam illum ibi suscipere audeat.



CAP. 101.---De abbate qui feminas in monasterio suo festiuitates celebrare permiserit.

  Si abbas mulierem in monasterium suum ingredi permiserit, aut festiuitates aliquas ibidem spectare, tribus mensibus in alio monasterio retrudatur, pane et aqua tantum contentus.


 FINIS LIBRI OCTAuI.



[LIBER NONUS.]



INDEX CAPITULORUM LIBRI NONI.

     CAP. 1. Quod aliud sit uxor, aliud concubina, nec erret quisquis filiam suam in matrimonium concubinam habenti tradiderit.
    2. Qualis uxor legitima esse debeat.
    3. Ut nullus occulte nuptias celebret.
     4. Quo tempore nuptie celebrande sint.
    5. Qualiter benedicantur a sacerdote sponsus et sponsa.
    6. Ut nullum coniugium sine dote fiat.
    7. Ut sponsus et sponsa ante nuptias a sacerdote benedicantur.
    8. De primo coniugio.
    9. Quod uir fidelis a muliere infideli separari non debeat.
    10. Ut in Christianorum nuptiis non saltetur.
    11. Ut uiduam nemo furetur in uxorem.
    12. Ut uirginem nemo furetur in uxorem.
    13. De uirgine uel uidua furata.
    14. De uirginibus que uirginitatem ante nuptias non custodierint.
     15. Quod nulli liceat concubinam habere.
    16. De illis qui ante nuptias concubinas habuerint.
    17. Item de concubinis.
    18. De ancilla, si proprio domino suo legitima fieri possit.
     19. De illo qui seruum suum et ancillam in matrimonium coniunxerit.
    20. De multinubis.
    21. Quod secunda coniugia secularibus non negentur, quibus tamen ad clerum minime uenire conceditur.
    22. De illis qui in plurimas nuptias inciderunt.
    23. De illis qui tertio nuptias celebrauerint.
    24. De bigamis.
    25. De numero maritorum.
    26. De ingenuo homine, si alterius ancillam pro in genua, acceperit, et post ancillam eam esse intellexerit.
    27. De femina ingenua, si seruum maritum acceperit.
     28. De legitime coniunctis, si alter illorum in amentiam deuenerit.
    29. De legitimis matrimoniis seruorum.
    30. Si furiosi matrimonia contraxerint.
    31. De desponsata puella, si alter eam in matrimonium possit accipere.
    32. De his qui sponsas alienas rapiunt.
    33. De his qui feminas rapiunt.
    34. De eadem re.
    35. De his qui rapiunt puellas sub nomine simul habitandi.
    36. De puellis raptis nondum desponsatis.
    37. De raptis desponsatis.
    38. De eadem re.
    39. De eadem re.
     40. De illis qui in matrimonio sunt et concumbere non possunt.
    41. De eadem re.
    42. De eadem re.
    43. De eadem re.
    44. De eadem re.
    45. De coniugatis, qui secularia relinquere desiderant.
    46. De uiro qui uxorem suam uelare permiserit.
    47. De muliere, si sine licentia uiri sui uelum sibi imposuerit.
    48. De uiro qui sine uxoris permissu monasticam uitam susceperit.
    49. De regina Thietbirga, que causa religionis a regia dignitate discedere uoluerat.
     50. De Lothario rege qui uxorem suam in custodia detinebat.
    51. De singulari certamine quod Lotharius molitus est contra Thietbirgam uxorem suam.
    52. De femina de adulterio inculpata, si cum marito debet inire certamen legale, sue potestati prius debet, etc.
    53. De eadem re.
    54. De illis qui in alias prouincias fugerint aut suos seniores secuti fuerint, et uxores suas domi reliquerint.
    55. De feminis que captis uiris, uel in captiuitatem, etc.
    56. Quod non probetur esse culpabilis qui uxorem capti in matrimonio uidetur esse sortitus.
     57. Ut si mulieres ad priores maritos redire noluerint,  uelut impie, ecclesiastica communione priuande sunt.
    58. Ut si uiri de captiuitate regressi, intemperantia uxorum offensi non fuerint, et uoluerint eas in coniugio recipere liberam habeant facultatem.
    59. De illo qui in paganismo uxorem suam dimiserit.
    60. De baptizato, si uxor eius infidelis conuerti noluerit.
    61. De illo qui ante baptismum mulierem uirginem acceperat.
    62. De illis feminis que nulla causa interueniente reliquerunt uiros suos.
    63. De femina que adulterum reliquerit, et adulterum acceperit.
    64. Quod neque dimissus ab uxore, neque dimissa  a marito coniungantur.
    65. De illo qui uiuente marito coniugem illius adulterasse accusatur, et eam post eius mortem sumpsisse dignoscitur.
    66. De eadem re.
    67. De illo qui uxorem habet, et sepius mechatus fuerit.
    68. Si laicus absolutus cum laica absoluta peccauerit.
    69. De uxore que conscio marito mechata fuerit.
    70. De uiro uxorem non habente, si cum uxore alterius adulterium perpetrauerit.
    71. De coniugatis qui aliqua certa re discidium fecerint, ut innupti maneant.
    72. De illis qui interueniente repudio aliis se in matrimonio  copulauerint.
    73. Si cuius uxor constuprata fuerit, et propterea maritus perdere illam machinauerit.
    74. De eo, si quis cum uxore alterius, uiuente eo, fornicatus fuerit.
    75. De ingenuo qui ingenuam acceperit uxorem, et postea se seruum fecerit.
    76. De illis coniugatis, quorum leges diuerse sunt.
    77. Cur communicantes uiri cum adulteris uxoribus non conueniant.
    78. Quod non conueniat Christianos cum hereticis nuptialia iura contrahere.
    79. Iudicii examinatio.
    80. Separatio inceste copulationis.
    81. Reconciliatio coniugatorum.
     82. De eadem re.




 Indicis capitulorum finis



BURCHARDI WORMACIENSIS ECCLESIAE EPISCOPI DECRETORUM LIBER NONUS DE FEMINIS NON CONSECRATIS.



ARGUMENTUM LIBRI.


Libro hoc de uirginibus et uiduis Deo non sacratis, de earum raptoribus, penaque iis imponenda, de legitimo matrimonio, de illegitimo concubitu eiusque penitentia tractatur.



CAP. 1.---Quod aliud sit uxor, aliud concubina, nec erret quisquis filiam suam in matrimonium concubinam habenti tradiderit.

 Non omnis mulier uiro iuncta uxor est uiri, quia nec omnis filius heres est patris. Nuptiarum autem federa inter ingenuos sunt legitima, et inter equales multo prius hoc ipsum Domino constituente, quam initium Romani iuris existeret. Itaque aliud est uxor, aliud concubina, sicut aliud est ancilla, aliud libera. Propter quod etiam Apostolus ad manifestandam harum  personarum discretionem testimonium ponit ex Genesi, ubi dicitur Abrahe: Eiice ancillam et filium eius: non enim heres erit filius ancille cum filio meo Isaac. Unde cum societas nuptiarum ita ab initio constituta sit, ut preter sexuum coniunctionem haberet in se Christi et Ecclesie sacramentum, dubium non est eam mulierem non pertinere ad matrimonium, in qua docetur nuptiale non fuisse mysterium. Igitur cuiuslibet loci laicus, si filiam suam uiro habenti concubinam in matrimonium dederit, non ita accipiendum est quasi eam coniugato dederit, nisi forte illa mulier et ingenua facta, et dotata legitime, et publicis nuptiis honestata uideatur; quia paterno arbitrio uiris coniuncte carent  culpa, si mulieres que a uiris habebantur in matrimonio non fuerunt, quia aliud est nupta, aliud concubina.



CAP. 2.---Qualis uxor legitima esse debeat.

 Qualis esse debeat uxor que habenda est secundum legem: uirgo casta et desponsata in uirginitate, et dotata legitime, et a parentibus tradita, et a sponso et a paranymphis accipienda, et ita secundum legem et Euangelium publicis nuptiis honeste in coniugium liquide sumenda: et omnibus diebus uite nisi ex consensu et causa uacandi Deo nunquam propter hominem separanda, et si fornicata fuerit dimittenda; sed illa uiuente altera non deducenda, quia adulteri regnum Dei non possidebunt, et penitentia illius per scripturas recipienda.



CAP. 3.---Ut nullus occulte nuptias celebret.


 Ut nullus fidelis cuiuscunque conditionis sit occulte nuptias faciat, sed, benedictione a sacerdote accepta, publice nubat in Domino.



CAP. 4.---Quo tempore nuptie celebrande sint.

 Quod non oporteat a Septuagesima usque in octauas Pasche, et tribus hebdomadibus ante festiuitatem sancti Ioannis Baptiste, et ab Aduentu Domini usque post Epiphaniam nuptias celebrare. Quod si factum fuerit, separentur.



CAP. 5.---Qualiter benedicantur a sacerdote sponsus et sponsa.

 Sponsus  et sponsa cum benedicendi sunt, a sacerdote, a parentibus, uel a paranymphis in ecclesia sacerdoti offerantur, et cum benedictionem acceperint, eadem nocte pro reuerentia ipsius benedictionis in uirginitate permaneant.



CAP. 6.---Ut nullum coniugium sine dote fiat.

 Nullum sine dote fiat coniugium, iuxta possibilitatem fiat dos, nec sine publicis nuptiis quisquam nubere uel uxorem ducere presumat.



CAP. 7.---Ut sponsus et sponsa ante nuptias a sacerdote benedicantur.

 Ut sponsus ac sponsa cum precibus et oblationibus a sacerdote benedicantur, et legibus sponsetur ac donetur, et a  paranymphis custodiatur, et publice solemniterque accipiatur. Biduo etiam ac triduo abstineant se, et doceantur ut castitatem inter se custodiant, certisque temporibus nubant, ut filios non spurios sed hereditarios Deo et seculo generent.



CAP. 8.---De primo coniugio.

 In primo coniugio debet presbyter missam agere et benedicere ambos, et postea se abstineant ab ecclesia XXX diebus.



CAP. 9.---Quod uir fidelis a muliere infideli separari non debeat.

 Si quis frater uxorem habet infidelem, et hec consentit habitare cum illo, non dimittat illam. Et si qua mulier habet uirum infidelem, et hic consentit habitare cum illa, non dimittat uirum.  Sanctificatus enim erit uir infidelis in muliere fideli, et sanctificata erit mulier infidelis per uirum fidelem.



CAP. 10.---Ut in Christianorum nuptiis non saltetur.

 Quod non oporteat Christianos euntes ad nuptias plaudere uel saltare, sed uenerabiliter cenare, uel prandere, sicut Christianos decet.



CAP. 11.---Ut uiduam nemo furetur in uxorem.

 Si quis uiduam furatus fuerit in uxorem, uel consentiens ei, anathema sit. Et responderunt omnes tertio: Anathema sit



CAP. 12.---Ut uirginem nemo furetur in uxorem.

 Si quis uirginem, nisi desponsauerit, furatus fuerit in uxorem, uel consentiens ei,  anathema sit. Et responderunt omnes tertio: Anathema sit!



CAP. 13.---De uirgine uel uidua furata.

 Si quis uirginem aut uiduam furatus in uxorem, nisi fuerit a se desponsatam, anathema sit.



CAP. 14.---De uirginibus que uirginitatem ante nuptias non custodierint.

 uirgines que uirginitatem suam non custodierint, si eosdem qui eas uiolauerint maritos acceperint, eo quod solas nuptias uiolauerint, post penitentiam unius anni reconcilientur. Si alios cognouerint uiros, eo quod mechate sunt, quinquennio peniteant, et sic ad communionem accedant.



CAP. 15.---Quod nulli liceat concubinam habere.


 Audite, karissimi, membra Christi, et matris catholice Ecclesie filii. Quod dico competentibus, audiant fideles; quod dico fidelibus, audiant competentes; quod dico fidelibus et competentibus, audiant penitentes; quod dico fidelibus et competentibus, et penitentibus, audiant et catechumeni, audiant omnes: omnes timeant, et nemo contemnat. Sit mihi in consolationem uester auditus, ne uobis sit in testimonium dolor meus. Competentibus dico, Fornicari uobis non liceat, sufficiant uobis uxores, concubinas uobis non licet habere. Audiat Deus, si uos surdi estis; audiant angeli eius, si uos contemnitis: Concubinas non licet uobis habere. Et si non habetis uxores, tamen non licet uobis habere concubinas,  quas postea dimittatis, ut ducatis uxores. Tanto maior damnatio uobis erit, si uolueritis habere et concubinas et uxores. Non licet habere uxores, quarum priores mariti uiuunt. Nec uobis, femine, habere uiros licet, quorum priores uxores uiuunt. Adulterina sunt ista coniugia, non iure celi, sed iure seculi: nec illam feminam licet habere, que per repudium discessit a marito, eo uiuente. Solius fornicationis causa licet uxorem adulteram dimittere, sed illa uiuente non licet alteram ducere.



CAP. 16.---De illis qui ante nuptias concubinas habuerint.

 Quale est et illud quod multi uirorum ante nuptias concubinas sibi adherere non erubescunt,  quas post aliquot annos dimittunt, et sic postea legitimas uxores accipiunt. Unde coram Deo et coram angelis eius contestor, atque denuntio, Deum et ista semper prohibuisse, et nunquam ei placuisse. Et precipue temporibus Christianis concubinas habere nunquam licet, et nunquam licebit.



CAP. 17.---Item de concubinis.

 Nulli liceat uno tempore duas uxores habere: sed neque unquam concubinam.



CAP. 18.---De ancilla, si proprio domino suo legitima fieri possit.

 Si quis ancillam suam libertate donauerit, et in matrimonio sibi  sociauerit, dubitabatur apud quosdam utrum huiusmodi nuptie legitime esse uideantur, an non. Nos itaque uetustam ambiguitatem decidentes talia connubia legitima esse censuimus. Si enim ex affectu fiunt omnes nuptie, et nichil impium, et legibus contrarium in tali copulatione fieri potest, quare predictas nuptias inhibendas existimauerimus. Omnibus uobis unus est pater in celis, et unusquisque diues et pauper, liber et seruus, equaliter pro se, et pro animabus eorum rationem daturi sunt. Quapropter omnibus cuiuscunque conditionis sint, unam legem, quantum ad Deum, habere non dubitamus.



CAP. 19.---De illo qui seruum suum, et ancillam in matrimonium coniunxerit.

  Si seruum et ancillam dominus amborum in matrimonium coniunxerit, et postea liberato seruo uel ancilla, non potest redimi qui in seruitio est, ideo matrimonia non soluantur.



CAP. 20.---De multinubis.

 Si quis multis nuptiis fuerit copulatus, penitentiam agat: conuersatio autem et fides penitentis compendit tempus.



CAP. 21.---Quod secunda coniugia secularibus non negentur, quibus tamen ad clerum minime uenire conceditur.

 Secundas nuptias, sicut secularibus inire conceditur, ita post eas nullus ad clericale sinitur uenire collegium. Alia est  enim humane fragilitati generaliter concessa licentia, alia debet esse uita diuinarum rerum seruitio dedicata.



CAP. 22.---De illis qui in plurimas nuptias inciderunt.

 De his qui in plurimas nuptias inciderunt, et tempus quidem prefinitum manifestum est, sed conuersatio eorum, et fides, tempus abbreuiat.



CAP. 23.---De illis qui tertio nuptias celebrauerint.

 Ne quisquam amplius, quam duas accipiat uxores: quia iam tertia superflua est.



CAP. 24.---De bigamis.


 De his qui secundum ecclesiasticam regulam libere ac legitime secundis nuptiis iuncti sunt, nec occulte nuptiarum copulam fecerunt, oportet ut paruo tempore transacto uacent orationibus et ieiuniis. Quibus etiam iuxta indulgentiam communionem reddi decreuimus.



CAP. 25.---De numero maritorum.

 Ubi fuerit numerus maritorum, ibi uir proprius unus esse desistit.



CAP. 26.---De ingenuo homine, si alterius ancillam pro ingenua acceperit, et post ancillam eam esse intellexerit.

 Si quis ingenuus homo ancillam alterius uxorem acceperit, et existimat quod ingenua sit, si ipsa femina postea fuerit inseruita, si eam a seruitute redimere potest, faciat: si non potest, si uoluerit, aliam accipiat. Si autem seruam eam scierat, et collaudauerat: post, ut legitimam habeat. Similiter et mulier ingenua de seruo alterius facere debet.



CAP. 27.---De femina ingenua, si seruum maritum acceperit.

 Si femina ingenua accipit seruum, sciens quia seruus esset, habeat eum: quia omnes unum patrem habemus in celis. Una lex erit, et uiro et femine.



CAP. 28.---De legitime coniunctis, si alter eorum in amentiam deuenerit.

  Si qui matrimonium sani contraxerint, et uni ex duobus amentia, aut furor, aut aliqua infirmitas accesserit, ob hanc infirmitatem coniugia talium solui non possunt. Similiter sentiendum de his qui ab aduersariis excecantur, aut membris detruncantur.



CAP. 29.---De legitimis matrimoniis seruorum.

 Dictum est nobis, quod quidam legitima seruorum matrimonia potestatiua quadam presumptione dirimant, non attendentes illud euangelicum: Quod Deus coniunxit, homo non separet. Unde nobis uisum est ut coniugia seruorum non dirimantur, etiamsi diuersos dominos habeant: sed in uno coniugio permanentes, dominis  seruiant suis. Et hoc in illis obseruandum est, ubi legalis coniunctio fuit, et per uoluntatem dominorum.



CAP. 30.---Si furiosi matrimonia contraxerint.

 Neque furiosus, neque furiosa matrimonium contrahere possunt; sed si contractum fuerit, non separentur.



CAP. 31.---De desponsata puella, si alter eam in matrimonium possit accipere.

 De coniugali autem uiolatione requisisti, si desponsatam alii puellam, alter in matrimonium possit accipere. Hoc ne fiat modis omnibus inhibemus: quia illa benedictio quam nupture sacerdos imponit, apud fideles cuiusdam  sacrilegii instar est, si ulla transgressione uioletur.



CAP. 32.---De his qui sponsas alienas rapiunt.

 De his qui sponsas alienas rapiunt, antiqua et synodali sententia obseruetur. Quod et si forte in Ecclesia euentus talis reperiri dignoscitur, ut pro salutis et religionis competentia humanius quiddam debeant tractare pontifices, sicut canonica, ut eisdem uerbis utamur, docet auctoritas, quia prior, inquiens, definitio durius: posterior autem quiddam tractauit humanius, nullo modo ut ad maximam indulgentiam descendamus, alterius sponse acceptor, sine publica transeat penitentia. Quod si hec obedire renuerit, sine ulla refragatione anathematizetur. Fautores uero illius,  iuxta modum culpe, episcopi decreto peniteant. Si uero, quod non optamus, de gradu ecclesiastico talibus nuptiis se consensorem, uel interuentorem manifeste prodiderit, a gradu proprio repellantur. Et si uerisimilibus exinde suspicionibus fuerit propulsatus, canonice se purget.



CAP. 33.---De his qui feminas rapiunt.

 Placuit ut hi qui rapiunt feminas, uel furantur, aut seducunt, eas nullatenus habeant uxores, quamuis eis postmodum conueniat, aut eas dotauerint, uel nuptialiter cum consensu parentum suorum acceperint. Si quis autem uxorem habere uoluerit, canonice et legaliter eam accipiat, et non rapiat. Qui uero eam rapuerit, uel furatus fuerit, aut seduxerit, nunquam eam uxorem  habeat.



CAP. 34.---De eadem re.

 Qui uero deinceps rapere uirgines presumpserint, uel uiduas, secundum synodalem beati Gregorii definitionem, ipsi, et complices eorum anathematizentur, et raptores sine spe coniugii perpetuo maneant.



CAP. 35.---De his qui rapiunt puellas sub nomine simul habitandi.

 Eos qui rapiunt mulieres sub nomine simul habitandi, cooperantes autem et conniuentes raptoribus, decreuit sancta synodus ut si quidem clerici sunt, decidant de gradu proprio; si uero laici, anathematizentur.



CAP. 36.---De puellis raptis nondum desponsatis.

  De puellis raptis necdum desponsatis in Chalcedonensi concilio scriptum est: Eos qui rapiunt puellas sub nomine simul habitandi, cooperantes et conniuentes raptoribus decreuit sancta synodus ut siquidem clerici sunt, decidant de gradu proprio: si uero laici, anathematizentur. Quibus uerbis datur intelligi, qualiter huius mali auctores damnandi sunt: quando participes consilium conniuentes tanto anathemate feriuntur, et iuxta canonicam auctoritatem ad coniugia legitima raptas sibi iure uindicare nullatenus possunt.



CAP. 37.---De raptis desponsatis.

 Proinde placuit, atque statutum est a sacro conuentu, ut si aliquis sponsam  alterius rapuerit, publica penitentia mulctetur, et sine spe coniugii maneat. Et si ipsa eidem crimini consentiens non fuit, licentia nubendi alii non negetur. Quod si et ipsi post hec se coniungere presumpserint, utrique usque ad satisfactionem anathematizentur.



CAP. 38.---De eadem re.

 Desponsatas puellas, et post ab aliis raptas, placuit erui, et eis reddi, quibus ante fuerant desponsate, etiamsi eis a raptoribus uis illata constiterit.



CAP. 39.---De eadam re.

 Si autem necdum eas quas rapuerant cum uoluntate parentum sub prefato desponsionis, uel dotalitii nomine in coniugium  sumptas habent, quando in omnium aures hec fuerit constitutio promulgata, ab earum coniunctione separentur, et publice penitentie subigantur. Rapte autem parentibus legaliter restituantur. Post actam uero publicam penitentiam, si etas et incontinentia exegerit, legitimo et ex utrisque partibus placito coniugio socientur. Nam in his non regulam constituimus, sed, ut uerbis Magni Leonis utamur, quid sit tolerabilius estimamus. Quod si unus ex coniugatis obierit, is qui publicam penitentiam egerit, et superstes exstiterit, iterare coniugium non presumat, nisi forte episcopus preuiderit aliquam concedere indulgentiam, ut grauiorem possit amouere offensam.



CAP. 40.---De his qui in matrimonio iuncti sunt, et concumbere non possunt.


 Quod autem interrogasti de his qui matrimonio iuncti sunt, et nubere non possunt, si ille aliam, uel illa alium ducere possit, quibus scriptum est: uir et mulier si se coniunxerint, et postea dixerit mulier de uiro, quod non possit coire cum eo, si potest probare per iustum iudicium quod uerum sit, accipiat alium: si autem ille aliam acceperit, separentur.



CAP. 41.---De eadem re.

 Si qua mulier proclamauerit, quod uir suus nunquam cum ea coisset, exeant inde ad crucem: et si uerum fuerit, separentur, et illa faciat  quod uult.



CAP. 42.---De eadem re.

 Si quis accepit uxorem, et habuit ipsam aliquo tempore, et ipsa femina dicit quod non coisset cum ea, et ille uir dicit quod sic fecit, in ueritate uiri consistat: quia uir caput est mulieris.



CAP. 43.---De eadem re.

 uir si duxerit uxorem concumbere cum ea non ualens, et frater eius clanculo eam uitiauerit, et grauidam reddiderit, separentur. Considerata autem imbecillitate, misericordia eis impartiatur ad coniugium, tantum in Domino.



CAP. 44.---De eadem re.


 De his requisitis, qui ob causam frigide nature se dicunt non posse in inuicem operam carnis dantes commisceri: Iste uero si non potest ea uti pro uxore, habeat quasi sororem. Quod si retinaculum iugale uolunt rescindere, maneant utrique innupti: nam si huic non potuit naturaliter concordare, quomodo alteri conueniet? Igitur si uir aliam uult accipere uxorem, manifesta ratio patet, quia succendente diabolo odii fomitem, exosam eam habuit, et idcirco illam dimittere mendacii falsitate molitur. Quod si mulier causatur, et dicit, uolo mater esse et filios procreare, uterque eorum septima manu propinquorum tactis sacrosanctis reliquiis, iureiurando dicat ut nunquam per commistionem  carnis coniuncti una caro effecti fuis sent, tunc uidetur mulierem secundas posse contrahere nuptias. Humanum dico propter infirmitatem carnis eorum. uir autem qui frigide nature est, maneat sine coniuge. Quod si et ille aliam copulam acceperit, tunc hi qui iurauerint periurii crimine rei teneantur, et penitentia peracta, priora cogantur recipere connubia.



CAP. 45.---De coniugatis qui secularia relinquere desiderant.

 Si quis uult coniugatus conuerti ad monasterium, non est recipiendus, nisi prius a coniuge castimoniam profitente fuerit absolutus. Nam si illa, uiuente illo, per incontinentiam alteri nupserit, procul dubio adultera erit, nec recipitur  apud Deum eiusmodi uiri conuersio, cuius sequitur coniugalis federis prostitutio. Tales ergo tunc sine culpa sequantur Christum relicto seculo, si habeant ex pari uoluntate castitatis consensum.



CAP. 46.---De uiro qui uxorem suam uelare permiserit.

 Qui uxorem suam permiserit uelare, aliam non accipiat, se similiter conuertatur.



CAP. 47.---De muliere, si sine licentia uiri sui uelum sibi imposuerit.

 Mulier, si sine licentia mariti sui uelum in caput miserit, si uiro placuerit, recipiet eam iterum ad coniugium.



CAP. 48.---De uiro qui sine uxoris permissu monasticam uitam susceperit.




Agathosa, latrix presentium, questa est maritum suum contra uoluntatem suam in monasterio urbici abbatis esse conuersum. Quod quia ad eiusdem abbatis culpam et inuidiam non est dubium pertinere, experientie tue precipimus ut diligenti inquisitione discretiat, ne forte cum eius uoluntate conuersus sit, uel ipsa se mutare promiserit. Et si hoc repererit, et illum in monasterio permanere prouideat, et hanc sicut promisit mutare compellat. Si uero nichil horum est, nec quoddam fornicationis crimen propter quod uiro licet uxorem relinquere, predictam mulierem commisisse cognoueris, ne illius  conuersio uxori relicte in seculo fieri possit perditionis occasio, uolumus ut maritum suum illi, uel si iam tonsuratus est, reddas, omni excusatione cessante. Nam si excepta fornicationis causa uirum uxorem relinquere nulla ratione conceditur, quia postquam copulatione coniugii uiri atque mulieris unum corpus efficitur, non potest ex parte conuerti, et ex parte in seculo manere.



CAP. 49.---De regina Thietbirga, que causa religionis a regia dignitate discedere uoluerat.

 Scripsit nobis Thietbirga regina, regia se uelle dignitate seu copula exui, et solam priuata uita fore contentam desiderare. Cui nos scripsimus non hoc aliter fieri posse, nisi eamdem uitam coniux eius Lotharius  elegerit. Et post pauca: De retroacta controuersia Thietbirga non debet ulterius ad iteratam responsionem promoueri. Quod bene semel definitum est, et interpositis iuramentis deliberatum, nulla debet iteratione, nisi fortassis ubi fuerit maior auctoritas, retractari.



CAP. 50.---De Lothario rege qui uxorem suam in custodia detinebat.

 uerum, sicut multorum relatu didicimus, Lotharius rex conuentum celebrare disponit, et Thietbirgam reginam examini proprio et iudicio subiicere meditatur. Et si quidem eam prestigiis falsitatis sue potuerit exhibere, quasi non fuerit legitima sua uxor, uult eam penitus a se sequestrare: sin autem, uult eam tanquam propriam  uxorem admittere, sed deinde, quasi mechata fuerit, insimulare, atque pro hoc hominem suum et hominem Thietbirge ad monomachiam impellere, et, si homo ipsius regine ceciderit, disponit hanc sine dilatione perimere. Que quantum sint omni diuine uel sanctorum Patrum, legi contraria, magnitudo prudentie uestre, credimus, iam aduertit.



CAP. 51.---De singulari certamine, quod Lotharius molitus est contra Thietbirgam uxorem suam.

 Monomachiam uero in lege non assumimus, quam preceptam fuisse non reperimus. Quam licet iniisse quosdam legamus, sicut sanctum Dauid et Goliam sacra prodit historia, nusquam tamen ut pro lege teneatur alicubi diuina sanxit auctoritas: cum hoc et huiuscemodi sectantes Deum  solummodo tentare uideantur.



CAP. 52.---De femina de adulterio inculpata, si cum marito debet inire certamen legale, sue potestati prius debet ad tempus restitui.

 Preterea siue de coniugii federe, siue de adulterii crimine iudicium sit agitandum, nulla ratio patitur Thietbirgam cum Lothario posse inire conflictum, uel legitimum controuersie inire certamen, nisi prius ad tempus fuerit sue potestati et consanguineis propriis libere sociata. Inter quos etiam locus prouidendus est, in quo nulla sit uis multitudinis formidanda, et non sit difficile testes producere, uel ceteras personas, que tam a sanctis canonibus, quam a uenerandis Romanis legibus in huiusmodi controuersiis requiruntur. Hec idcirco  diximus, ut ostendamus quem legum conflictum Lotharius congredi posse autumat, cum personam, quam in suis penetralibus quotidie fatigat, et conterit, quando uult ad iudicium educit, quando uult ad claustra reducit: et quando educta fuerit, nisi ea profiteatur que ipse preceperit, punit. Proprie igitur libertati committi, et ab omni oppressione ac potestate illius, cum quo initur conflictus, oportet liberari, atque suis liberaliter uti, et suspectas personas conuenit declinare, que se ab obiectis ostendere cupit immunem.



CAP. 53.---De eadem re.

 Itaque summo studio Thietbirgam coniugem tuam tanquam propriam carnem fouere ac diligere procurato, et ne illam a te ullo pacto  consentias discedere, uigilanter attende. Unde si uult a te discedere, corripe, imo corrige eam, et a tali intentione per omnia reuocare satage. Iam uero si amore pudicitie separationem querit, et coniugalis connubii solutionem efflagitat, certum est, Apostolo dicente, quia mulier sui corporis potestatem non habet, sed uir. uerum si et ipse pudicitiam sectatus religionis obtentu copulam dissoluere uis, tantum ne simulate fiat concedimus. Nam licet sit scriptum: Quod Deus coniunxit, homo non separet, Deus tamen et non homo separat, quando diuini amoris intuitu, ex consensu utriusque coniugis matrimonia dissoluuntur. Si ergo hoc modo uis, gratuito permittimus animo, celeremque prebemus assensum: aliter autem fieri mutuam separationem  uestram prohibemus.



CAP. 54.---De illis qui in alias prouincias fugerint, aut suos seniores secuti fuerint, et uxores suas domi reliquerint.

 Si quis necessitate ineuitabili cogente in alium ducatum seu prouinciam fugerit, et uxor eius, cum ualet et potest, amore parentum aut rerum suarum eum sequi noluerit, ipsa omni tempore quandiu uir eius quem secuta non fuit, uiuit, semper innupta permaneat. Ille uero qui necessitate cogente in alia patria manet, si nunquam in suam patriam se reuersurum sperat, si se continere non potest, aliam uxorem accipiat, tamen cum penitentia.



CAP. 55.---De feminis que, captis uiris uel in captiuitatem missis, aliis nupserunt.


 Quod debeant femine, que, captis uiris et in captiuitatem ductis, aliis uiris nupserant, putantes interemptos maritos, remeatis de captiuitate prioribus uiris copulari, ut cuique id quod legitime habuit reformetur, et recipiat unusquisque quod suum est, et redintegrentur federa nuptiarum.



CAP. 56.---Quod non probetur esse culpabilis, qui uxorem capti in matrimonio uidetur esse sortitus.

 Nec tamen culpabilis iudiciter, et tanquam alieni iuris peruersor habeatur, qui personam eius mariti qui iam non esse existimabatur, assumpsit. Si enim multa que ad  eos qui in captiuitatem ducti sunt pertinebant, in ius alienum transire potuerunt, tamen plenum iustitie est ut iisdem reuersis propria reformentur. Quod si in mancipiis, uel in agris, aut etiam in domibus ac possessionibus rite seruatur, quanto magis in coniugiorum redintegratione faciendum sit, ut quod bellica necessitate turbatum est, pacis remedio reformetur?



CAP. 57.---Ut si mulieres ad priores maritos redire noluerint, uelut impie ecclesiastica communione priuande sint.

 Si autem alique mulieres ita posteriorum uirorum amore sunt capte, ut malint his coherere quam ad legitimum redire consortium, merito sunt notande, ita ut ecclesiastica communione  priuentur: que de re excusabili contaminationem criminis elegerunt, ostendentes sibimet pro sua incontinentia placuisse, quod iusta remissio poterat expiare. Redeant ergo in suum statum uoluntaria redintegratione coniugia, neque ullo modo ad opprobrium male uoluntatis trahatur quod conditio necessitatis extorsit: quia sicut he mulieres que reuerti ad uiros suos noluerint, impie sunt habende, ita ille que in affectum ex Deo initum redeunt merito sunt laudande.



CAP. 58.---Ut si uiri de captiuitate regressi intemperantia uxorum offensi non fuerint, et uoluerint eas in coniugio recipere, liberam habeant facultatem.

 Et ideo si uiri post longam captiuitatem reuersi, ita in dilectione suarum  coniugum perseuerent ut eas cupiant in suum redire consortium, omittendum est et inculpabile iudicandum quod necessitas intulit, et restituendum est quod fides poscit.



CAP. 59.---De illo qui in paganismo uxorem suam dimiserit.

 Si quis gentilis gentilem dimiserit uxorem ante baptisma, post baptismum in potestate eius erit eam habere, uel non habere.



CAP. 60.---De baptizato, si uxor eius infidelis conuerti noluerit.

 Simili modo si unus ex coniugatis baptizatus est, et alter gentilis, et sequi non uult, sit sicut dicit Apostolus: Infidelis si discedit, discedat.



CAP. 61.---De illo qui ante baptismum mulierem uirginem acceperat.


 Si quis habuerit uxorem uirginem ante baptisma, uiuente illa post baptisma alteram habere non potest. Crimina in baptismo soluuntur, non coniugia.



CAP. 62.---De illis feminis que, nulla causa interueniente, reliquerunt uiros suos.

 Item femine que nulla precedente causa reliquerunt uiros suos, et alteri se copulauerunt, et in hoc permanere uoluerint, nec in fine accipiant communionem.



CAP. 63.---De femina que adulterum reliquerit, et adulterum acceperit.

 Item femina fidelis que  adulterum maritum reliquerit fidelem, et adulterum ducit, prohibeatur ne ducat. Si autem duxerit, non prius accipiat communionem quam is quem reliquit de seculo exierit, nisi forte necessitas infirmitatis dare compulerit.



CAP. 64.---Quod neque dimissus ab uxore, neque dimissa a marito, alteri coniungantur.

 Placuit ut secundum euangelicam et apostolicam disciplinam, neque dimissus ab uxore, neque dimissa a marito, alteri coniungantur, sed ita maneant, aut sibimet reconcilientur. Quod si contempserint, ad penitentiam redigantur.



CAP. 65.---De illo qui uiuente marito coniugem illius adulterasse accusatur, et eam post eius obitum sumpsisse dignoscitur.

  Is qui uiuente marito coniugem illius adulterasse accusatur, et eo in proximo defuncto eamdem sumpsisse dignoscitur, omnimodis publice penitentie subigatur. De quo etiam post penitentiam prefata, si expedierit, seruabitur regula, nisi forte, id est, aut mulier uirum qui mortuus fuerat occidisse notetur, aut propinquitas uel alia quelibet actio criminalis impediat. Quod si probatum fuerit, sine ulla spe coniugii cum penitentia perpetuo maneant. Si autem negauerit se eamdem feminam uiuente uiro nequaquam adulterasse, et prefati homicidii neuter eorum reus exstiterit, et probatis testibus neuter eorum conuinci potuerit, purgent legaliter famam sue opinionis, et  sumpto utantur coniugio, si alia, ut diximus, non impedierit ratio.



CAP. 66.---De eadem re.

 Relatum est auribus sanctorum sacerdotum, quemdam alterius uxorem stupro uiolasse, insuper et meche, uiuente uiro suo, iuramentum dedisse, ut post legitimi mariti mortem, si superuixisset, duceret uxorem. Quod et factum est. Tale igitur connubium prohibemus et anathematizamus.



CAP. 67.---De illo qui uxorem habet, et sepius mechatus est.

 Si quis fidelis habens uxorem non semel sed sepius fuerit mechatus, in fine mortis est conueniendus. Quod si se  promiserit cessaturum, detur ei communio. Si resuscitatus rursus fuerit mechatus, placuit ulterius non illudere alios de communione pacis.



CAP. 68.---Si laicus absolutus cum laica absoluta peccauerit.

 Si laicus cum laica femina, id est, uterque absolutus a lege coniugi concubuerit, tres annos peniteant. Et quanto sepius et negligentius ea peccata commiserunt, tanto magis et tempus addatur, et modus penitentie.



CAP. 69.---De uxore que conscio marito mechata fuerit.

 Si conscio marito et ipso consentiente uxor mechata fuerit, placuit nec in fine dandam eis communionem. Si uero eam  reliquerit, et separati fuerint, et digne penituerint, post decem annos accipiant communionem.



CAP. 70.---De uiro uxorem non habente, si cum alterius uxore adulterium perpetrauerit.

 Quod si uir non habens uxorem cum alterius uxore adulterium perpetrauit, aut si qua mulier non habens uirum cum alterius uiro, ille qui fedus uiolauit coniugii, uII annos, ut supra dictum est, peniteat. Ille qui lege coniugii non tenetur, quinque annos peniteat. Neque enim equalis penitentia danda est his quibus sufficere poterat ad explendam libidinem suam coniugum amplexus: et illis qui, coniuge carentes, ardore libidinis impellente, in fornicationem ceciderunt.



CAP. 71.---De coniugatis qui aliqua certa re discidium fecerint, ut innupti maneant.


 Apostolus Paulus dicit: His qui sunt in coniugio precipio, non ego, sed Dominus, uxorem a uiro non discedere: quod si discesserit, manere innuptam, aut uiro suo reconciliari. Potest enim fieri ut discedat ea causa qua Dominus permisit. Aut si femine licet uirum dimittere etiam propter causam fornicationis, et non licet uiro, quid respondebimus de hoc quod dicit posterius: Et uir uxorem non dimittat? Quare non addidit, excepta causa fornicationis, quod Dominus permittit: nisi quia similem formam uult intelligi, ut si dimiserit quod causa fornicationis permittitur, maneat sine uxore, aut reconcilietur uxori? Et post pauca: Dominus autem permisit causa fornicationis  uxorem dimitti, sed quia permisit, non iussit.



CAP. 72.---De illis qui, interueniente repudio, aliis se in matrimonium copulauerint.

 De his etiam requisiuit dilectio tua, qui interueniente repudio aliis se matrimonio copulauerunt, quos in utraque parte adulteros esse manifestum est. Qui uero uel uxore uiuente, quamuis dissociatum esse uideatur coniugium, ad aliam copulam festinarunt, neque possunt adulteri non uideri, in tantum ut he etiam persone quibus tales coniuncti sunt, etiam ipse adulterium commisisse uideantur, secundum illud quod legimus in Euangelio: Qui dimiserit uxorem suam, et duxerit aliam, mechatur. Et ideo omnes a communione fidelium abstinendos. De parentibus autem aut  propinquis eorum nichil tale statui potest, nisi si incentores illiciti consortii fuisse uideantur.



CAP. 73.---Si cuius uxor constuprata fuerit, et propterea maritus perdere illam machinauerit.

 Si cuius uxor constuprata fuerit, et propterea maritus capitali sententia delere illam machinauerit, ipsa uero, urgente mortis periculo, ad episcopum confugerit, et auxilium quesierit, operosiori tamen si potest episcopus labore desudet ne occidatur; si uero non potest, nullo modo liceat ei requirenti eam reddere ad occidendum, que se ei obtulit ad defendendum: sed solerti cura transmittat eam ad locum quem ipsa delegerit, ut secura possit uiuere. Si uero interdum maritus  eam inuenerit, et repetierit, secundum seculum potestatem habuerit quid ei agere uelit; sed audiat S. Augustinum dicentem: Cum enim uir a uirtute nomen accepit, et mulier a mollitie, id est fragilitate, quare contra crudelissimam libidinis bestiam uult unusquisque uxorem suam esse uictricem, cum ipse ad primum libidinis ictum uictus cadat? Nam quidquid contra fidem catholicam non licet mulieribus, nec uiris licebit. Si autem eadem mulier timore perterrita, a loco ubi eam episcopus destinauit aufugerit, et uir eius ab episcopo semel, aut bis, uel sepius repetierit, si uitam ei obtinere possit, perquirat et reddat: sin autem, omnino non reddat. Maritus uero, quandiu ipsa uiuat, nullo modo alteram ducat.



CAP. 74.---De eo, si quis cum uxore alterius, uiuente eo, fornicatus fuerit.


 Illud uero communi decreto secundum canonum instituta definimus et preiudicamus, ut si quis cum uxore alterius, uiuente eo, fornicatus fuerit, moriente marito synodali iudicio aditus ei claudatur illicitus, ne ulterius ei coniungatur matrimonio, quam prius polluit adulterio. Nolumus enim nec Christiane religioni conuenit ut ullus ducat in coniugium, quam prius polluit per adulterium.



CAP. 75.---De ingenuo qui ingenuam acceperit uxorem, et postea seruum se fecerit.

 Perlatum est ad sanctam synodum quod  quidam ingenuus ingenuam acceperit uxorem, et post filiorum procreationem occasione diuortii cuiusdam seruum se fecerit, utrum necessario mulierem tenere debeat, et, si tenuerit, utrum illa quoque secundum secularem legem seruituti subiici debeat. Iudicatum est uxorem minime debere dimitti, non tamen ob Christi legem mulierem in seruitutem redigi, dum ille non ex consensu coniugis se seruum fecit, quem liberum ipsa maritum accepit.



CAP. 76.---De illis coniugatis quorum leges diuerse sunt.

 De Francia nobilis quidam homo nobilem de Saxonia Saxonum lege duxit uxorem. Tenuit multis annis, et ex ea filios procreauit. uerum quia non iisdem utuntur legibus Saxones et  Franci, causatus est quod eam non sua, id est Francorum lege desponsauerit, uel acceperit, aut dotauerit: dimissaque illa, duxit alteram. Definiuit super hoc sancta synodus, ut ille transgressor euangelice legis subiugatur penitentie; a secunda coniuge separetur, priorem resumere cogatur.



CAP. 77.---Cur communicantes uiri cum adulteris uxoribus non conueniant.

 Cur uiri cum adulteris non conueniant, et illud desideratum est sciri, cur communicantes uiri cum adulteris uxoribus non conueniant, cum contra uxores in consortio adulterorum uirorum manere uideantur, dum super hoc Christiana religio adulterium in utroque sexu pari ratione contemnet, sed uiros suos mulieres non  facile de adulterio accusant, et non habent latentia peccata uindictam. uiri autem liberius uxores adulteras apud sacerdotes deferre consueuerunt, et ideo mulieribus prodito earum crimine communio denegatur, uirorum autem, latente commisso, non facile quisquam ex suspicionibus abstinetur, qui utique submouebitur si eius flagitium detegatur. Cum ergo par causa sit interdum probatione cessante, uindicte ratio conquiescit.



CAP. 78.---Quod non conueniat Christianos cum hereticis nuptialia iura contrahere.

 Quod non oporteat cum hereticis uniuersis nuptiarum federa celebrare, nec eis filios dare uel filias, sed magis accipere, si tamen Christianos se fieri permittant.



CAP. 79.---Iudicii examinatio.


De hoc quod mihi reputatum est in hac synodo, quod simul cum ista femina adulterium uel fornicationem fecissem, quod non ego ita feci, nec inde me culpabilem recognosco, sic me Deus adiuuet ad istud iudicium.



CAP. 80.---Separatio inceste copulationis.

Ab isto die in antea cum ista femina cum qua  adulterium uel fornicationem fecisti, unde disciplinam uel penitentiam suscepisti, amplius non adulterabis, nec fornicaberis cum ea, nec aliam uxorem accipies, nisi post peractam penitentiam tibi licentia data fuerit ab episcopo, aut ab eius misso: sic te Deus ad iuuet.



CAP. 81.---Reconciliatio coniugatorum.

Ab isto die in antea istam tuam coniugem nomine N. quam iniuste dimiseras ita tenebis, sicut per reectum maritus suam debet habere coniugem, in dilectione et debita disciplina: nec eam per ullum malum ingenium a te separabis, nec ea uiuente aliam accipies: sic te Deus adiuuet.



CAP. 82.---De eadem re.


A modo in antea istum tuum maritum quem iniuste dimiseras ita tenebis et amplexaberis, et ei in seruitio, in amore et in timore ita eris subiecta et obediens, sicut per rectum uxor suo debet subiecta esse marito, nec unquam ab eo te separabis, nec illo uiuente alteri uiro te sociabis, nec coniugio aut adulterio: sic te Deus adiuuet.


 FINIS LIBRI NONI.



[LIBER DECIMUS.]



INDEX CAPITULORUM LIBRI DECIMI.

     CAP. 1. Ut episcopi de parochiis suis sortilegos et maleficos expellant.
    2. De cultoribus arborum.
    3. De cultoribus idolorum.
    4. De eadem re.
    5. De illis qui diuinationes requirunt.
    6. De illis qui ritum paganorum obseruant.
    7. De illis qui auguriis et incantationibus subseruiunt.
    8. De eadem re.
    9. De illis qui sortes obseruant.
    10. De arboribus quas uulgus colit.
    11. De illis qui dies et menses obseruant.
    12. De illis qui demonibus immolant.
    13. De illis qui traditiones gentilium obseruant.
     14. De mulierculis que infantes suos pro sanitate in fornacem aut supra tectum ponunt.
    15. Quod non liceat iniquas obseruationes Kalendar. agere.
    16. De illis qui Kalendas Ianuarias ritu paganorum colere presumunt
    17. De eadem re.
    18. De bubulcis uel uenatoribus, qui suas incantationes exercuerint.
    19. Quod non liceat mulierculas Christianas uanitates in suis lanificiis obseruare.
    20. Quod non liceat cum incantationibus herbarum collectionem fieri.
    21. De illis qui ad arbores, uel ad fontes iaculas incenderint.
     22. Ut uaticinatores cesi de ciuitatibus eiiciantur.
    23. De illis qui phylacteriis utuntur.
    24. Item de mulierculis incantatricibus.
    25. De illis qui manducant, aut bibunt, aut portant super se aliquid ad Dei iudicium subuertendum.
    26. De illis qui in tabulis, aut in codicibus futura requirunt.
    27. De illis qui sortes sanctorum requirunt.
    28. De illis maleficis, qui sperant se mentes hominum peruertere posse.
    29. De eadem re.
    30. De illis qui ad suas uanitates perficiendas demones inuocant.
    31. De illis qui nocturna sacrificia demonum celebrauerint.
     32. De illis qui ad arbores uel ad fontes aliqua uota uouerunt.
    33. De illis, qui, quando luna obscuratur, clamores suos et maleficia sua exercuerint.
    34. De illis qui uanitates suas in excubiis exercuerint.
    35. De eadem re.
    36. De conuiuiis que fiunt ritu paganorum.
    37. De eadem re.
    38. Ne fideles in cemeteriis prandere presumant.
    39. De illis qui balationes fecerint, et se in alienas formas transmutauerint.
    40. Quod incantationes et magice artes laquei diaboli sint.
     41. De illis qui salutem non a Saluatore, sed ab eius creatura requirunt.
    42. De eadem re.
    43. De eadem re.
    44. De exsecrabilibus remediis, quas medici suis in precantationibus faciunt.
    45. De natura demonum.
    46. de diuinatione demonum.
    47. De eadem re.
    48. De sacerdotibus et reliquis ecclesiasticis ordinibus qui magos, hariolos, aut diuinos consulunt.
    49. De illis qui ad fascinum incantationes fecerint.
    50. Quod demoniacum petras, uel herbas sine incantatione liceat portare.
    51. Ut malefici, nisi se corrigant, regnum Dei non  possideant.
    52. De illis qui murmurant.
    53. De eadem re.
    54. De eadem re.
     55. De contentiosis.
    56. De illis qui in lingua lasciui fuerint.
    57. De illis qui per odium dissidentes exstiterint.
    58. De illo qui odio habet aliquem, et ad pacem reuerti noluerit.
    59. De eadem re.
    60. De eadem re.
    61. De eadem re.
    62. De illis qui contentiones et rixas amauerint.
    63. De illis qui faciles sunt ad detrahendum.
    64. De illis qui contra episcopos suos conspirauerint.
    65. De eadem re.
    66. De clericis maledicis.
    67. De illis qui detrahunt suis prioribus.
     68. De clericis uel monachis coniurantibus, uel conspirantibus contra episcopum suum.
    69. De eadem re.




Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER DECIMUS DE INCANTATORIBUS ET AUGURIBUS.



ARGUMENTUM LIBRI.


Libro hoc de incantatoribus, de auguribus, diuinis, sortilegis et uariis illusionibus diaboli, de maledicis, contentiosis, conspiratoribus, deque singulorum penitentia tractatur.



CAP. 1.---Ut episcopi de parochiis suis sortilegos et maleficos expellant.

 Ut episcopi eorumque ministri omnibus uiribus elaborare studeant, ut perniciosam et a diabolo inuentam sortilegam et maleficam artem penitus ex parochiis suis eradicent: et si aliquem uirum aut feminam huiuscemodi sceleris sectatorem inuenerint, turpiter dehonestatum de parochiis suis eiiciant. Ait enim Apostolus: Hereticum post unam et secundam admonitionem  deuita, sciens quia subuersus est, qui eiusmodi est. Subuersi sunt, et a diabolo capti tenentur, qui, derelicto creatore suo, a diabolo suffragia querunt, et ideo a tali peste mundari debet sancta Ecclesia. Illud etiam non omittendum, quod quedam scelerate mulieres retro post Satanam conuerse, demonum illusionibus, et phantasmatibus seducte, credunt se et profitentur nocturnis horis, cum Diana paganorum dea, uel cum Herodiade et innumera multitudine mulierum equitare super quasdam bestias, et multa terrarum spatia intempeste noctis silentio pertransire eiusque iussionibus  uelut domine obedire et certis noctibus ad eius seruitium euocari. Sed utinam he sole in perfidia sua perissent, et non multos secum in infidelitatis interitum pertraxissent. Nam innumera multitudo hac falsa opinione decepta hec uera esse credit, et credendo a recta fide deuiat, et in errore paganorum reuoluitur, cum aliquid diuinitatis, aut numinis extra unum Deum esse arbitratur. Quapropter sacerdotes per Ecclesias sibi commissas populo omni instantia predicare debent, ut nouerint hec omnimodis falsa esse, et non a diuino, sed a maligno spiritu talia phantasmata mentibus infidelium irrogari. Siquidem ipse Satanas, qui transfigurat se in angelum lucis, cum mentem cuiuscunque muliercule ceperit, et hanc sibi per infidelitatem  et incredulitatem subiugauerit, illico transformat se in diuersarum personarum species atque similitudines, et mentem quam captiuam tenet in somnis deludens, modo leta, modo tristia, modo cognitas, modo incognitas personas, ostendens, per deuia queque deducit. Et cum solus spiritus hoc patitur, infidelis mens hec non in animo, sed in corpore euenire opinatur. Quis enim non in somnis et nocturnis uisionibus extra seipsum educitur, et multa uidet dormiendo, que nunquam uiderat uigilando? Quis uero tam stultus et hebes sit, qui hec omnia que in solo spiritu fiunt, etiam in corpore  accidere arbitretur? Cum Ezechiel propheta uisiones Domini in spiritu non in corpore uidit. Et Ioannes apostolus Apocalypsis sacramenta in spiritu non in corpore uidit, et audiuit sicut ipse dicit: Statim, inquit, fui in spiritu. Et Paulus non audet se dicere raptum in corpore. Omnibus itaque publice annuntiandum est, quod qui talia et his similia credit, fidem perdit, et qui fidem rectam in Deo non habet, hic non est eius, sed illius in quem credit, id est diaboli. Nam de Domino nostro scriptum est: Omnia per ipsum facta sunt. Quisquis ergo aliquid credit posse fieri, aut aliquam creaturam in melius aut in deterius immutari, aut transformari in aliam speciem, uel similitudinem, nisi ab ipso Creatore qui omnia fecit et per quem  omnia facta sunt, procul dubio infidelis est et pagano deterior.



CAP. 2.---De eultoribus arborum.

 Peruenit ad nos quosdam, quod dici nefas est, arbores colere, et multa alia contra Christianam fidem illicita perpetrare: et miramur cur hoc fraternitas uestra districta emendare ultione distulerit. Propterea scriptis presentibus adhortamur hos diligenti inuestigatione perquiri, et ueritate cognita, talem in eis faciatis exercere uindictam, quatenus et Deus placari possit, et aliis eorum ultio correctionis exemplum sit.



CAP. 3.---De cultoribus idolorum.

 Contra idolorum namque cultores, uel aruspicum atque sortilegorum, fraternitatem  tuam uehementius pastorali hortamur inuigilare custodia, atque publice in populo contra huius rei uiros sermonem facere, eosque a tali labe sacrilegii, et diuini intentione iudicii, et presentis uite periculo adhortatione suasoria reuocare. Quos tamen si emendare se a talibus atque corrigere nolle repereris, feruenti comprehendere zelo te uolumus: et quidem, si serui sunt, uerberibus, cruciatibusque quibus ad emendationem peruenire ualeant, castigare. Si uero sunt liberi inclusione digni, districtaque sunt in penitentia dirigendi, ut qui salubria et a mortis periculo reuocantia audire uerba contemnunt, cruciatus saltem eos corporis ad desideratam mentis ualeat reducere sanitatem.



CAP. 4.---De eadem re.

  Peruenit ad nos quod quosdam incantatores atque sortilegos fueris insecutus, et omnino nobis sollicitudinem, zelumque tuum gratum fuisse cognoscas. Sed moleste tulimus quod te dubitare, ne ab eis nobis contra experientiam tuam surripi potuisset, didicimus, dum quando certus esse ac scire debueris, hoc tibi apud nos ad commendationem magis proficere, non ad culpam adscribi. Et ideo studii tui sit sollicite querere, et quoscunque inueneris huiusmodi Christi inimicos ita districta ultione corrige, ut et nos de experientia tua melius possimus habere iudicium, et Deo te nostro, quod maxime studendum est, ualeas commendare.



CAP. 5.---De illis qui diuinationes requirunt.


 Qui diuinationes expetunt, et more gentilium subsequuntur, aut in domos suas huiuscemodi homines introducunt, exquirendi aliquid, arte malefica, aut expiandi causa, sub regula quinquennii iaceant, secundum gradus penitentie definitos.



CAP. 6.---De illis qui ritum paganorum obseruant.

 Si quis paganorum consuetudinem sequens, diuinos et sortilegos in domum suam introduxerit, quasi ut malum foras mittat, aut maleficia inueniat, quinque annos peniteat.



CAP. 7.---De illis qui auguriis et incantationibus subseruiunt.

  Auguriis uel incantationibus seruientem, a conuentu Ecclesie separandum. Similiter et Iudaicis superstitionibus, uel feriis inherentem.



CAP. 8.---De eadem re.

 Qui auguriis uel diuinationibus inseruiunt, uel qui credit ut aliqui hominum sint immissores tempestatum: uel si qua mulier diuinationes, uel incantationes diabolicas fecerit, uII annos peniteat.



CAP. 9.---De illis qui sortes obseruant.

 Auguria uel sortes que dicuntur false sanctorum, uel diuinationes, qui eas obseruauerint, uel quarumcunque scripturarum, uel uotum uouerint,  uel persoluerint ad arborem, uel ad lapidem, uel ad quamlibet rem, excepto ad Ecclesiam, omnes excommunicentur. Si ad penitentiam uenerint, clerici annos tres, laici annum unum et dimidium, peniteant.



CAP. 10.---De arboribus quas uulgus colit.

 Summo studio decertare debent episcopi, et eorum ministri, ut arbores demonibus consecrate quas uulgus colit, et in tanta ueneratione habet, ut nec ramum uel surculum inde audeat amputare, radicitus excidantur, atque comburantur. Lapides quoque quos in ruinosis locis et siluestribus demonum ludificationibus decepti uenerantur, ubi et uota uouent et deferunt, funditus effodiantur, atque in tali loco  proiiciantur, ubi nunquam a cultoribus suis uenerari possint. Et omnibus annuntietur quantum scelus sit idololatria, et qui hec ueneratur et colit quasi Deum suum negat, et Christianitati abrenuntiat, et talem penitentiam inde suscipiat quasi idola adorasset: omnibusque interdicantur ut nullus uotum faciat, aut candelam uel aliquod munus pro salute sua rogaturus alibi deferat, nisi ad ecclesiam Domino Deo suo. Scriptum est enim: uouete et reddite Domino Deo uestro. Nouimus siquidem quanta Dominus antiquo populo per prophetas suos comminatus est qui in lucis sacrificabant, et in excelsis immolabant. Si quis hec transgressus fuerit, fidem perdidit, et est infideli deterior. Et idcirco omni modo  a sancte Ecclesie consortio abscindatur, et nisi digne penituerit, non recipiatur.



CAP. 11.---De illis qui dies et menses obseruant.

 Apostolus dicit: Dies obseruatis, et menses, et tempora, et annos: timeo ne sine causa laborauerim in uobis. Dies obseruant, qui dicunt: Puto crastino proficiscendum non est. Post crastinum enim non debet aliquid inchoari, et sic solent magis decipi. Hi autem colunt menses, qui cursum lune perscrutantur, dicentes: Septima luna strumenta confici non debent: nona autem luna emptum seruum domum duci non oportet. Et per hec facilius solent aduersa prouenire. Tempora uero obseruant, cum dicunt: Hodie ueris initium est, et ideo festiuitas est. Et rursum: Posterum  est, domum egredi non licet. Annos sic colunt, cum dicunt: Kalendis Ianuarii nouus est annus, quasi non quotidie annus impleatur. Hec superstitio longe debet esse a seruis Dei. Si quis in hac perfidia detegitur, clerici, annum unum; laici dimidium peniteant.



CAP. 12---De his qui demonibus immolant.

 Nam de his qui demonibus immolant Theodori episcopi constitutiones habemus, in quibus scriptum est: Qui immolant demoniis in minimis, annum unum peniteant; qui uero in magnis, X annos peniteant.



CAP. 13.---De illis qui traditiones gentilium obseruant.

 Non licet Christianis  traditiones gentilium obseruare, uel colere elementa, aut lunam, aut stellarum cursum, et inanem signorum fallaciam considerare pro domo facienda, et ad coniugia socienda. Scriptum est enim: Omnia quecunque facitis in uerbo aut in opere, in nomine Domini nostri Iesu Christi facite, gratias agentes Deo. Si quis autem fecerit, seuerissime corripiatur, et canonice peniteat.



CAP. 14.---De mulierculis, que infantes suos pro sanitate in fornacem aut supra tectum ponunt.

 Mulier si qua filium suum ponit supra tectum, aut in fornacem pro sanitate febrium, unum annum peniteat.



CAP. 15.---Quod non liceat iniquas obseruationes Kalendarum agere.

  Non licet iniquas obseruationes agere Kalendarum, et otiis uacare, neque lauro, aut uiriditate arborum cingere domos. Omnis hec obseruatio paganorum est.



CAP. 16. De illis qui Kalendas Ianuarias ritu paganorum colere presumunt.

 Si quis Kalendas Ianuarias ritu paganorum colere, uel aliquid plus noui facere propter nouum annum, aut mensas cum lapidibus uel epulis in domibus suis preparare, et per uicos et plateas cantatores et choros ducere presumpserit, anathema sit.



CAP. 17.---De eadem re.

 Si quis in Kalendis Ianuariis aliquid fecerit quod a paganis inuentum est, et dies  obseruat et lunam, et menses, et horarum effectiua potentia aliquid sperat in melius aut in deterius uerti, anathema sit.



CAP. 18.---De bubulcis, uel uenatoribus qui suas incantationes exercuerint.

 Perscrutandum si aliquis subulcus, uel bubulcus, siue uenator, uel ceteri huiusmodi, dicat diabolica carmina super panem, aut super herbas, aut super quedam nefaria ligamenta, et hec aut in arbore abscondat, aut in biuio, aut in triuio proiiciat, ut sua animalia liberet a peste et clade, et alterius perdat. Que omnia idololatriam esse nulli fideli dubium est: et ideo summopere sunt exterminanda.



CAP. 19.---Quod non liceat mulierculas Christianas uanitates in suis lanificiis obseruare.

  Non licet mulieres Christianas, uanitatem in suis lanificiis obseruare, sed Deum inuocent adiutorem, qui eis sapientiam texendi donauit.



CAP. 20.---Quod non liceat cum incantationibus herbarum collectionem fieri.

 Non licet in collectione herbarum medicinalium aliquas obseruationes uel incantationes attendere, nisi tantum cum symbolo diuino, et Oratione Dominica, ut Deus et Dominus noster honoretur.



CAP. 21.---De illis qui ad arbores uel ad fontes faculas incenderint.

 Si in alicuius presbyteri parochia infideles, aut faculas incenderint, aut arbores,  aut fontes, aut saxa uenerantur, si hoc eruere neglexerit, sacrilegium se fecisse cognoscat, presumptor aut hortator rei ipsius. Si admonitus hoc emendare neglexerit, communione priuetur.



CAP. 22.---Ut uaticinatores cesi de ciuitatibus eiiciantur.

 uaticinatores, qui se futura scire dicunt, cesi de ciuitate eiiciantur.



CAP. 23.---De illis qui phylacteriis utuntur.

 Si quis hariolos, aruspices, uel incantatores obseruauerit, aut phylacteriis usus fuerit, anathema sit.



CAP. 24.---Item de mulierculis incantatricibus.

  Mulier si diuinationes uel incantationes diabolicas fecerit, annum unum peniteat, uel tres quadragesimas, uel quadraginta dies secundum qualitatem delicti.



CAP. 25.---De illis qui manducant aut bibunt, aut portant super se aliquid ad Dei iudicium subuertendum.

 Si aliquis manducat, aut bibit, aut portat super se unde existimat Dei iudicium peruertere posse, et exinde comprobatus fuerit, eadem sententia feriatur qua magi, et harioli, et incantatores feriuntur.



CAP. 26.---De illis qui in tabulis aut in codicibus futura requirunt.

 In tabulis uel codicibus  sorte futura non sunt requirenda, et ut nullus in Psalterio, uel in Euangelio, uel in aliis rebus sortiri presumat, nec diuinationes aliquas in aliquibus rebus obseruare. Quod si fecerit, quadraginta dies peniteat.



CAP. 27.---De illis qui sortes sanctorum requirunt.

 Nec illud est pretereundum quod maxime fidem religionis infestat, quod aliqui clerici uel laici student auguriis, et sub nomine ficte religionis, quam sortes sanctorum uocant, diuinationis scientiam profitentur, aut quarumcunque scripturarum inspectione futura promittunt. Quincunque clericus, uel laicus in eo detectus fuerit talia consulere, uel docere, ab Ecclesia eiiciatur.



CAP. 28.---De illis maleficis qui sperant se mentes hominum peruertere posse.

  Malefici uel incantatores, uel immissores tempestatum, uel qui per inuocationem demonum mentes hominum perturbant, anathematizati abiiciantur: et si emendare uoluerint, clerici tres annos, laici unum annum peniteant.



CAP. 29.---De eadem re.

 Perquirendum si aliqua femina sit, que per quedam meleficia et incantationes mentes hominum se immutare posse dicat, id est, ut de odio in amorem, aut de amore in odium conuertat, aut bona hominum aut damnet, aut subripiat. Et si aliqua est que se dicat cum demonum turba, in similitudinem mulierum transformata, certis noctibus equitare super quasdam bestias, et in eorum consortio adnumeratam  esse, hec talis omnimodis scopis correpta, ex parochia eiiciatur.



CAP. 30.---De illis qui ad suas uanitates perficiendas demones inuocant.

 Quicunque pro curiositate futurorum, uel inuocatorem demonum, uel diuinos quos hariolos appellant, uel aruspices qui auguria colligunt, consuluerint, clerici ab omni officio remoti, tres annos, laici duos annos peniteant.



CAP. 31.---De illis qui nocturna sacrificia demonum celebrauerint.

 Quicunque nocturna sacrificia demonum celebrauerint, uel incantationibus demones quacunque arte ad sua uota inuitauerint, tres annos peniteant.



CAP. 32.---De illis qui ad arbores uel ad fontes aliqua uota uouerint.


 Perscrutandum si aliquis uota ad arbores, uel ad fontes, uel ad lapides quosdam quasi ad altaria faciat, aut ibi candelam seu quodlibet munus deferat, ueluti ibi quoddam numen sit, quod bonum aut malum possit inferre.



CAP. 33.---De illis qui, quando luna obscuratur, clamores suos et maleficia sua exercuerint.

 Quicunque exercuerint hoc, quando luna obscuratur, ut cum clamoribus suis ac maleficiis et sacrilego usu se posse defendere credant, et quicunque diuinos precantatores phylacteria etiam diabolica, uel characteres diabolicos, uel herbas, uel sucos, suis uel sibi impendere  tentauerint, uel quintam feriam in honorem Iouis, uel Kalen. Ianua. secundum paganam consuetudinem honorare presumpserit, monachus u, clericus Iu, laicus II, annos peniteat.



CAP. 34.---De illis qui uanitates suas in excubiis exercuerint.

 Laici qui excubias funeris obseruant, cum timore et tremore et reuerentia hoc faciant. Nullus ibi presumat diabolica carmina cantare, non ioca et saltationes facere, que pagani diabolo docente adinuenerunt. Quis enim nesciat diabolicum esse, et non solum a religione Christiana alienum sed etiam humane nature esse contrarium, ibi letari, cantari, inebriari, et cachinnis ora dissolui, et omni pietate, et affectu caritatis postposito,  quasi de fraterna morte exsultare, ubi luctus et planctus flebilibus uocibus debuerat resonare pro amissione cari fratris? Patres siquidem ueteris ac Noui Testamenti mortes sanctorum uirorum legimus multis in locis cum fletu deplorasse: in nullo autem loco qui a seculo recesserant exsultasse. Nam et Iacob patriarcham fleuit tota Aegyptus LXX diebus. Et Ioseph, et fratres eius cum patrem deferrent in terram Chanaam ad sepeliendum, celebrantes exsequias ad aream Athel, que sita est trans Iordanem, planctu magno atque uehementi impleuerunt uII dies. Tantus autem fuit planctus, ut locus inde nomen acciperet. Et de beato Stephano legimus, quod sepelierunt eum, siue curauerunt uiri timorati, et fecerunt planctum magnum super eum.  Et ideo talis inepta letitia et pestifera cantica, ex auctoritate Dei interdicenda sunt. Si quis autem cantare desiderat, Kyrie eleison cantet: sin aliter, omnino taceat. Sin autem tacere non uult, in crastino a presbytero taliter cerceatur, ut ceteri timeant.



CAP. 35.---De eadem re.

 Placuit prohiberi ne femine in cemeterio peruigilent, eo quod sepe sub obtentu orationis et religionis, latenter scelera committant.



CAP. 36.---De conuiuiis que fiunt ritu paganorum.

 Si conuiuio solo gentilium, et escis immolaticiis usi sunt, possunt ieiuniis et manus impositione purgari, ut deinceps ab idolothitis abstinentes, sacramentorum Christi possint esse participes. Si autem aut idola adorauerunt, aut homicidiis uel fornicationibus contaminati sunt, ad communionem eos nisi per penitentiam publicam non oportet admitti.



CAP. 38.---Ne fideles in cemeteriis prandere presumant.

 Non liceat Christianis prandia ad defunctorum sepulcra deferre, et sacrificare mortuis.



CAP. 39.---De illis qui balationes fecerint, et se in alienas formas transformauerint.


 Si quis balationes ante ecclesias sanctorum fecerit, seu qui faciem suam transformauerit in habitu muliebri, et mulier in habitu uiri, emendatione pollicita III annos peniteat.



CAP. 40.---Quod incantationes et magice artes laquei diaboli sint.

 Admoneant sacerdotes fideles populos, ut nouerint magicas artes, incantationesque quibuslibet infirmitatibus hominum nichil posse remedii conferre, non animalibus languentibus claudicantibusue, uel etiam moribundis quidquam mederi, sed hec esse laqueos et insidias antiqui hostis, quibus ille perfidus genus humanum decipere  nititur. Et si quis hec exercuerit, clericus degradetur, laicus anathematizetur.



CAP. 41.---De illis qui salutem non a Saluatore, sed ab eius creatura requirunt.

 Omnis sapientia a Domino Deo est, et apud illum fuit semper, et est ante euum. Arenam maris et pluuie guttas, et dies seculi quis dinumerabit? Altitudinem celi, et latitudinem terre, et profundum abyssi quis mensus est? Sapientiam Dei precedentem omnia, quis inuestigabit? Prior omnium creata est sapientia, et intellectus prudentie ab euo. Fons sapientie uerbum Dei in excelsis, et ingressus illius mandata eterna. Qui enim sine Saluatore salutem uult habere, et sine uera sapientia estimat prudentem se fieri  posse, non sanus sed eger, non prudens sed stultus, in egritudine assidua laborabit, et in cecitate noxia stultus et demens permanebit. Ac proinde omnis inquisitio, et omnis curatio que a diuinis et magis, uel ab ipsis demoniis in idolorum cultura expetitur, mors potius dicenda est, quam uita. Et qui ea sectantur, si se non correxerint, ad eternam perditionem tendunt, Psalmista dicente: Omnes dii gentium sunt demonia. Qui per deceptos homines alios decipere quotidie gestiunt, ut perditionis sue faciant eos esse participes. Itaque hec uanitas magicarum artium, ex traditione angelorum malorum, in toto terrarum orbe plurimis seculis ualuit per quamdam scientiam futurorum et infernorum, et per inuentiones eorum inuenta sunt aruspicia,  augurationes et ipsa que licuntur oracula et necromantia.



CAP. 42.---De eadem re.

 Nec mirum de magorum prestigiis, quorum in tantum prodiere maleficiorum artes, ut etiam Mosi simillimis signis resisterent, uertentes uirgas in dracones, aquas in sanguinem, cum fertur etiam in gentilium libris quod quedam maga famosissima Circe socios Ulixis mutauerit in bestias. Legitur et de sacrificio, quod Arcades deo suo Liceo immolabant, ex quo quicunque sumerent, in bestiarum formas conuerterentur. Sed hec omnia magicis prestigiis potius fingebantur, quam rerum ueritate complerentur. Ut ergo ipsi errores ignorantibus manifesti fiant, de eorum proprietate atque  inuentoribus iuxta traditionem maiorum primum dicere congruum arbitramur. Magi sunt, qui uulgo malefici ob facinorum magnitudinem nuncupantur. Hi permissu Dei elementa concutiunt, turbant mentes hominum minus confidentium in Deo, ac sine ullo ueneni haustu, uiolentia tantum carminis interimunt. Unde et Lucanus: Mens hausti nulla sanie polluta ueneni, incantata perit. Demonibus enim accitis audent uentilare, ut quisquis suos perimat malis artibus inimicos. Hi etiam sanguine utuntur, et uictimis sepe contingunt corpora mortuorum. Necromantii sunt quorum precationibus uidentur resuscitati mortui diuinare et ad interrogata respondere. Necros enim, Grece mortuus, mantia diuinatio nuncupatur. Ad quos suscitandos  cadaueri sanguis adiicitur. Nam amare demones sanguinem dicuntur: ideoque quoties Necromantia fit, cruor aque miscetur, et colore sanguinis facilius prouocantur. Hydromantii ab aqua dicti: est enim hydromantia in aque inspectione umbras demonum euocare, et imagines ludificationis eorum uidere, ibique ab eis aliqua audire. Ubi adhibito sanguine, inferos perhibentur sciscitari.



CAP. 43.---De eadem re.

 Igitur genus diuinationis a Persis fertur allatum. uarro autem dicit diuinationis quatuor esse genera: terram, aquam, erem, et ignem. Hinc geomantiam, hydromantiam, eromantiam, pyromantiam, dictam autumant. Diuini  dicti sunt, quasi Deo pleni. Diuinitati enim plenos se esse assimulant, et astutia quadam fraudulenta hominibus futura coniectant. Duo autem sunt genera diuinationis: ars et furor. Incantatores uero dicti sunt, qui artem uerbis peragunt. Arioli uocati sunt propterea quod circa aras idolorum nefarias preces emittunt et funesta sacrificia offerunt, hisque celebritatibus demonum responsa accipiunt. Aruspices nuncupati sunt, quasi horarum inspectores. Dies enim et horas in agendis negotiis operibusque custodiunt: quo per singula tempora obseruare debeat homo intendunt. Hi etiam exta pecudum inspiciunt, et ex eis futura predicunt. Augures sunt, qui uolatus auium et uoces intendunt, aliaque signa rerum uel obseruationes  improuisas hominibus occurrentes ferunt. Idem et auspices. Nam et auspicia sunt, que iter facientes obseruant. Dicta autem sunt auspicia quasi auium aspicia, et auguria quasi auium garria, hoc est, auium uoces et lingue. Iam augurium quasi auigerium, quod aues gerunt. Duo autem sunt genera auspiciorum: unum ad oculos, alterum ad aures pertinens. Ad oculos scilicet uolatus: ad aures uox auium. Pithonisse a Pithio Appolline dicte, quod is auctor fuerit diuinandi. Astrologi dicti sunt eo quod in astris augurantur. Genethliaci appellati sunt propter nataliciorum considerationes dierum. Geneses enim hominum per XII signa celi describuntur, siderumque cursus, nascentium mores, actus et euentus predicare conantur, id est, quis, quali signo  fuerit natus, aut quem effectum habeat uite qui nascitur interpretantur. Hi sunt qui uulgo mathematici uocantur. Cuius superstitionis genus constellationes Latini uocant, id est, notationes siderum, quomodo se habeant cum quisque nascitur. Primum autem idem stellarum interpretes magi nuncupabantur, sicut de his legitur qui in Euangelio natum Christum annunciauerunt. Postea hoc nomine soli mathematici dicti sunt, cuius artis scientia usque ad Euangelium fuit concessa, ut, Christo edito, nemo exinde natiuitatem alicuius de celo interpretetur. Horoscopi dicti sunt, quod horas natiuitatis hominum specularentur, dissimili et diuerso fato. Sortilegi sunt, qui sub nomine ficte religionis, per quasdam quas sanctorum sortes uocant, diuinationis  scientiam profitentur, aut quarumcunque scripturarum scientie inspectione futura promittunt. Salisatores uocati sunt: quia dum eis membrorum que cunque partes salierint, aliquid sibi exinde prosperum seu triste significari predicunt.



CAP. 44.---De execrabilibus remediis que medici suis in precantationibus faciunt.

 Ad hec omnia supradicta pertinent et ligature exsecrabilium remediorum que ars medicorum commendat, seu in precantationibus, seu in caracteribus uel in quibuscunque rebus suspendendis atque ligandis. In quibus omnibus ars demonum est, ex quadam pestifera societate hominum et angelorum malorum exorta. Unde cuncta uitanda sunt Christiano, et omni penitus exsecratione  repudianda, atque damnanda. Auguria autem sunt auium. Hec autem Phryges primi inuenerunt. Prestigium uero Mercurius primus dicitur inuenisse. Dictum autem prestigium, quod prestringat aciem oculorum. Aruspicinam artem primus Hetruscis tradidisse dicitur quidam Strages. Hic ex horis aruspicinam dictauit, et postea non apparuit. Nam dicitur fabulose, arante quodam rustico subito hunc ex glebis exiluisse, et aruspicinam dictasse, qua die et mortuus est. Quos libros Romani ex Hetrusca lingua in propriam mutauerunt. His ergo portentis, per demonium fallaciam illuditur curiositas humana, quando id impudenter appetunt scire, quod nulla ratione eis competit inuestigare. Ac ideo datur potestas  immundis spiritibus, ut peruasa sibi apta, hoc est prauos homines, seducant illos qui spernunt ueritatem et credunt mendacio, et iuxta Pauli sententiam: Sanam doctrinam non sustinebunt, sed ad sua desideria coaceruabunt sibi magistros prurientes auribus, et a ueritate quidem auditum auertant, ad fabulas autem conuertentur. Onerati peccatis, ducuntur uariis desideriis, semper discentes, et nunquam ad scientiam ueritatis peruenientes. Quemadmodum autem Iamnes et Mambres restiterunt Mosi, ita et isti resistunt ueritati, homines corrupti mente, reprobi circa fidem, sed ultra non proficient. Insipientia enim eorum manifesta erit omnibus, sicut et illorum fuit. Nec ideo quisquam credere debet, quolibet magicis artibus aliquid  facere posse, sine permissu Dei, qui omnia que fiunt, aut iusto iudicio facit, aut permissu suo ita fieri sinit. Quod predicti magi leguntur similia fecisse Mosi, qui uirgam suam proiecit, et conuersa est in draconem, proieceruntque ipsi singuli uirgas suas, que uerse sunt in dracones, sed deuorauit uirga Aaron uirgas eorum. Non ergo fuerunt creatores draconum, nec magi, nec angeli mali, quibus ministris illa operabantur. Insunt enim rebus corporeis per omnia elementa mundi quedam occulte seminarie rationes, quibus cum data fuerit opportunitas temporalis atque causalis, prorumpunt in species debitas suis modis et finibus. Et sic non dicuntur angeli, qui ista faciunt animalium creatores, sicut nec agricole segetum, uel arborum, uel quorumcunque in terra gignentium  creatores dicendi sunt, quamuis nouerint prebere quasdam uisibiles opportunitates et causas, ut illa nascantur. Quod autem isti faciunt uisibiliter hoc illi inuisibiliter. Deus uero solus unus creator est qui causas ipsas et rationes seminarias rebus inse ruit. Preterea quidam querendum putant, quomodo Scriptura narret Pithonissam Samuelem prophetam suscitasse ad colloquium Saul impiissimi regis, si Pithonica diuinatio, errori magice artis deputanda sit. Quibus ita responderi potest, indignum omnino facinus esse, si secundum uerba historie commodetur assensus. Quomodo enim poterat fieri, ut arte magica attraheretur uir, et natiuitate sanctus, et uite operibus iustus? Aut si non attractus est, consensit. Quod utrumque de uiro iusto credere aduersum est.  Nullum suffragium habet iustitia, si aut uoluntarius amisit meritum spiritalis, quem positus in carne quesiuerat. Quod ualde absurdum est: quia hinc qui iustus recedit, permanet iustus. Porro autem hoc est prestigium Satane, quo ut plurimos fallat. etiam bonos in potestate se habere confingat; quod Apostolus inter cetera ostendit, dicens: Ipse Satanas transfigurat se in angelum lucis. Ut enim errorem faceret in quo gloriaretur, in habitu uiri iusti et nomine se subornauit, ut nichil proficere spem quam predicabant Dei cultoribus mentiretur, quando hinc exeuntes iustos finxit in sua potestate esse. Sed hoc quosdam fallit, quod de morte Saul et filii eius non sit mentitus, quasi magnum sit diabolo  ante occasum mortem corporis preuidere, cum signa quedam soleant apparere morituris, quippe a quibus Dei protectio amota uidetur: quanto magis diabolo quem angelica maiestate sublimem prophetica oracula fuisse testantur, de cuius magnitudine Apostolus ait: An ignoratis altitudinem Satane? Quid mirum ergo, si imminentem prope mortem potuit preuidere, cum hoc sit unde fallit, et se in Dei potestate uult adorari? Nam tanta hebetudine demens effectus est Saul, ut ad Pythonissam confugeret. Deprauatus enim causa peccat, ad hec se contulit que damnauerat. Sed si quis propter historiam, et ea que uerbis expressa sunt, putet non pretermittenda, ne ratio historie inanis sit, recte faciat quidem, si tamen, minime istud ad ueri rapiat rationem, sed ad uisum  et intellectum Saul: neque enim reprobus factus, poterat bonum intellectum habere. Historicus enim mentem Saul et habitum Samuelis descripsit, ea que dicta et uisa sunt exprimens, pretermittens, si uera an falsa sint. Quid enim ait, audiens, in quo habitu esset excitatus? Intellexit, inquit, hunc esse Samuelem. Quid intellexerit, retulit: quia bene non intellexit, contra Scripturam erium adorauit, quam dominum et putans Samuelem, adorauit diabolum, ut fructum fallacie sue haberet Satanas. Hoc enim nititur, ut adoretur quasi Deus. Si enim uere Samuel illi apparuisset, non utique uir iustus permisisset se adorari, qui predicauerat Dominum solum esse adorandum: et quomodo homo Dei, qui cum Abraham in refrigerio erat, dicebat ad uirum pestilentie,  dignum adorare gehenne: cras mecum eris? His duobus titulis subtilitatem fallacie sue prouidit improuidus Satanas: quia et adorari se permisit sub habitu et nomine Samuelis contra legem, et uirum peccatis pressum, cum magna distantia peccatorum et iustorum sit, cum Samuele iustissimo futurum mentitus est. uerum potest uideri, sed de Samuelis nomine taceatur, quia Saul cum diabolo futurus erat. Ad eum enim transmigrauit, quem adorauit. Semper ergo diabolus sub uelamine latens prodit se, dum ea confingit, que horreant personis, per quas fallere nititur. Si autem quislibet nobis opponit ac dicit; quomodo eueniunt illa, que illi diuini predicunt futura aut quomodo possunt egris prebere medelam, aut sanis immittere egritudinem, si aliquid  proprie uirtutis ac potestatis non habent? Hoc a nobis recipiat responsum quod ideo quisquam non debet eis credere: quia aliquando eueniunt que predicunt, aut sanare uidentur languidos, uel ledere sanos: quia hoc permissu Dei fit, ut ipsi qui hec audiunt, uel uident, prohibentur, et appareat quali fide sint, uel deuotione erga Deum. Sicut in Deuteronomio legitur Moyses uerbo Domini populo Dei precipisse ita dicens: Si surrexit in medio tui prophetans, aut qui somnium uidisse se dicat, et predixerit in signum ac portentum, et uenerit quod locutus est, et dixerit tibi: Eamus, et sequamur deos alienos quos ignoras, et seruiamus eis, non audies uerba prophete, aut somniatoris: quia tentat  uos Dominus Deus uester, ut palam fiat utrum diligatis eum, an non. In toto corde, et in tota anima uestra Deum uestrum sequimini, et ipsum timete, mandata illius custodite, et audite uocem eius, ipsi seruietis, et ipsi adherebitis, etc. Ubi sane intelligi uoluit, etiam illa que a diuinantibus non secundum Deum dicuntur, si acciderint que dicuntur, non accipienda, uel etiam si fiant que precipiuntur ab eis, aut colantur que coluntur ab eis. Nec preter suam potestatem Deus ostendit esse quod ista contingunt, sed quasi quereretur cur ea permittat, causam tentationis exposuit. Ad cognoscendam utique eorum dilectionem utrum eam habeant erga Deum suum. Cognoscendam uero ab ipsis potius, quam ab illo, qui scit omnia, antequam fiant.



CAP. 45.---De natura demonum.


 Sciendum uero est hanc demonum esse naturam, ut erei corporis sensu terrenorum corporum sensum facile precedant, celeritate etiam, propter erei corporis superiorem mobilitatem, non solum cursus quorumlibet hominum, uel ferarum, uerum etiam uolatus auium incomparabiliter uincant. Quibus duabus rebus quantum ad ereum corpus attinet prediti, hoc est, acrimonia sensus et celeritate motus; multo ante cogitata prenunciant, uel nunciant, que homines pro sensus terreni tarditate mirentur. Accessit etiam demonibus per tam longum tempus, quo eorum uita protenditur, rerum longe maior experientia, quam potest hominibus propter breuitatem uite prouenire. Per has efficacias quas erei corporis  natura sortita est, non solum futura predicunt demones, uerum etiam mira multa faciunt. Que quoniam homines dicere ac facere non possunt, eos dignos quidam quibus seruiant, et quibus honores diuinos deferant, arbitrantur, instigante maxime uitio curiositatis propter amorem felicitatis false, atque terrene, et excellentie temporalis. Qui autem se ab eis cupiditatibus mundant, nec eis se feriendos rapiendosque permittunt, sed inquirunt, et amant aliquid quod eodem modo semper est, cuius participatione beati sint, primum considerant non ideo sibi preponendos esse demones, quod acriore sensu corporis preualent, eris scilicet, hoc est, subtilioris clementi: quia nec ipsis terrenis corporibus bestias sibi preponendas putant, que acrius multa persentiunt:  ueluti sagacem canem, quia latentem feram olfactu acerrimo sic inuenit ut ad eam capiendam ducatum quendam homini prebeat, non utique prudentiore intellectu animi, sed acutiore corporis sensu: uel uulturem, quia, proiecto cadauere, ex prouisa longinquitate aduolat: nec aquilam, quia sublimiter uolans, de tanto interuallo natantem sub fluctibus piscem dicitur preuidere, et grauiter illisa exertis pedibus atque unguibus rapere: nec alia multa animantium genera, que inter herbas saluti sue noxias pascendo circumerrant, nec aliquid earum quo ledantur, attingunt, cum eas homo uix experiendo cauere didicerit, et multa innoxia, quod sint inexperta, formidet. Unde coniicere facile est  quantum possit in eriis corporibus sensus esse acrior, nec ideo tamen demones, qui eo prediti sunt, bonis hominibus preponendos prudens quisque censuerit. Hoc et de corporum celeritate dicimus. Et hac enim prestantia non solum a uolucribus homines, uerum a multis etiam quadrupedibus ita superantur, ut in eorum comparatione plumbei deputandi sint, nec tamen ideo sibi hec animantium genera existimant preponenda, quibus capiendis et mansuefaciendis, atque in sue uoluntatis usum, commodumque redigendis, non ui corporis, sed rationis imperitant. Illam uero tertiam demonum potentiam, quod diuturna rerum experientia, quemadmodum prenoscant, atque prenuncient, multa didicerunt, ita contemnunt, qui hec uigilanter curant  a uerissime lucis ueritate discernere, ut nec malos senes plura expertos et ob hoc quasi doctiores ideo probi adolescentes sibi antecellere existiment, ut nec medicos, nec nautas, nec agricolas quos praue uoluntatis et iniquis moribus uiderint, ideo putent sibi esse preferendos, quod illi de ualetudinibus, illi de tempestatibus, illi de arbustorum fructuumque generibus multa ita prenunciant, ut harum rerum inexperto diuinare uideantur. Quod uero non solum quedam demones futura predicunt, uerum etiam quedam faciunt, pro ipsa utique sui corporis excellentia, cur non contemnatur a prudentibus, cum plerique iniqui ac perditi homines ita exerceant corpora sua, tantamque diuersis artibus possint, ut ea qui hec nesciunt, nec aliquando uiderunt, etiam narrata  uix credant. Quam multa funambuli, ceterique theatri artifices: quam multa opifices, maximeque mechanici miranda fecerunt? Num ideo meliores sunt bonis, et sancta pietate preditis hominibus? Que ideo commemorauimus, ut qui hec sine peruicacia, et sine uana resistendi animositate considerat, simul cogitet, si de subiacenti crassiore materia, uel sui quisque corporis, uel terre, et aque, lapidum, atque lignorum, metallorumque uariorum tanta quidem homines possunt, ut eos illi qui hec non possunt, plerumque stupendo in sui comparatione diuinos uocent, cum quidam illorum sint artibus potentiores, quidam istorum moribus meliores: quanto meliora et maiora pro subtilissimi corporis, hoc est, erii facultate, ac facilitate demones possint, cum  tamen sint praue uoluntatis, maximeque superbie fastu, et euidenti malitia spiritus immundi, atque peruersi. Quantum autem ualeat eris elementum, quo eorum corpora preualent ad multa uisibilia uisibiliter molienda, mouenda, mutanda, atque uersanda, longum est nunc demonstrare, et putamus quod uel mediocriter consideranti facile occurrat.



CAP. 46.---De diuinatione demonum.

 Igitur nunc primum sciendum est, quoniam de diuinatione demonum questio est, illos ea plerunque prenunciare que ipsi facturi sunt. Accipiunt enim sepe potestatem et morbos immittere, et ipsum erem uitiando morbidum reddere, et peruersis atque amatoribus terrenorum commodorum  malefacta suadere: de quorum moribus certi sunt, quod sint eis talia suadentibus consensuri. Suadent autem miris et inuisibilibus modis per illam subtilitatem corporum suorum, corpora hominum non sentientium penetrando, et se cogitationibus eorum per quedam imaginaria uisa miscendo, siue uigilantium, siue dormientium. Aliquando autem non que ipsi faciunt, sed que naturalibus signis futura prenoscunt, que signa in hominum sensus uenire non possunt, ante predicunt. Neque enim quia preuidet medicus quod preuidere nescit huius artis ignarus, ideo iam diuinus habendus est. Quid autem mirum, si quemadmodum ille in corporis humani, uel perturbata, uel modificata temperie, seu bonas, seu malas futuras preuidet ualetudines, sic demon  in eris affectione, atque ordinatione sibi nota, nobis ignota, futuras preuidet tempestates? Aliquando et hominum dispositiones, non solum uoce prolatas, uerum etiam cogitatione conceptas, cum signa quedam ex animo exprimuntur in corpore, tota facilitate perdiscunt, atque hinc etiam multa futura prenunciant, aliis uidelicet mira, qui ista disposita non nouerunt. Sicut enim apparet concitatior animi motus in uultu, ut ab hominibus quoque aliquid forinsecus agnoscatur quod intrinsecus agitur, ita non debet esse incredibile si etiam leniores cogitationes dant aliqua signa per corpus, que obtuso sensu hominum cognosci non possunt, acuto autem demonum possunt. Hac atque huiusmodi facultate, multa demones futura prenunciant, cum tamen ab eis longe  sit altitudo illius prophetie quam Deus per sanctos angelos et prophetas operatur. Nam si quid de illa Dei dispositione prenunciant, audiunt ut prenuncient, et cum ea predicunt que inde audiunt, non fallunt: ueracissima enim sunt angelica, et prophetica oracula. Sic autem indignanter accipitur, quod aliqua etiam talia demones audiant et predicant, quasi aliquid indignum sit, ut quod ideo dicitur, ut hominibus innotescat, hoc non solum boni, uerum etiam mali non taceant, cum in ipsis hominibus etiam uite bone precepta uideamus pariter a iustis peruersisque cantari, nec obesse aliquid, imo etiam prodesse ad maiorem noticiam, famamque ueritatis, cum de illa etiam hi quidquid nouerunt, dicunt, qui ei peruersis moribus contradicunt.  In ceteris autem suis predictionibus demones plerumque et fallunt et falluntur quidem: quia cum suas dispositiones prenunciant, ex improuiso desuper aliquid iubetur, quod eorum consilia cuncta perturbat: uelut si aliquid disponant quilibet homines quibusque potestatibus subditi, quod non prohibituros suos prepositos arbitrentur, idque facturos se esse promittat, at illi penes quos maior potestas est, ex alio superiore consilio hoc totum dispositum atque preparatum repente prohibeant. Falluntur etiam cum causis naturalibus, sicut medici, et nature, et agricole, sed longe acutius, longeque prestantius pro eri corporis sensu solertiore et excitatione prenoscunt: quia et hec  ab angelis Deo summo pie seruientibus ex alia dispositione ignota, demonibus ex improuiso ac repente mutantur, tanquam si aliquid egro extrinsecus accedat quo moriatur, quem medicus ueris salutis precedentibus signis, uictarum esse promiserat. Aut si eris qualitate prouisa diu statutum illum uentum nautarum aliqui predixissent, cum Dominus Christus cum discipulis nauigans ut requiesceret imperauit, et facta est tranquillitas magna. uel si agricola illo anno fructificaturam uitem aliquam polliceatur, naturam utique terre et numeros seminum callens, quo tamen anno eam uel improuisa celi intemperies arefaciat, ita multa etiam ad presentiam predictionemque demonum pertinentia, que minoribus et usitatioribus causis  futura preuidentur, eadem maioribus et occultioribus causis impedita mutantur. Fallunt autem etiam studio fallendi et inuida uoluntate, quia hominum errore letantur. Sed no apud cultores suos pondus auctoritatis amittant, id agunt, ut interpretibus suis signorumque suorum coniectoribus culpa tribuatur, quando uel decepti fuerint, uel mentiti. Nonnunquam uero ipsi maligni spiritus et illusores hominum atque inuisores salutis eorum, solent predicere defectum culture sue et idolorum ruinam, quatenus prescii uideantur quid in singulis regnis aut locis uenturum sit, et quid aduersi sue factioni contingere possit. Quod etiam illi qui gentilium historias legunt non ignorant. Quid ergo mirum, si iam imminente templorum et simulacrorum euersione,  quam prophete Dei summi tanto ante predixerant, Serapis demon alicui cultorum suorum hoc de proximo prodidit, ut suam quasi diuinitatem recedens uel fugiens commendaret. Fugantur enim isti, uel etiam iussis superioribus colligati abstrahuntur et alienantur a locis suis, ut de rebus in quibus colebantur fiat uoluntas Dei, qui hoc tanto ante per omnes gentes futurum esse predixit, et ut per suos fideles fieret imperauit. Cur autem hoc non sineretur demon predicere, cum sibi iam prenosceret imminere? Cum hec predictio et in prophetis attestaretur a quibus sunt ista conscripta, et prudentibus daret intelligi quam uigilanter esset demonum cauenda fallacia, cultusque fugiendus, qui cum ante per tam longum tempus in templis suis hec futura  tacuissent, que per prophetas predicta ignorare non possent, posteaquam appropinquare ceperunt, uoluerunt ea quasi predicere, ne ignari uictique putarentur.



CAP. 47.---De eadem re.

 Cum igitur tam longe ante predictum esset atque conscriptum, ut alia iterim taceamus, dicamus illud quod Sophonias propheta dicit: Preualebit Dominus aduersus eos, exterminabit omnes deos gentium terre, et adorabunt eum, unusquisque de loco suo, omnes insule gentium. Aut non credebant ista sibi euentura, quia in templis gentium colebantur, et hec ideo per suos uates ac phanaticos frequentare noluerunt: aut cum ea uentura  certissime scirent, ideo per sua templa tacuerunt, ne iam tunc inciperent ab hominibus intelligentibus deseri atque contemni: quod de templorum et simulacrorum suorum futura euersione eis a prophetis attestaretur, qui eos coli prohibebant. Nunc uero posteaquam tempus aduenit quo complerentur uaticinia prophetarum Dei unius, quis istos deos dicit, et ut colantur uehementissime precipit? Quum non hoc etiam ipsi compertum predicere sinerentur, ut inde clarius appareret eos hec antea uel minime credidisse, uel suis cultoribus enunciare timuisse, in fine autem tanquam nichil amplius habentes quid agerent, etiam ibi uoluisse suam ostentare diuinitatem, ubi iam produntur diu simulasse diuinationem? Tamen nec ista ipsa que ab eis uix  raro et clanculo proferuntur, mouere nos debent. Si cuiquam demonum extortum est, id prodere cultoribus suis quod didicerat ex eloquiis prophetarum, uel ex oraculis angelorum. Quod cur non fieret, cum et ista non sint oppugnatio, sed testatio ueritatis? Illud enim quod solum ab ipsis phanaticis flagitandum est, nec unquam antea protulerunt, nec unquam postea, nisi forte confictum proferre conabuntur, aliquid deos suos per uates suos, contra Deum Isrel ausos fuisse predicere aut dicere. De quo Deo doctissimi eorum autores, qui omnia illa legere ac nosse potuerunt, magis quesiuerunt quis Deus esset, quam Deum negare potuerunt. Porro autem Deus iste quem nullus eorum negare ausus est uerum Deum, quia et si negaret non solum subiaceret debitis  penis, uerum etiam certis conuinceretur effectibus. Iste ergo Deus quem nemo, ut diximus, illorum negare ausus est uerum Deum, illos falsos esse deos, et omnino deserendos, eorumque templa et simulacra et sacra euertenda per suos uates, hoc est prophetas, aperta denunciatio predixit, aperta potestate precepit, aperta ueritate compleuit. Unde quis est qui usque adeo desipiat, ut non eum potius colendum eligat, quem coli non prohibent quos colebat? Quem procul dubio cum colere ceperit, illos utique non est culturus, quos prohibet coli quem colit. Quod autem ipsum essent culture gentes, exterminatis diis falsis quos antea colebant, a prophetis eius esse predictum paulo ante commemorauimus, et nunc repetamus. Preualebit, inquit, Dominus aduersus  eos, et exterminabit omnes deos gentium terre, et adorabunt eum, unusquisque de loco suo, omnes insule gentium. Neque enim sole insule hic intelligende sunt, sed potius omnes gentes in his posite adorant Deum. Nec mirum quandoquidem alibi non insulas nominat, sed uniuersum orbem terrarum, dicens: Commemorabuntur et conuertentur ad Dominum uniuersi fines terre, et adorabunt in conspectu eius uniuerse patrie gentium, quoniam Domini est regnum, et ipse dominabitur gentium. Hec autem per Christum fuisse complenda, et aliis pluribus testimoniis, et in eodem ipso psalmo unde commemorauimus satis apparet. Cum enim paulo superius futuram passionem suam per Prophetam ipse  loqueretur, dicens: Foderunt manus meas et pedes meos, dinumerauerunt omnia ossa mea, ipsi uero considerauerunt et conspexerunt me, diuiserunt sibi uestimenta mea et super uestem meam miserunt sortem; paulo post infert illud quod posuimus: Commemorabuntur et conuertentur ad Dominum uniuersi fines terre, etc., quanquam et illud testimonium quod prius adhibui, ubi dictum est; preualebit Dominus aduersus eos, et exterminabit omnes deos gentium terre, in eo quod positum est, preualebit, satis ostendit etiam hoc prenunciatum, quod pagani prius oppugnaturi essent Ecclesiam, nomenque Christianum quantum ualerent persecuturi, ut si fieri posset, de terra omnino deleretur. Et quia eos patientia martyrum, et magnitudine miraculorum, et  consequente fide populorum erat superaturus, ideo sic dictum est, preualebit Dominus aduersus eos. Non enim diceretur, preualebit aduersus eos, nisi oppugnando illi resisterent. Unde et in Psalmo ita prophetatum est: Ut quid fremuerunt gentes, et populi meditati sunt inania? Astiterunt reges terre, et principes conuenerunt in unum, aduersus Dominum et aduersus Christum eius. Et paulo post dicit: Dominus dixit ad me: Filius meus es tu, ego hodie genui te. Postula a me, et dabo tibi gentes hereditatem tuam, et possessionem tuam fines terre. His atque huiusmodi propheticis documentis predictum ostenditur, quod uidemus impleri per Christum, fuisse futurum ut Deus Isrel, quem unum uerum Deum intelligimus, non in una ipsa  gente que appellata est Isrel, sed in omnibus gentibus coleretur, et omnes falsos deos gentium et templis eorum, et a cordibus cultorum suorum amoliretur. Erant nunc isti et adhuc contra Christianam religionem, contra uerum Dei cultum, uanitates pristinas defensitare audeant, ut cum strepitu pereant. Nam et hoc de illis predictum est in psalmis, dicente Propheta: Sedisti super thronum, qui iudicas equitatem. Increpasti gentes, et periit impius, nomen eorum delesti in eternum, et in seculum seculi. Inimici defecerunt framee, et ciuitates eorum destruxisti. Periit memoria eorum cum strepitu, et Dominus in eternum permanet. Necesse est ergo ut impleantur omnia hec. Nec etiam illud quod adhuc audent ipsi pauci qui remanserunt uaniloquas  suas ostentare doctrinas, et Christianos tanquam imperitissimos irridere, nos commouere debet, dum in eis impleri ea que predicta sunt uideamus. Ex quo enim fremuerunt gentes, et populi meditati sunt inania aduersus Dominum et aduersus Christum eius, quando ab eis fundebatur sanguis sanctorum, et uastabatur Ecclesia, usque ad hoc tempus, et deinceps quotidie minuuntur. Nos autem, quos aduersus eorum opprobria et superbas irrisiones, fortissimos reddunt oracula Dei, de hac quoque re audemus et gaudemus impleri. Sic enim nos alloquitur per Prophetam: Audite me qui scitis iudicium, populus meus, in quorum corde lex mea, opprobria hominum nolite metuere, et detractione eorum ne  superemini, nec quod uos spernant magni duxeritis. Sicut enim uestimentum, ita per tempus assumentur, et sicut lana a tinea comedentur: iustitia autem mea in eternum manet. Attendendum est ergo atque omni studio cauendum, ne nostris temporibus in quibus uidemus Christianam religionem in toto orbe dilatatam, propter desidiam magistrorum et inertiam doctorum, pauci illi qui adhuc supersunt confundant ritum culture ueri Dei, et, demoniacis illusionibus deprauati, diuinationes falsas in populo Dei agant, rusticos et imperitos seducentes, ita ut deserta ipsa ueritate, que lux est mundi, et illuminat omnem hominem uenientem in hunc mundum tenebrarum harum, querant scientiam futurorum, et a deceptoribus hominum querant salutem animarum, siue  etiam corporum suorum. His enim preuaricationibus maxime irritatur Deus, et ad uindictam prouocatur. Unde per Ezechielem comminatur dicens: ue prophetis insipientibus qui sequuntur spiritum suum, et nichil uident. Quasi uulpes in desertis, prophete tui Isrel erant. Nunquid non uisionem cassam uidistis, et diuinationem mendacem locuti estis, et dicitis: Ait Dominus, cum ego non sim locutus? Propterea hec dicit Dominus Deus: Quia locuti estis uana, et uidistis mendacium, ideo ecce ego ad uos, ait Dominus Deus: Et erit manus mea super prophetas qui uident uana, et diuinant mendacium: in concilio populi mei non erunt, et in scriptura domus Isrel non scribentur, nec in terram Isrel ingredientur. Ad doctores autem per eundem prophetam  increpans eorum inertiam, ita loquitur dicens: Non ascendistis ex aduerso, neque opposuistis murum pro domo Isrel ut staretis in prelio in die Domini. Et rursum: ue, inquit, pastoribus Isrel, qui pascebant semetipsos. Nonne greges pascuntur a pastoribus? Lac comedebatis, et lanis operiebamini, et quod crassum erat occidebatis, gregem autem meum non pascebatis. Quod infirmum fuit non consolidastis, et quod egrotum non sanastis, et quod fractum est non alligastis, et quod abiectum non reduxistis, quod perierat non quesistis: sed cum austeritate imperabatis eis et cum potentia, et disperse sunt oues mee, eo quod non esset pastor, et facte sunt in deuorationem omnium bestiarum agri, et disperse sunt. Hinc per Hieremiam dicitur: A minimo usque  ad maximum omnes auaritiam sequuntur: a propheta usque ad sacerdotem, cuncti faciunt mendacium. Et sanabant contritionem filie populi mei ad ignominiam, dicentes, Pax pax, cum non esset pax; confusi sunt: quia abominationem fecerunt. Idcirco hec dicit Dominus exercituum Deus Isrel: Ecce ego cibabo populum istum absynthio, et potum dabo eis aquam fellis, et dispergam eos in gentibus quas non nouerunt, ipsi et patres eorum, et mittam post eos gladium donec consumantur. Qualiter ergo displiceat Deo omnipotenti pastorum negligentia, et subditorum error, non solum prophetica testimonia ostendunt, sed etiam facta antiquorum declarant, cum in libro Regum legitur quomodo malignus spiritus  deceperit Achab regem Isrel per falsos prophetas, ita ut credens eis interierit, et quomodo Ochozias filius eius egrotans miserit nuncios ad consulendum Beelzebud Deum Accaron, utrum uiuere atque conualescere posset de infirmitate sua. Ob quod Helias propheta, a Deo missus, increpat eum, ita dicens: Quia misisti nuncios ad consulendum Beelzebud Deum Accaron, quasi non esset Deus in Isrel a quo possit interrogare sermonem, ideo de lectulo super quem ascendisti non descendes, sed morte morieris. Mortuus est autem ipse iuxta sermonem Domini quem locutus est Helias, et salutem quam querebat non inuenit. Quapropter curandum summopere est omnibus modis, hoc est, prelatis et subditis, maioribus et minoribus, sacerdotibus et  plebi, ne aliquem seducat per huiuscemodi illusionem fraus, dolus, et nequicia hostis antiqui, ita ut a mendacibus uelimus discere ueritatem, et a pestiferis morbis mortisque autoribus queramus infirmitatis nostre remedium: sed magis ad Deum uiuum et uiuificatorem omnium confugiendo deuoto corde properemus, per orationes sacras, ieiunia et eleemosynas illum deprecantes, ut ipse propter benignitatem suam consulat seruis suis, eripiens nos de omnibus inimicis nostris, doceatque nos facere uoluntatem suam: quia ipse est Dominus Deus noster, spiritumque suum bonum nobis tribuat, qui nos ducat in uiam rectam, uiuificetque nos in equitate sua: quatenus eius magisterio omni tempore uite nostre gratum seruitium ei exhibentes, post hanc uitam  per eius gratiam mereamur beatitudinem possidere sempiternam.



CAP. 48.---De sacerdotibus et reliquis ecclesiasticis ordinibus qui magos, ariolos, aut diuinos consulunt.

 Si quis episcopus, aut presbyter, siue diaconus, uel quilibet ex ordine clericorum, magos, aut aruspices, aut ariolos, uel sortilegos, aut eos qui profitentur artem aliquam, aut aliquos eorum similia exercentes consulens fuerit deprehensus, ab honore dignitatis sue depositus, monasterium ingressus, ibique perpetue penitentie deditus, scelus admissum sacrilegii luat.



CAP. 49.---De illis qui ad fascinum incantationes fecerint.

 Si quis precantauerit  ad fascinum, uel qualescunque precantiones, exceptis Symbolo et oratione Dominica, qui cantat, et qui cantatur, tres Quadragesimas in pane et aqua peniteat.



CAP. 50.---Quod demoniacum petras uel herbas sine incantatione liceat portare.

 Demonium sustinenti licet petras uel herbas habere sine incantatione.



CAP. 51.---Ut maledici nisi se corrigant regnum Dei non possideant.

 Apostolus dicit: Neque maledici regnum Dei possidebunt. Si quis hoc peccatum admiserit, tam grande peniteat, quam grande perperauit scelus, quod a regno Dei non separetur.



CAP. 52.---De illis qui murmurant.


 Si quis murmurans extiterit, uideat ne penam murmurantium incurrat, de qua Apostolus dicit: Neque murmuraueritis sicut quidam eorum murmurauerunt, et perierunt ab exterminatore. Iuxta mensuram opusque peccati: quia in hoc sententia Apostoli pleniter declaratur, sacerdotis iudicio peniteat.



CAP. 53.---De eadem re.

 Qui contentiosus aut murmurans extiterit, secundum arbitrium prioris ita peniteat, qualiter culpe qualitas extat.



CAP. 54.---De eadem re.

 Apostolus dicit: Omnia facite sine murmurationibus. Alienus sit a fratrum unitate  qui murmurat, et opus eius abiiciatur.



CAP. 55.---De contentiosis

 Si quis uidetur contentiosus esse, dicente Apostolo: Nos talem consuetudinem non habemus, neque Ecclesia Dei, si quis hoc facit notetur usquequo corrigatur.



CAP. 56.---De illis qui in lingua lasciui fuerint.

 Si quis lasciuus in lingua fuerit, triduana penitentia expietur.



CAP. 57.---De illis qui per odium dissientes extiterint.

 Si quis discors et litigans, et per odium dissidens extiterit, quousque ad concordiam redeat, a conuentu et societate Ecclesie, ut canones iubent, alienus existat.



CAP. 58.---De illo qui odio habet aliquem, et ad pacem reuerti noluerit.


 Si quis odio habet aliquem, ita ut ad pacem reuerti non uelit, sicut sancti Patres statuerunt, excommunicetur, et ab Ecclesia separetur, donec reconcilietur.



CAP. 59.---De eadem re.

 Si quis contristatus noluerit reconciliari satisfaciente eo qui contristauit, acerrimis maceretur inediis, usque dum gratanti animo satisfactionem recipiat.



CAP. 60.---De eadem re.

 Si quis non uult reconciliari fratri suo quem odio habet, tamdiu in pane et aqua peniteat, usque dum reconcilietur ei.



CAP. 61.---De eadem re.


 Placuit etiam, ut sicut plerumque fit, ut quicunque aut longinqua inter se lite discesserunt, et ad pacem reuocari diuturna intentione nequiuerint, de Ecclesie cetu iustissima excommunicatione pellantur.



CAP. 62.---De illis qui contentiones et rixas amauerint.

 Si quis contentiones uel rixas amauerit, uel manifestum conuitium fratri intulerit, iuxta arbitrium rectoris modumque peccati, diuturna expietur penitentia.



CAP. 63.---De illis qui faciles sunt ad detrahendum.

 Conspirationum uero crimina uestris in partibus uigere audiuimus, et plebes contra episcopos suos conspirare nobis mandatum est. Cuiuis criminis astutia non solum inter Christianos abominabilis est, sed etiam inter ethnicos, et ab exteris lege prohibita. Et idcirco huius criminis reos, non solum Ecclesiastice, sed etiam seculi damnant leges: et non solum conspirantes, sed et consentientes eis. Antecessores uero nostri quam plurima turba episcoporum,  quicunque eorum in sacerdotali ordine sunt constituti aut existunt clerici, honore quo utuntur carere preceperunt: ceteros uero communione priuari, et ab ecclesia extorres fieri iusserunt, et non solum facientes, sed eis consentientes.



CAP. 65.---De eadem re.

 Quisquis per dolum mittit manum suam in Christum Domini, episcopum uidelicet, patrem et pastorem suum: quia sacrilegium  committit, et qui ecclesiam Dei deuastat, et incendit: quia et hoc sacrilegium est, placuit sancte synodo ut in uno loco, id est in monasterio, peniteat omnibus diebus uite sue.



CAP. 66.---De clericis maledicis.

 Clericus maledicus, maxime a sacerdotibus cogatur ad postulandam ueniam. Si noluerit, degradetur, nec unquam ad officium, absque satisfactione reuocetur.



CAP. 67.---De illis qui detrahunt suis prioribus.

 Si quis detraxerit qui ei preest, uII dies a conuentu ecclesie separatus, ut Maria soror Aaron que detraxit Mosi, peniteat.



CAP. 68.---De clericis uel monachis coniurantibus uel conspirantibus contra episcopum suum.

  Si qui ergo cleric uel monachi reperti fuerint coniurantes aut conspirantes, aut insidias ponentes episcopis, aut clericis, gradu proprio penitus abiiciantur.



CAP. 69.---De eadem re.

Igitur si clerici aut monachi inuenti fuerint coniurati, aut per coniurationem calumniam machinantes episcopis uel clericis, proprium amittant gradum.


 FINIS LIBRI DECIMI.



[LIBER UNDECIMUS.]



INDEX CAPITULORUM LIBRI UNDECIMI.

     CAP. 1. De sede episcoporum, cur in Ecclesia altius ceteris sedere debeant.
    2. Episcopus cum excommunicare, uel anathematizare aliquem pro certis et manifestis sceleribus dispositum habet, post lectionem Euangelii clerum et plebem ita debet alloqui.
    3. Prima excommunicatio.
    4. Item excommunicationis allocutio.
    5. Excommunicatio secunda.
    6. Item tertia excommunicatio.
    7. Excommunicatio quarta.
    8. Reconciliatio excommunicati.
    9. Ne episcopi precipites sint aliquem excommunicare.
    10. De eadem re.
     11. De eadem re.
    12. Ut nullus grauiter ferat, cuius parochianus ab alio episcopo pro certa culpa excommunicatus fuerit.
    13. De illis qui in parochia consistentes aliquid contra Deum fecerint, quoties ab episcopo ad emendationem uocari debeant.
    14. De eadem re.
    15. Quod aliud sit peccare in Deum, aliud in hominem.
    16. De eadem re.
    17. Quod sanctum sanctorum sit quidquid Domino offeratur.
    18. De illis qui Christi pecunias auferunt uel rapiunt.
     19. De eadem re.
    20. De eadem re.
    21. De eadem re.
    22. De eadem re.
    23. De his qui domum Dei contemptibilem ducunt.
    24. De eadem re.
    25. Ut res ablate cum multiplicatione restituantur.
    26. Quod ecclesiasticarum rerum incendia, et depredationes pro emunitate sint emendande.
    27. De rebus ecclesiasticis, quomodo restitui debeant.
    28. Quod sacrilegi sint ecclesiarum predones.
    29. De eadem re.
     30. De his qui truncationes membrorum, depredationes, et domorum incendia fecerint.
    31. Quod cum excommunicato orare non liceat.
    32. De eadem re.
    33. De eadem re.
    34. De eadem re.
    35. De eadem re.
    36. De eadem re.
    37. De eadem re.
    38. De eadem re
    39. De eadem re.
    40. De eadem re.
    41. De eadem re.
    42. De eadem re.
    43. De eadem re.
     44. De eadem re.
    45. De illis qui ex alia parochia sunt, et depredationes faciunt.
    46. De illis qui defendunt delinquentes.
    47. De illis qui intra annum causam suam tractare neglexerint.
    48. De eadem re.
    49. Ut notentur excommunicatorum nomina, et in foribus Ecclesie prefigantur.
    50. De episcopo qui ante damnati absolutionem obierit.
    51. De illis qui excommunicati moriuntur.
    52. De eadem re.
    53. De furibus et furtis.
    54. De eadem re.
     55. De eadem re.
    56. De eadem re.
    57. De eadem re.
    58. De eadem re.
    59. De eadem re.
    60. De eadem re.
    61. De eadem re.
    62. De seruo qui fugerit dominum suum.
    63. De clericis, si in demoliendis sepulcris comprehensi fuerint.
    64. De clericis aut monachis, si furtum fecerint.
     65. De illis qui de ministerio Ecclesie aliquid furati fuerint.
    66. De monachis, si de furto infamati fuerint, quomodo se expurgare debeant.
    67. De illis qui colonorum flagella defendunt.
    68. De episcopis qui apud Romanam sedem accusati fuerint quod cum excommunicatis communicarent.
    69. De episcopis qui sibi subiectos seducunt, communicantes cum excommunicatis.
    70. De eadem re.
    71. De episcopis, ut non sint malum exemplum populo.
    72. De correctione episcoporum qui cum excommunicatis communicauerunt.
     73. De his qui contemnunt bannum ab episcopis impositum.
    74. De eo pro quibus causis quemlibet hominem anathematis uinculo ligari oporteat.
    75. De illis qui furtum et rapinam exercuerint.
    76. De illis qui in patibulis suspenduntur.
    77. De episcopis qui cum excommunicatis communicauerint.
    78. De clericis qui fugerint Ecclesias suas, et de seruis qui dominos proprios fugerint.




Indicis Capitulorum finis.



BURCHARDI ECCLESIAE WORMATIENSIS EPISCOPI DECRETORUM LIBER UNDECIMUS. DE EXCOMMUNICATIONE.



ARGUMENTUM LIBRI.


Libro hoc de excommunicatione, eiusque neglectu et contemptu, de furibus et predonibus, deque sacrarum edium insensoribus, ac depredatoribus, agitur.



CAP. 1.---De sede episcoporum, cur in ecclesia altius ceteris sedere debeant.

 Quod autem sedes episcoporum in ecclesia excelse constitute, et preparate inueniuntur in throno, speculationem, et potestatem iudicandi, et soluendi, atque ligandi a Domino sibi datam materie docent. Unde ipse Saluator in Euangelio ait: Quecunque ligaueritis super terram, erunt ligata et in celo. Et alibi: Accipite Spiritum sanctum, quorum remiseritis peccata, remittuntur  eis: et quorum retinueritis, retenta erunt. Ideo ista pretulimus, karissimi, ut intelligatis potestatem episcoporum uestrorum, in eisque Dominum ueneremini, et eos ut animas uestras diligatis, et quibus illi non communicant non communicetis,  et quos eiecerint non recipiatis. ualde enim timenda est sententia episcopi, licet iniuste liget, quod tamen summopere preuidere debet.



CAP. 2.---Episcopus cum excommunicare uel anathematizare aliquem pro certis et manifestis sceleribus dispositum habet, post lectionem Euangelii, clerum et plebem ita debet alloqui.

 Nouerit caritas uestra, fratres mei, quod quidam uir nomine N. diabolo suadente postponens Christianam promissionem quam in baptismo professus est, per apostasiam conuersus post Satanam, cui abrenunciauit, et omnibus operibus eius, uineam Christi, id est Ecclesiam eius, deuastare et depredari non pertimescit: pauperes Christi, quos pretioso sanguine suo redemit,  uiolenter opprimens et interficiens, et bona eorum diripiens. Unde, quia filius huius nostre Ecclesie  debuerat esse: quia in ea per aquam et Spiritum sanctum renatus est, et inter adoptiuos filios Dei adnumeratus, quamuis modo  filius diaboli sit imitando diabolum, solliciti ne per negligentiam pastoralem aliqua de ouibus nobis creditis deperiret, pro qua in tremendo iudicio ante principem pastorum Dominum nostrum Iesum Christum rationem reddere compelleremur, iuxta quod ipse terribiliter nobis comminatur, dicens: Si non annunciaueris iniquo iniquitatem suam, sanguinem eius de manu tua requiram. Misimus ad eum presbyterum nostrum, et litteras commonitorias semel, et iterum, atque tertio, inuitantes eum canonice ad emendationem, et satisfactionem, et penitentiam, corripientes eum paterno affectu. Sed ipse, proh dolor! diabolo cor eius indurante, monita salutaria spreuit, et in incepta malitia perseuerans Ecclesie Dei quam lesit, superbie spiritu inflatus,  satisfacere dedignatur. De talibus itaque transgressoribus, et sancte religionis pacisque, quam Christus suis discipulis dedit, atque reliquit, uiolatoribus, precepta dominica et apostolica habemus, quibus informamur, quid de huiuscemodi preuaricatoribus agere nos oporteat. Ait enim Dominus in Euangelio: Si peccauerit in te frater tuus, corripe eum. Fratres, in unumquemque nostrum peccat, qui in sanctam Ecclesiam peccat. Si enim sancta Ecclesia unum corpus est, cuius corporis caput Christus est, singuli autem sumus alter alterius membra: et si cum patitur unum membrum, compatiuntur omnia membra, procul dubio in nos peccat, qui membra nostra ledit. Iubet ergo Dominus, ut frater, id est, Christianus in nos peccans, primo secrete corripiatur, deinde cum testibus  redarguatur: nouissime in conuentu ecclesie publice conueniatur. Quod si has tres commonitiones, et pias correptiones contemnit, et satisfacere despicit, post hec sit tibi, inquit, sicut ethnicus et publicanus, id est, gentilis atque paganus, ut non iam pro Christiano, sed pro pagano habeatur. Et in alio loco, membrum quod a sua compage resoluitur, et a iunctura caritatis dissociatur, et omne corpus scandalizat, Dominus, et abscindi, et proiici iubet, dicens: Si oculus, manus, uel pes tuus scandalizat te, erue eum, et proiice abs te. Et Apostolus: Auferte, inquit, malum a uobis. Et iterum: Si quis frater nominatur, et est fornicator, aut adulter, aut homicida, aut rapax, cum huiusmodi, nec cibum sumere licet. Et Ioannes dilectus pre ceteris Christi discipulus,  talem nefarium hominem salutare prohibebat, dicens: Nec ei Aue dixeris, neque eum in domum receperis. Qui enim ei Aue dicit, communicat operibus eius malignis. Dominica itaque atque apostolica precepta adimplentes membrum putridum et insanabile, quod medicinam non recipit, ferro excommunicationis a corpore Ecclesie abscindamus, ne tam pestifero morbo reliqua membra corporis ueluti ueneno inficiantur.



CAP. 3.---Prima excommunicatio.

 Igitur quia monita nostra, et crebras exhortationes contemnit, quia tertio secundum Dominicum preceptum uocatus ad emendationem et penitentiam uenire despexit: quia  culpam suam necdum cognouit, nec confessus est, nec missa nobis legatione, qui causam ipsius exquirimus: quia noster parochianus est, ueniam postulauit: quia in cepta malitia, diabolo cor eius indurante, perseuerat, et iuxta quod Apostolus dicit: Secundum duritiam suam, et cor impenitens thesaurizat sibi iram in die ire: idcirco nos eum cum uniuersis complicibus et communicatoribus, fautoribusque suis, iudicio Dei omnipotentis, Patris, et Filii, et Spiritus sancti, et beati Petri principis apostolorum, et omnium sanctorum, necnon et nostre mediocritatis auctoritate, et potestate nobis diuinitus collata ligandi et soluendi in celo et in terra, a preciosi corporis et sanguinis Domini perceptione, et a societate omnium Christianorum  separamus, et a liminibus sancte matris Ecclesie in celo et in terra excludimus, et excommunicatum, et anathematizatum esse decernimus, et damnatum cum diabolo et angelis eius, et omnibus reprobis, in igne eterno iudicamus, nisi forte a diaboli laqueis resipiscat, et ad emendationem et penitentiam redeat, et Ecclesie Dei, quam lesit, satisfaciat. Et respondeant omnes tertio, Amen: aut, Fiat, fiat; aut, Anathema sit. Debent enim sacerdotes episcopum circumstare, et lucernas ardentes in manibus tenere, quas in conclusionne anathematis, uel excommunicationis proiicere debent in terram, et conculcare pedibus. Post hec episcopus plebi ipsam excommunicationem communibus uerbis debet explanare, ut  omnes intelligant quam terribiliter damnatus sit, et ut nouerint quod ab illa hora in reliquum non pro Christiano, sed pro pagano habendus sit: et qui illi quasi Christiano communicauerit aut cum manducauerit, aut biberit, aut cum osculatus fuerit, uel cum eo colloquium familiare habuerit, nisi forte ad satisfactionem et penitentiam eum prouocare studuerit, aut in domo sua eum receperit, aut simul cum eo orauerit, procul dubio similiter sit excommunicatus. Deinde epistole presbyteris per parochias mittantur, continentes modum excommunicationis. In quibus iubeatur, ut Dominicis diebus post lectionem Euangelii plebibus sibi commissis publice annuncient ipsam excommunicationem, ut ne quis per ignorantiam communicet  excommunicato. Oportet etiam ut aliis episcopis ipsa excommunicatio manifestetur. Precipit enim Toletanum concilium, ut inuicem mox scripta percurrant per omnes prouincie episcopos quoscunque adire potuerint, ut excommunicatus audiatur. Seniori etiam eius ipsa excommunicatio debet nota fieri.



CAP. 4.---Item excommunicationis allocutio.

 Audistis, dilectissimi, quanta et quam horrida prauitatis ac iniquitatis opera. N. a diabolo instigatus perpetrare non timuerit, et quomodo per apostasiam a totius Christiane religionis cultu profana mente recesserit. Audistis quemadmodum canonice ad satisfaciendum  euocatus sit, sed uenire distulerit, quomodo frequenter admonitus ut resipisceret a diaboli laqueis, quibus tenetur adstrictus, saluberrimas admonitiones obduratis auribus cordis audire contempserit. Dominus dicit in Euangelio, de tali contumaci fratre, qui ecclesiasticam renuit suscipere correptionem: Si Ecclesiam non audierit, sit tibi, inquit, sicut ethnicus et publicanus, id est, iam non est computandus inter Christianos, sed inter paganos. Hinc Paulus Domini et magistri doctrinam sequens, Corinthios redarguit, quare cum criminosis ac sceleratis communionem haberent dicens: uos inflati estis, et non magis luctum habuistis, ut tollatur uir de medio uestrum, id est, separetur a uestro consortio, qui tale scelus operatus  est. Et adiungit: Ego quidem absens corpore, presens autem spiritu, iam iudicaui ut presens eum qui sic operatus est, in nomine Domini nostri Iesu Christi congregatis uobis in unum, et meo spiritu cum uirtute Domini mei Iesu, tradere huiusmodi Satane in interitum carnis. Et post pauca: Scripsi uobis, ne commisceamini fornicariis. Et statim infert. Si is qui frater appellatur, id est Christianus, fornicator est, aut rapax, cum huiusmodi nec cibum sumere. Et alibi: Auferte malum ex uobis. Et, infidelis si discedit, discedat. Una enim ouis morbida omnem gregem contaminat; et modicum fermentum totam massam corrumpit, et plerumque unum membrum putridum totum corpus inficit. Et ideo tam perniciosa pestis a corpore Ecclesie radicitus  euellatur.



CAP. 5.---Excommunicatio secunda.

 Dominicis igitur atque apostolicis informati preceptis, iudicio Patris, et Filii eius Domini nostri Iesu Christi, et Spiritus sancti, et auctoritate et potestate apostolis apostolorumque successoribus a Deo concessa, una uobiscum predictum pessimum uirum a liminibus sancte matris Ecclesie excludimus, et ab omni societate et communione Christiana separamus, separatumque esse in eternum decernimus, id est, et presenti seculo, et in futuro. Nullus ei Christianus Aue dicat aut eum osculari presumat. Nullus presbyter Missam cum eo celebrare audeat, uel sacrosanctum corpus et sanguinem Domini tradere. Nemo ei iungatur in  consortio, neque in aliquo negocio. Et si quis ei se sociauerit et communicauerit eius operibus malignis, nouerit se simili percussum anathemate, his exceptis qui ob hanc causam ei iunguntur ut eum reuocent ab errore et prouocent ad satisfactionem, nisi forte resipuerit, et Dei gratia inspirante ad penitentie remedium conuersus fuerit, et digna emendatione Ecclesie Dei quam lesit humiliter satisfecerit.



CAP. 6.---Item tertia excommunicatio.

 Canonica instituta, et sanctorum Patrum exempla sequentes, ecclesiarum Dei uiolatores, uidelicet, raptores, depredatores, et homicidas. N. in nomine Patris, et Filii et uirtute Spiritus sancti, necnon auctoritate  episcopis per Petrum principem apostolorum diuinitus collata, a sancte matris Ecclesie gremio segregamus, ac perpetue maledictionis anathemate condemnamus. Sintque maledicti in ciuitate, maledicti in agro, maledictum horreum eorum, et maledicte reliquie illorum, maledictus fructus uentris eorum, et fructus terre illorum, maledicti sint ingredientes, et maledicti sint egredientes. Sintque in domo maledicti, in agro profugi, ueniantque super eos omnes ille maledictiones quas Dominus per Mosen in populum diuine legis preuaricatorem se esse missurum intentauit, sintque anathema maranatha, id est, pereant in secundo aduentu Domini. Nullus eis Christianus Aue dicat. Nullus presbyter Missam cum eis celebrare presumat, uel sanctam communionem  dare. Sepultura asini sepeliantur, et in sterquilinium sint super faciem terre. Et sicut he lucerne de manibus nostris proiecte hodie extinguuntur, sic eorum lucerna in eternum extinguatur: nisi forte resipuerint, et Ecclesie Dei quam leserunt per emendationem et condignam penitentiam satisfecerint.



CAP. 7.---Excommunicatio quarta.

 Canonica instituta, et sanctorum Patrum exempla sequentes, ecclesiarum Dei uiolatores. N. auctoritate Dei, et iudicio sancti Spiritus a gremio sancte matris Ecclesie, et a consortio totius Christianitatis eliminamus, quousque resipiscant, et Ecclesie Dei satisfaciant.



CAP. 8.---Reconciliatio excommunicati.


 Cum aliquis excommunicatus, uel anathematizatus, penitentia ductus ueniam postulat, et emendationem promittit, episcopus qui eum excommunicauit, ante ianuas Ecclesie uenire debet. et duodecim presbyteri cum eo, qui eum hinc inde circumstare debent. Ubi etiam adesse debent illi quibus iniuria uel damnum illatum est. Et ibi secundum leges diuinas opportet damnum commissum emendari, aut si iam emendatum est, eorum testimonio comprobari. Deinde interroget episcopus, si penitentiam iuxta quod canones precipiunt pro perpetratis sceleribus suscipere uelit. Et si ille terre prostratus ueniam postulat, culpam confitetur, penitentiam implorat, de futuris cautelam spondet,  tunc episcopus septem Psalmos decantet, cum istis precibus. Kirie eleison. Pater noster.


Saluum fac seruum tuum,
   Deus meus, sperantem in te.
Mitte ei, Domine, auxilium de sancto,
   Et de Sion tuere eum.
Nihil proficiet inimicus in eo,
   Et Filius iniquitatis non ap. etc.
Esto ei, Domine, turris fortitudinis,
   A facie inimici.
Domine, exaudi orationem meam,
   Et clamor meus ad te ueniat.
Dominus uobiscum,
   Et cum spiritu tuo.


 Oratio.

Oremus. Presta quesumus, Domine, huic famulo tuo dignum penitentie fructum, ut Ecclesie tue sancte a cuius integritate deuiarat peccando, admissorum ueniam consequendo reddatur innoxius. Per Dominum.


Item alia.

Maiestatem tuam quesumus, Domine, sancte Pater omnipotens eterne Deus, qui non mortem sed peccatorum uitam semper inquiris, respice flentem famulum tuum, attende prostratum, eius planctum in gaudium tue miserationis conuerte, scinde delictorum saccum, et indue eum letitiam salutarem, ut post longam peregrinationis famem de sanctis altaribus satietur, ingressusque cubiculum regis, in  ipsius aula benedicat nomen glorie tue semper. Per Dominum.


Tunc episcopus, apprehensa manu eius dextera, in ecclesiam eum introducat, et ei communionem et societatem Christianam reddat, et hanc orationem dicat:

Deus misericors, Deus clemens, qui secundum multitudinem miserationum tuarum peccata penitentium deles, et preteritorum criminum culpas, ueniam remissionis euacuas, respice super hunc famulum N. et remissionem sibi omnium peccatorum toto cordis confessione poscentem deprecatus exaudi, innoua in eo, piissime Pater, quidquid diabolica fraude uiolatum est, in unitate corporis Ecclesie tue, miserere, Domine, gemituum eius, miserere lacrymarum  eius, et non habentem fiduciam nisi in tua misericordia, ad sacramentum reconciliationis admitte. Per Dominum nostrum.

Post hec secundum modum culpe penitentiam ei iniungat, et litteras per parochiam dirigat, ut omnes nouerint eum in societate Christiana receptum. Aliis etiam episcopis hoc notum faciat. Nullus autem episcopus alterius parochianum excommunicare uel reconciliare presumat sine conscientia uel consensu proprii episcopi.



CAP. 9.---Ne episcopi precipites sint aliquem excommunicare.

 Deus omnipotens, ut nos a precipitantis prolatione sententie compesceret, cum omnia nuda et aperta sint oculis  eius, mala tamen Sodome noluit audita iudicare, priusquam manifesta agnosceret, que dicebantur. Unde ait: Descendam et uidebo utrum clamorem qui uenit ad me opere compleuerint, an non est ita, ut sciam. Cuius exemplo monemur, ne ad proferendam sententiam unquam precipites simus, aut temere indiligenterque indiscussa queque quoquo modo iudicemus.



CAP. 10.---De eadem re.

 Ut nemo episcoporum quemlibet sine certa et manifesta peccati causa, communione priuet ecclesiastica. Sub anathema autem sine conscientia archiepiscopi, aut cepiscoporum, episcopus nullum ponat, nisi unde  canonica docet auctoritas: quia anathema eterna est mortis damnatio, et non nisi pro mortali debet imponi crimine, et illi qui aliter non potuerit corrigi.



CAP. 11. De eadem re.

 Episcopi uero si, sacerdotali moderatione posthabita, innocentes aut in minimis causis culpabiles excommunicare presumpserint, et ad gratiam festinantes recipere fortasse noluerint, a uicinis episcopis cuiuslibet prouincie litteris moneantur, et si parcere noluerint, a communione confratrum usque ad proximam synodum suspendantur, et ibi rationem profecto dent, ne fortasse in excommunicatores, peccatum excommunicati longo tempore morte preueniatur.



CAP. 12.---Ut nullus grauiter ferat cuius parochianus ab alio episcopo pro certa culpa excommunicatus fuerit.


 Placuit etiam pro communi utilitate, et instanti necessitate, ut nullus episcoporum grauiter ferat, si eius parochianum, pro depredationis causa, alter episcopus excommunicauerit.



CAP. 13.---De illis qui in parochia consistentes aliquid contra Deum fecerint, quoties ab episcopo ad emendationem uocari debeant.

 Episcopus in cuius parochia aliquis consistens, aliquid iniuste fecerit, semel et bis, atque tertio, si necesse fuerit, uocabit illum sua admonitione per suum nuncium canonice ad emendationem siue compositionem, et ad penitentiam,  ut Deo et Ecclesie satisfaciat quam lesit. Si autem despexerit atque contempserit eius admonitionem et saluberrimam inuitationem, feriat illum pastorali uirga, hoc est, sententia excommunicationis, ut a communione sancte Ecclesie omniumque Christianorum sit separatus, usque ad congruam satisfactionem et dignam emendationem. Quam excommunicationem debet idem episcopus seniori illius notam facere, et omnibus suis cepiscopis, et omnibus suis parochianis ne eum recipiant usque ad dignam satisfactionem.



CAP. 14.---De eadem re.

 Episcopus qui eos quolibet munere uel fauore aut negligentia monere aut excommunicare distulerit, qui contra Deum et Ecclesie  pacem faciunt, ut aut reuertentes suscipiat, aut contemnentes de Ecclesia eiiciat, excommunicatus habeatur a collegio ceterorum, quousque uel emendationis, uel damnationis eorum ab eo sententia promulgetur.



CAP. 15.---Quod aliud sit peccare in Deum, aliud in hominem.

 Attendendum est quod Dominus dicit: Si peccauerit in te frater tuus. Aliud est peccare in nos, aliud peccare in Deum. Si in nos aliquis peccauerit, non est nostri arbitrii. Scriptum quippe est: Si peccauerit uir in uirum, placari potest ei Deus. Si autem in Deum peccauerit, quis orabit pro eo? Nos econtrario in Dei iniuria benigni et  misericordes sumus, et Dei offensam, quasi in nostra potestate sit eius uelle et eius nolle, impune absque congruenti penitentie uindicta donamus: cum tamen quod in nobis commissum est, nec saltem uerbum contumeliosum leuiterque prolatum sine uindicta pertransire patimur. Dimittamus ergo propter Deum quod in nobis perpetratum est, et quod in Deo commissum est, quia dimittere non possumus, iuxta constitutionem sanctorum Patrum, secundum canonicam auctoritatem uindicemus.



CAP. 16.---De eadem re.

 Ut peruasores rerum ecclesiasticarum, qui easdem res contra auctoritatem non solum retinere, uerum et crudeliter depopulari noscuntur, quidam enim facultates etiam  Ecclesie in diuersa collaboratione et redditibus eas expoliant, sed et pauperes et uicinos et circummanentes immisericorditer affligunt, deuastant et opprimunt, ut rapaces qui secundum Apostolum a regno Dei excluduntur, ex criminali et publico peccato publica penitentia multentur. Quod si hoc agere noluerint, proferatur contra eos apostolica terribilisque sententia qua dicitur: Si quis frater nominatur, et est rapax, cum huiusmodi nec cibum quisquam sumere presumat: quia iniquum et sacrilegum est, ut Symmachus papa, et post eum beatus Gregorius, Sabino subdiacono scribit: Si quis quod uenerabilibus locis relinquitur, praue uoluntatis studiis, suis compendiis tentauerit retinere, secundum statuta canonum ab omni ecclesiastica communione  ut sacrilegus debet arceri, donec studeat digna satisfactione quod admisit corrigere.



CAP. 17.---Quod sanctum sanctorum sit, quidquid Domino offeratur.

 Nulli liceat ignorare, omne quod Domino consecratur, siue fuerit homo, siue animal, siue ager, uel quidquid semel fuerit consecratum, sanctum sanctorum erit Domino, et ad ius pertinet sacerdotum. Propter quod: quia inexcusabilis erit omnis qui a Domino et Ecclesia, cui competunt, aufert, uastat, inuadit, uel eripit, usque ad emendationem Ecclesieque satisfactionem, ut sacrilegus diiudicetur, et si emendare noluerit, excommunicetur.



CAP. 18.---De illis qui Christi pecunias auferunt uel rapiunt.


 Qui abstulit, inquit, aliquid patri, homicide particeps est. Pater noster, sine dubio, Deus est, qui nos creauit. Mater uero Ecclesia, que nos in baptismo spiritaliter regenerauit. Ergo qui Christi pecunias et Ecclesie auffert, rapit, aut fraudat, homicida est, atque ante Deum homicida deputatur. Qui enim res Ecclesie abstulerit, sacrilegium facit, et ut sacrilegus iudicandus est.



CAP. 19.---De eadem re.

 Rerum ecclesiasticarum et facultatum raptores a liminibus sancte Ecclesie anathematizantes apostolica auctoritate  pellimus et damnamus, atque sacrilegos esse iudicamus, et non solum eos, sed etiam omnes consentientes eis: quia non solum qui faciunt, sed etiam qui consentiunt rei iudicantur. Augustinus dicit: Qui aliquid de Ecclesia furatur et rapit, Iude proditori comparatur.



CAP. 20.---De eadem re.

 Hic qui dederit uel acceperit oblationes altaris, preter episcopum uel eius missum, et qui dat et qui accepit, anathema sit.



CAP. 21.---De eadem re.

 Si quis oblationes Ecclesie extra Ecclesiam rapere uel dare uoluerit, preter conscientiam episcopi, uel eius cui  huiusmodi officia commissa sunt, anathema sit.



CAP. 22.---De eadem re.

 Ut hi qui monasteria et loca Deo sacrata et ecclesias infringunt, et deposita uel alia quemlibet exinde abstrahunt, damnum nouies componant, et emunitatem tripliciter, et uelut sacrilegi canonice sententie subigantur



CAP. 23.---De his qui domum Dei contemptibilem ducunt.

 Quisquis fastu superbie elatus domum Dei ducit contemptibilem, et possessiones Deo sacratas, atque ad honorem Dei sub regie emunitatis defensione constitutas, inhoneste tractauerit, uel infringere presumpserit, aut incendia uel uastationes ausu temerario perpetrauerit,  quasi inuasor et uiolator Ecclesie Dei, que est domus Dei uiui, a communione omnium fidelium abscindatur.



CAP. 24.---De eadem re.

 Si quis cuiuscunque munuscula Ecclesie sanctis scripturarum titulis collecta, nefaria calliditate abstulerit, fraudauerit, inuaserit, retentauerit, atque subripuerit, et non statim a sacerdote commonitus Deo collata reddiderit, ab Ecclesie catholice communione pellatur.



CAP. 25.---Ut res ablate cum multiplicatione restituantur.

 Est etiam in antiquis Ecclesie statutis decretum, ut qui aliena inuadit, non exeat impunitus, sed cum multiplicatione  omnia restituat. Unde et in Euangelio scriptum est, quod si aliquid aliquem defraudaui, reddo quadruplum.



CAP. 26.---Quod ecclesiasticarum rerum incendia et depredationes pro emunitate sint emendande.

 Cum deuotissimam dominam sciam de celesti uita atque remedio anime sue sedulo cogitare, culpam me committere uehementer existimo, si ea que pro timore omnipotentis Dei sunt suggerenda siluero, et te sanctissimam de Ecclesiastica pace sedule non commonuero. Nimis me Iuliani fratris et cepiscopi nostri proclamatio nuper contristauit, maxime cum uille sue uidelicet Ecclesie a nequissimis predonibus  sint depredate, atque nocturnis incendiis more furum combuste: et dum idem maligni, iuxta nostri predecessoris Bonifacii decreta, pro emunitate illud emendare noluerint, dum et seculi leges hec eadem ita habere uoluerint, lege uulgari teste, in qua sic scribitur: Si quis manu armata usque ad quatuor homines in uicum alterius ad malefaciendum uenerit, ille qui prior est illicita presumptione componat solidos DCCCC, sequaces uero eius unusquisque solidos LXXX; si uero ibi incendium fecerint, sibi nonam componant, predam uero in quadruplum restituant. Si seculi leges talem iustitiam habere uoluerint, lex diuina cur inferior esse debebit, cum in ipsius ueritatis presentia a Zacheo collaudatum sit, si aliquem defraudaret, ut in quadruplum restitueret?  Et quia summum in regibus bonum est iustitiam colere, ac sua quique iura seruare, et in subiectos non sinere quod potestatis est fieri, sed quod equum est custodiri, quod uos et diligere, et omnino confidimus studere: quapropter excellentie tue mense nouembri presentis anni, secunda indictione, Petrum et cepiscopum a gremio sancte Romane Ecclesie transmittimus, ut fratribus eiusdem prouincie in unum congregatis, emunitas et presumptio et sacrilegium canonica autoritate, et uestra regia dignitate talem terminum accipiant, ne posthac membra diaboli, filii nequam, in sancta Ecclesia te etiam ibi regnante talia presumant.



CAP. 27.---De rebus ecclesiasticis quomodo restitui debeant.

  Et in legibus seculi cautum habetur. Qui rem surripit alienam, illi cuius res dirempta est, in undecuplum que sublata sunt restituat. Et in lege diuina legitur. Maledictus omnis qui transfert terminos proximi sui: et dicit omnis populus, Amen. Talia ergo non presumantur absque ultione, nec exerceantur absque damnatione. Pacem, et non damnum aut iniustitiam alicuius sectamini in inuicem, et in omnes. Proinde si quis ecclesiasticas oblationes, et quod Deo consecratum fuerit, rapuerit, uel consenserit facientibus, ut sacrilegus diiudicetur, et damnum in quadruplum restituat, et canonice peniteat.



CAP. 28.---Quod sacrilegi sint Ecclesiarum predones.

  Sacrilegi sunt Ecclesiarum predones. Unde et in concilio Agathensi sub quarto capitulo decretum habetur ita: Amico quippiam rapere furtum est: Ecclesie uero fraudari uel abstrahi surripique sacrilegium. Omnes enim contra legem facientes, resque Ecclesie diripientes, uel Ecclesias sacerdotesque contra diuinas sanctiones uexantes sacrilegi uocantur, atque indubitanter infames, sacrilegique habendi sunt.



CAP. 29.---De eadem re.

 Ad sedem autem apostolicam perlatum est, quod sint inter uos contentiones et emulationes, et predia diuinis usibus tradita, quidam humanis applicent usibus,  et Domino Deo cui tradita sunt ea subtrahant, et suis usibus inseruiant. Quapropter ab omnibus illa usurpationis contumelia depellenda est, ne predia sub secretis celestibus iudicata a quibusdam irruentibus uexentur. Quod si quis presumpserit, sacrilegus habeatur, et sicut sacrilegus iudicetur. Ipsos autem qui hoc agunt: clericos ac Domini sacerdotes persequi eosque infamare audiuimus, ut malum super malum addentes deteriores fiant, non intelligentes quod Ecclesia Dei in sacerdotibus consistat, et crescat in templum Dei: et sicut cui Ecclesiam Dei uastat eiusque predia et donaria expoliat et inuadit, fit sacrilegus, sic et ille qui eius sacerdotes insequitur, sacrilegii reus existit et sacrilegus iudicatur.



CAP. 30.---De his qui truncationes membrorum, depredationes et domorum incendia fecerint.


 Si quis membrorum truncationes, domorum incendia fecerit, siue facere iusserit, aut facienti consenserit, quousque de his unicuique legaliter uel amicabiliter coram episcopo ciuitatis aliisque ciuibus non emendauerit, ab Ecclesia se priuatum cognoscat. Si uero post secundam et tertiam conuentionem, cuncta in quibus arguitur non emendauerit, tanquam ethnicus et publicanus ab omni Christianorum collegio separetur.



CAP. 31.---Quod cum excommunicato orare non liceat.

 Cum excommunicato, neque orare, neque loqui, nisi ea que ad eamdem excommunicationem  pertinent, neque uesci cuique liceat.



CAP. 32.---De eadem re.

 Si quis frater, aut palam aut absconse cum excommunicato fuerit locutus, communem statim cum eo excommunicationis contrahet penam.



CAP. 33.---De eadem re.

 Cum excommunicato nullus loquatur, neque qualibet eum compassione uel miseratione refoueat, neque ad contradictionem, uel superbiam confortare presumat.



CAP. 34.---De eadem re.

 Cum excommunicatis non licet communicare, nec cum his qui per  domos conueniunt, deuitantes orationes ecclesie, ubi simul orandum est. Si quilibet autem ex clero deprehensus fuerit cum excommunicatis communicare, etiam iste priuetur communione.



CAP. 35.---De eadem re.

 Si quis cum excommunicato, saltem in domo, simul orauerit, iste communione priuetur.



CAP. 36.---De eadem re.

 De his qui communione priuantur, seu ex clero, seu ex laicali ordine, ab episcopis per unamquamque prouinciam sententia regularis obtineatur, ut hi qui abiiciuntur, ab aliis non recipiantur. Requiratur autem ne pusillanimitate  aut contentione, uel alio quolibet uitio episcopi uideatur a communione seclusus.



CAP. 37.---De eadem re.

 Si quis a proprio episcopo communione priuatus est, non ante suscipiatur ab aliis episcopis, quam suo reconcilietur episcopo.



CAP. 38.---De eadem re.

 Excommunicatos quoque a sacerdotibus nullus recipiat ante utriusque partis examinationem iustam, nec cum eis in oratione, aut cibo, uel potu, aut osculo communicet, nec Aue eis dicat: quia quicunque in his, uel aliis prohibitis scienter excommunicatis communicauerit, iuxta apostolorum institutionem, et ipse simili excommunicationi  subiaceat.



CAP. 39.---De eadem re.

 Non autem liceat communicare incommunicatis, neque per domos ingredi, et cum eis orare, qui Ecclesie in oratione non participant, nec in alteram Ecclesiam recipi, qui ab alia excommunicantur. Quod si uisus fuerit quilibet episcoporum, uel presbyterorum, aut diaconorum, uel etiam qui in canone detinentur, incommunicatis communicare, et hunc oportet communione priuari, tanquam Ecclesie regulas confundentem.



CAP. 40.---De eadem re.

 Si quis sponte communicauerit excommunicato, uerbo, oratione, in cibo, uel potu, XL dies peniteat  in pane, sale, et aqua. Qui uero eis communicauerit in homicidiis, uel flagitiis, reus erit ire, et uindicte Dei omnipotentis quem spernit: quia hec omnia diuina ei uoce interdicta sunt, et, secundum Apostolum, obedire Deo oportet magis quam hominibus; et secundum quod deliquit, digne iuxta decreta canonum peniteat: et si penitere noluerit, excommunicetur.



CAP. 41.---De eadem re.

 De his qui pro delicto suo a communione separantur, ita placuit, ut in quibuscunque locis fuerint exclusi, eodem loco consequantur communionem.



CAP. 42.---De eadem re.

 Sunt aliqui qui  culpis exigentibus ab episcopo proprio excommunicantur, et ab aliis ecclesiasticis, uel laicis presumptione, in communionem accipiuntur, quod omnino sanctum Nicenum concilium, simul et Chalcedonense, necnon et Antiochenum atque Sardicense fieri prohibent.



CAP. 43.---De eadem re.

 Augustinus episcopus legatus Numidie prouincie dixit: Hoc statuere dignemini, ut si qui forte merito facinorum suorum ab Ecclesia pulsi sunt, et siue ab episcopo aliquo uel presbytero fuerint in communionem suscepti, etiam ipse pari cum eis crimine teneatur obnoxius, refugientibus sui episcopi regulare iudicium.  Ab uniuersis episcopis dictum est: Omnibus placet.



CAP. 44.---De eadem re.

 Qui communicauerit, uel orauerit cum excommunicato: si laicus est, excommunicetur, si clericus, deponatur.



CAP. 45.---De illis qui ex alia parochia sunt, et depredationes faciunt.

 De illis autem, qui infra parochiam beneficium aut hereditatem habent, et alterius episcopi parochiani sunt, et de loco ad locum iter faciunt, rapinas et depredationes peragunt, placuit ut excommunicentur, nec ante ex parochia exeant, quam que perpetrarunt digne emendent. Quorum excommunicatio seniori eorum,  et proprio episcopo significanda est, ne eos recipiant antequam illuc redeant, ubi rapinam fecerunt, et omnia pleniter emendent.



CAP. 46.---De illis qui defendunt delinquentes.

 Qui consentit peccantibus, et defendit alium delinquentem, maledictus erit apud Deum et homines, et corripietur increpatione seuerissima. Hinc et quidam sanctissimus Pater ait: Si quis errori alterius consenserit, sciat se cum illo simili modo culpabilem iudicandum, et excommunicandum.



CAP. 47.---De illis qui intra annum causam suam tractare neglexerint.

 Quicunque igitur intra anni spacium ciuiliter, siue publice causam  suam coram suis excommunicatoribus non peregerint, ipsi sibi audientie clausisse aditum uideantur. Quod si obstinato animo sine communione defuncti fuerint, nos illius causam, iuxta beati Leonis predecessoris nostri sententiam, diuino iudicio reseruantes, quibus uiuis non communicauimus, mortuis non communicare possumus.



CAP. 48.---De eadem re.

 Hi sane, qui ante audientiam communicare tentauerint, donec per penitentiam reatum suum defleant, ad communionem nullo modo reducantur, excepto mortis interitu urgente. Qui uero excommunicato scienter communicauerit, et amodo saltem in domo simul orauerit,  atque latebras defensionis, ne cominus ad satisfactionem perducatur, prebuerit, donec ab excommunicatore penitentiam suscipiat, corporis et sanguinis Domini communione priuatum se esse cognoscat, et delictum secundum canones peniteat.



CAP. 49.---Ut notentur excommunicatorum nomina, et in foribus ecclesie prefigantur.

 Cure sit omnibus episcopis, excommunicatorum nomina omnino tam uicinis episcopis quam suis parochianis pariter indicare, eaque in celebri loco posita pre foribus ecclesie, cunctis conuenientibus, inculcare, quatenus in utraque diligentia, et excommunicatis ubique ecclesiasticus auditus excludatur, et excusationis causa omnibus auferatur.



CAP. 50.---De episcopo, qui ante damnati absolutionem obierit.


 Si episcopus ante damnati absolutionem, obitu rapiatur: correptum, aut penitentem successorem licebit absoluere.



CAP. 51.---De illis qui excommunicati moriuntur.

 Si aliquis excommunicatus fuerit mortuus, qui iam sit confessus, et testimonium habet bonum, et non poterat uenire ad sacerdotem, sed preoccupauit eum mors in domo, aut in uia, faciant pro eo parentes eius oblationem ad altare, et dent redemptionem pro captiuis.



CAP. 52.---De eadem re.

 Dixit Dominus ad Moysen: Accipiat unusquisque a proximo, et proxima uasa argentea, et aurea, et uestes, etc. Non hinc quisque exemplum sumendum putare debet ad expoliandum proximum, hoc enim Deus iussit, qui nouerat quid quemque pati oporteret. Nec Isrelite fecerunt, sed Deo iubenti ministerium prebuerunt, quemadmodum cum minister occidit eum quem iudex iussit occidi.



CAP. 54.---De eadem re.


 Penale est occulte auferre, multo maioris pene est uisibiliter eripere. Auferre ergo nolenti, siue occulte, seu palam, habet preceptum suum. Furti enim nomine pene intelligitur omnis illicita usurpatio rei aliene. Non enim rapinam permisit, qui furtum prohibuit, sed sub furti nomine rapinam intelligi uoluit. A parte enim totum significauit quidquid aufertur.



CAP. 55.---De eadem re.

 Fur autem non solum in maioribus, sed in minoribus etiam iudicatur. Non enim quod furto ablatum est, sed mens furantis attenditur: quomodo in fornicatione, non idcirco diuersa fit fornicatio, si mulier pulchra aut deformis, ancilla  aut ingenua, pauper aut opulenta: sed qualiscunque illa fuerit, una est fornicatio. Ita in furto, quantumcunque quis abstulerit, furti crimen incurrit.



CAP. 56.---De eadem re.

 Si quis per necessitatem furatus fuerit cibaria, uel uestem, uel pecus propter famem, aut per nuditatem, peniteat hebdomadas tres: si reddiderit, non cogatur ieiunare.



CAP. 57.---De eadem re.

 Nam si quis publicam rapinam seu furtum fecerit, publicam inde agat penitentiam, iuxta sanctorum canonum sanctiones. Si uero occulte, sacerdotum concilio peniteat: quoniam raptores, ut Apostolus ait, nisi inde ueram  egerint penitentiam, regnum Dei non possidebunt. Qui uero de rebus ecclesiarum aliquid abstulerit, grauius iudicetur: quia quamuis ultio furum et raptorum ad comites respiciat, penitentia tamen ad episcopos pertinet.



CAP. 58.---De eadem re.

 Si quis furtum capitale commiserit, id est, quadrupedia tulerit, uel casas effregerit, septem annos peniteat: et quod furatum est, reddat. Si quis uero de minoribus semel aut bis furtum fecerit, reddat quod tulit, et annum unum peniteat, uel si quis sepulchrum uiolauerit, uII annos peniteat, tres ex his in pane et aqua.



CAP. 59.---De eadem re.

 Fures et latrones,  si in furando et predando occiduntur, uisum est pro eis non orandum. Si comprehensi, aut uulnerati, presbytero, uel diacono confessi fuerint, communionem eis non negamus.



CAP. 60.---De eadem re.

 Si fur aut latro captus in preda, absque occasione potest comprehendi, et tamen interficitur: quia ad imaginem Dei creati, et in nomine eius baptizati sunt, interfectores eorum XL diebus non intrent Ecclesiam: lanea ueste induti, ab escis et potibus, qui interdicti sunt, a thoro, a gladio, et equitatu se abstineant. In III. u. feria, et sabbato, aliquo genere leguminum, uel holerum, et pomis, paruisque pisciculis cum mediocri ceruisia uicissim utantur et temperate. Sin  autem a ueridicis comprobatur testibus, quod sine odii meditatione se, suaque liberando diaboli membra interficiunt, et capi non poterant, penitentiam pro homicidio eis iniungimus, nisi ipsi uoluerint aliquid quod humanitatis est facere: et si presbyter est, non deponatur, cunctis tamen uite sue diebus penitentiam agat.



CAP. 61.---De eadem re.

 Si infringens fur domum, siue effodiens fuerit inuentus et accepto uulnere mortuus fuerit, percussor non erit reus sanguinis. Quod si orto sole fecerit, homicidium perpetrauit, et ipse morietur. Si non habuerit quod pro furto reddat, uenundabitur. Si inuentum fuerit apud eum quod furatus est, uiuens, siue bos, siue asinus, siue ouis,  duplum restituet.



CAP. 62.---De seruo qui fugerit Dominum suum.

 Ex epistola Hieronymi, ad Pacasium Alexandrinum. De seruo qui fugerit dominum suum interrogabas, si ille in illa fuga mortuus fuerit, utrum liceret pro eo orare, an non. Hoc in diuinis libris non inuenimus prohibitum, sed tamen scimus ab apostolis firmiter preceptum, ut serui subditi sint in omni timore dominis: non tantum bonis et modestis, sed etiam discolis. Et in Gangrensi concilio ita scriptum est: Si quis seruum sub pretextu diuini cultus doceat dominum proprium contemnere, ut discedat ab eius obsequio, anathema sit. Unde datur intelligi quod si ille anathema  meruit, qui docet seruum proprium dominum contemnere et ab eius obsequio recedere, quanto magis ille qui Dominum spernit et eius seruitio subdi noluerit? Sed tamen distantia est inter illum qui per superbiam fecerit, et illum qui per necessitatem coactus crudelitate domini sui.



CAP. 63.---De clericis, si in demotiendis sepulcris comprehensi fuerint.

 Si quis clericus in demoliendis sepulchris fuerit deprehensus: quia facinus hoc pro sacrilegio legibus publicis sanguine uindicatur, oportet in tali scelere proditum a clericatus ordine submoueri, et penitentie triennio deputari.



CAP. 64.---De clericis, aut monachis, si furtum fecerint.


 Si quis clericus aut monachus furtum fecerit, quod potius sacrilegium dici potest, id censuimus ordinandum, ut iunior uirgis cesus, tanti criminis reus, nunquam officium ecclesiasticum excipiat. Si uero iam ordinatus in hoc facinore fuerit deprehensus, nominis ipsius dignitate priuetur: cui sufficere potest pro actus sui leuitate, impleta penitentie satisfactione, sola communio.



CAP. 65.---De illis qui de ministerio Ecclesie aliquid furati fuerint.

 Si aliquis de ministerio Ecclesie quolibet modo aliquid furatus fuerit, uII annos peniteat.



CAP. 66.---De monachis si de furto infamati fuerint, quomodo se expurgare debeant.


 Sepe contingit, ut in monasteriis monachorum furta perpetrentur. Idcirco statuimus, ut quando ipsi fratres de talibus se expurgare debuerint, missa ab abbate celebretur, uel ab aliquo presentibus fratribus, et sic expleta missa, omnes communicent in hec uerba: Corpus Domini sit mihi ad probationem hodie.



CAP. 67.---De illis qui colonorum flagella defendunt.

 Decreuit sancta synodus ut episcopus ac ministri episcoporum pro criminibus colonos flagellare cum uirgis potestatem  habeant, propter metum aliorum, ut ipsi criminosi corrigantur, ut uel inuiti penitentiam agant, ne eternaliter pereant. Si uero seniores ipsorum colonorum indigne tulerint, et aliquam uindictam exinde exercere uoluerint, aut eosdem colonos ne distringantur defendere presumpserint, sciant se excommunicationis ecclesiastice sententia feriendos.



CAP. 68.---De episcopis qui apud Romanam sedem accusati fuerant, quod cum excommunicatis communicatis communicarent.

 Regno Conradi piissimi et Christianissimi regis quinto, congregata est sancta generalis synodus apud Altheim in pago Rethia, presente uidelicet domini Ioannis pape apocrisiario sancte Ortensis  Ecclesie Petro uenerabili episcopo. Hoc quatenus aliquo modo diabolica semina in nostris partibus exorta exstirpare, et nefandissimas machinationes quorumdam peruersorum hominum sedare, et eliminando purgare deberet. Transacto igitur triduano ieiunio, et sacris lithaniis more debito celebratis, conuenimus in Ecclesia sancti Ioannis Baptiste, et mesti consedimus. Tum demum prefatus S. Petri, et domini Ioannis pape missus, proferens chartam apostolicis litteris inscriptam qua monebamur, arguebamur, et instruebamur, de omnibus ad ueram religionem Christiane fidei pertinentibus. Que omnia, ut iustum et dignum erat, humiliter accepimus, diligenter tractauimus, et deuoto affectu omnimodo amplectebamur. Ergo euangelicam preceptionem et  institutionem saluberrimam lacrymabili uoce protulimus, qua arguebantur Pharisei et Scribe: Mundate, inquit, prius que intus sunt. Et item: Eiice primum trabem de oculo tuo. Ac propheticum illud: Ruina populi, sacerdotes mali. Perpendentes, et discutiendo nosmetipsos inspicientes, et in medium penitentie sancte digno fructu ad terram nos proiicientes, defleuimus negligentias innumerabiles et peccata nostra grauissima. Deinde hortatu domini Petri contra nosmetipsos, et uitia irati, adiuuante primo sancto Spiritu, et miserante, capitula infra notata ad correctionem tam nostram quam Christiani populi statuendo collegimus.



CAP. 69.---De episcopis qui subiectos seducunt communicantes cum excommunicatis.

  Scimus sacra autoritate scriptum, qui excommunicato communicauerit, excommunicetur. In hoc nos fatemur episcopi, et presbyteri, et clerici penaliter peccasse, quod in posterum Deo, auxiliante, et emendare et euitare cupimus, et precipimus.



CAP. 70.---De eadem re.

 Placuit sancte synodo hunc errorem quasi impium ab Ecclesia amouere: quia animarum curam a Domino accepimus, non pecuniarum. Inde et reddituri sumus Deo rationem, et accepturi propter suam misericordiam eternam retributionem, uel iustam damnationem.



CAP. 71.---De episcopis ut non sint malum exemplum populo.

  Bonum exemplum populis, seipsos episcopi uel sacerdotes debent prebere, et ostendere non solum dictis, uerum et factis. Propter hoc enim statuimus, minime unquam in posterum contra sacra statuta aliquo modo communicemus excommunicatis, et diiudicimus nosmetipsos, quatenus in futuro non iudicemur a Domino. Sequi cupimus dicta et statuta sancti Gregorii pape, et penitentiam dignam agere uolumus secrete in monasterio: quia publice nequimus: in futuroque predicta omnibus modis Deo propitio uitare uolumus. Eamdemque legem statuentes presbyteris, diaconibus, et omni clero, si de gradu deponi noluerint, ut fideliter obseruent, et aliis seruare predicent.



CAP. 72.---De correctione episcoporum qui cum excommunicatis communicauerunt.


 Auctoritate apostolica firmamus dicta et precepta sanctorum canonum, et interdicimus, quam diu quis excommunicatus sit, ut nullus nostrorum episcoporum ei audeat communicare, uel cum eo in ecclesia orare. Et laici qui secuti sunt nos, ut dicunt, errando et sequendo nos modo, nos aut nosmetipsos per penitentiam macerantes corrigendo, et uiam eis uite predicantes, et aperientes: ut resipiscant a diaboli laqueis, a quibus per nostra mala exempla capti tenentur, et ad ueram matrem Ecclesiam per penitentiam reuertantur.



CAP. 73.---De his qui contemnunt bannum ab episcopis impositum.


 Nemo contemnat neque transgrediatur bannum ab episcopis superimpositum. Sciat et abhorreat in epistola B. Clementis dictum, contra se scriptum: Si uobis episcopis non obedierint omnes, tam maioris quam et inferioris ordinis, atque reliqui populi tribus, et lingue, non solum infames, sed et extorres a regno Dei, et consortio fidelium, a liminibus sancte Dei Ecclesie alieni erunt, et audiant ipsum Dominum in Euangelio dicentem: Qui uos audit, me audit, et qui uos spernit, me spernit. Quapropter nos euangelicam et apostolicam considerantes auctoritatem, non questum pecuniarum, sed lucrum querentes animarum, statuimus et confirmamus,  ut si quis post hanc huius sancti concilii definitionem inuentus fuerit corrupisse bannum ab episcopis impositum, XL dierum castigatione corripiatur tantum in pane, et sale, et aqua.



CAP. 74.---De eo pro quibus causis quemlibet hominem anathematis uinculo ligari oporteat

 Quesitum est in eadem synodo, pro quibus causis quemlibet hominem episcopali auctoritate, uinculo anathematis ligari oporteat, atque unanimi cunctorum sententia decretum est, pro his tribus criminibus fieri debere: cum ad synodum canonice iussus uenire contemnit. Aut postquam illuc uenerit, sacerdotalibus respuit obedire preceptis. Aut ante finitam cause sue examinationem a synodo profugus abire presumit.



CAP. 75.---De illis qui furtum et rapinam exercuerint.


 Tranquillitatem sancte Dei Ecclesie inquietari, et pacem fraternam infestari testantur, fures et latrones, qui ambulant inter nos ouina pelle obumbrati, sed lupina mente recedunt alienati, seua mente res Ecclesiarum adducti rapientes, et gregem Dominicum spoliando lacerantes, de quibus Saluator in Euangelio commemorat: Qui non intrat per ostium in ouile ouium, ille fur est et latro. Atque subiunxit: Fur non uenit nisi ut furetur, et mactet, et perdat. Ubi quamuis hereticos qui fidem furantur Ecclesie designet, tamen insecutione furum et latronum, turbatam monstrat pacem  Ecclesiarum. De talibus Apostolus ad Philippenses: uidete canes, uidete malos operarios. Canes uocauit, qui non habent uerecundiam. Malos operarios: quia nulla faciunt que pietati conueniant. Et Dominus per prophetam Isaiam: Ego Dominus diligens iudicium, et odio habens rapinam. Unde nos que Dominus diligit diligentes, et que odio, habentes, statuimus et iudicamus, ut si quis post hec euangelica et apostolica atque prophetica uerba, et definitionem pacatissime synodi, inuentus fuerit furtum aut rapinam exercere, et in ipso diabolico actu mortem meretur incurrere, nullus pro eo presumat orare, aut eleemosynam dare. Et eleemosyna pro eo data in memoriam clericorum nec pauperum ueniat, sed execrabilis sordescat. Beatus Augustinus  de talibus horribilem profert sententiam, dicens: Nemo te post mortem tuam fideliter redimit: quia tu te redimere noluisti. Si autem ille fur, uel latro, uulneratus elabitur, et exspectatione mortis desperatus putatur, atque reconciliari se mysteriis sacrosanctis habitu corporis, et uoluntate pie mentis deprecatur, Deoque et sacerdoti uita comite emendationem, et actum confitetur, communionis gratiam non negamus tribuendam.



CAP. 76.---De illis qui in patibulis suspenduntur.

 Quesitum est ab aliquibus fratribus de his qui in patibulis suspenduntur pro suis sceleribus, post confessionem Deo peractam. utrum cadauera illorum ad Ecclesias deferenda  sint, et oblationes pro eis offerende, et Misse celebrande, an non. Quibus respondemus: Si omnibus de peccatis suis parum confessionem agentibus, et digne penitentibus communio in fine secundum canonicum iussum danda est, cur canones eis qui pro peccatis suis penam extremam persoluunt, et confitentur, uel confiteri desiderant? Scriptum est enim: Non iudicat Deus bis in id ipsum



CAP. 77.---De episcopis qui cum excommunicatis communicauerint.

 Decreuit sancta synodus cum consilio serenissimi principis, si deinceps aliquis episcopus  sui ministerii oblitus, sciens cum excommunicato communicauerit siue in salutatione, siue in oratione, siue in iuxta confortatione, siue in cibo, siue in potu, excommunicatus habeatur, tam a principe, quam a ceteris omnibus, quousque in proxima synodo audiatur, et Deo et Ecclesie satisfacere cogatur.



CAP. 78.---De clericis qui fugerint Ecclesias suas, et de seruis qui dominos proprios fugerint.

 Sanctus Gregorius dicit: Clericum fugientem ab Ecclesia sua, uel seruum fugientem dominum proprium, et nolentem reuerti, iudicamus communione priuari, quoadusque ad propriam Ecclesiam, uel ad dominum suum redeat.  Et item: Clericum fugitiuum suo episcopo uel domino suo decernimus apostolica sententia restitui,  uel excommunicari, una cum illis qui ei communicauerint


 FINIS LIBRI UNDECIMI.



[LIBER DUODECIMUS.]



INDEX CAPITULORUM LIBRI DUODECIMI.

     CAP. 1. Ut multiplicia genera iuramentorum exstirpentur.
    2. De illis qui nomen Dei in uanum sumunt.
    3. De illis qui per cupiditatem periurium fecerint.
    4. De illis qui iubentibus dominis suis periurium fecerint.
    5. De illis qui peierant se in manu episcopi, aut in cruce consecrata, aut non consecrata.
    6. De illis qui pro uita redimenda periurium fecerint.
    7. De illis qui iniusta uota iuramento firmauerunt.
    8. De eadem re.
     9. Quod Deus sic iuramenta perceperit, ut ille cui iurata fuerint.
    10. De illis qui se scienter peierauerint.
    11. Quod unusquisque ieiunus iurare debeat.
    12. De eadem re.
    13. Qualem penitentiam periuri accipere debeant.
    14. De illis qui per capillum Dei, aut caput iurant,  uel alio modo blasphemia contra Deum immortalem utuntur.
    15. De iuramento Herodis.
    16. De illis qui odium sempiternum inter se iuramento firmauerint.
    17. De illis qui incaute iurauerint.
    18. Qualiter sacerdotes iurare debeant.
    19. Quo tempore iurare liceat.
    20. De illis qui sacramentum regis uiolant.
    21. De eadem re.
    22. De illo qui audierit uocem peierantis, et assensum prebet.
    23. De hoc quod Apostolus Spiritum sanctum testificatus est.
     24. De eadem re.
    25. Quod definitio iniusta soluenda sit.
    26. De eadem re.
    27. De eadem re.
    28. Ut omnibus modis cauendum sit mendacium.
    29. Item de iuramento.




Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER DUODECIMUS. DE PERIURIO.



ARGUMENTUM LIBRI.


Libro hoc de iuramento et periurio, de iurandi facilitate eiusque periculo, deque improbis iuramentis infringendis agitur.



CAP. 1.---Ut multiplicia genera iuramentorum extirpentur.

 Ut multiplex iuramentorum, et periuriorum confusio, per quam multe fidelium anime in toto hoc regno perdite esse noscuntur, quam sit detestanda et Deo odibilis, attentus omnibus annuntietur. Tantum namque hoc malum est, ut ad sanctuaria martyrum ubi diuersorum egritudines sanantur, ibi periuri, licet manifeste interdum uexari non uideantur, iusto Dei iudicio a demonibus arripiantur. Et sicut sanctus dicit Gregorius, ad horum corpora egri ueniunt et curantur, et periuri a demonio uexantur.



CAP. 2.---De illis qui nomen Dei in uanum sumunt.


 Habemus in lege Domini scriptum: Non peierabis in nomine meo, nec pollues nomen Domini Dei tui, et ne assumes nomen Dei tui in uanum. Ideo admonendi sunt omnes, ut diligenter caueant periurium, non solum in altari, seu sanctorum reliquiis, sed et in communi loquela. Item cauendum est, ne aliquis plus aurum honoret quam altare, ne ei Dominus dicat: Stulte, quid est maius, aurum an altare quod sanctificat aurum



CAP. 3.---De illis qui per cupiditatem periurium fecerint.

 Si quis per cupiditatem peierauerit, omnes res suas uendat, pauperibus et distribuat, et monasterium ingressus, iugi penitentie se subdat.



CAP. 4---De illis qui iubentibus dominis suis periurium fecerint.


 Qui compulsus a domino peierat se sciens, utrique sint periuri, et dominus et miles: dominus, quia precepit miles, quia plus dominum quam animam dilexit. Si liber est, quadraginta dies in pane et aqua peniteat, et uII sequentes annos. Si seruus eius est, tres quadragesimas et legitimas ferias peniteat.



CAP. 5.---De illis qui peierant se in manu episcopi, aut in cruce consecrata, aut non consecrata.

 Qui peierat se in manu episcopi, aut in cruce consecrata, III annos peniteat. Si uero in cruce non consecrata, annum unum peniteat. Qui autem seductus fuerit, et ignorans se peierauerit, et postea cognoscit, tres quadragesimas  peniteat.



CAP. 6.---De illis qui pro uita redimenda periurium fecerint.

 Si quis coactus pro uita redimenda, uel pro qualibet causa, uel necessitate se peierat: quia plus corpus quam animam dilexerat, tres quadragesimas. Alii iudicant tres annos, unum ex his in pane et aqua, peniteat.



CAP. 7.---De illis qui iniusta uota iuramento firmauerint.

 Necesse enim est, ut male iurans, dignam penitentiam agat, eo quod nomen Domini contra preceptum illius sumpsit in uanum: quia in Exodo scriptum est: Nec enim insontem habebit Dominus eum qui assumpserit nomen  Domini Dei sui frustra. Et in Leuitico: Non peierabis in nomine meo, nec pollues nomen Domini Dei tui, ego Dominus. Malum tamen quod facturum se sacramento deuouerat, omnino non faciat: quia stulta uota frangenda sunt.



CAP. 8.---De eadem re.

 Quicunque sciens se peierauerit, quadraginta dies in pane et aqua, et septem annos sequentes peniteat, et nunquam sit sine penitentia, et nunquam in testimonium recipiatur, et post hec communionem percipiat.



CAP. 9.---De eodem re.

 Si quis se peierauerit, et alios sciens in periurium duxerit, XL dies in pane et aqua, et uII sequentes annos peniteat,  et nunquam sit sine penitentia. Et alii si conscii fuerant, similiter peniteant: sin autem, singuli ut periurium non sponte commissum, peniteant.



CAP. 10.---Quod sic Deus iuramenta perceperit, ut ille cui iurata fuerint.

 Sicut mentiri non potest qui non loquitur, sic peierare non potuerit qui iurare non appetit. Cauendum igitur est iuramentum, nec eo utendum, nisi sola necessitate. Non est contra Dei preceptum iurare, sed dum usum iurandi facimus, periurii crimen incurrimus. Nunquam ergo iurat, qui peierare timet. Multi dum loquuntur, iurare semper delectantur, dum oporteat hoc tantum  esse in ore, Est, est, Non, non. Amplius enim quam est, et non est, a malo est. Multi ut fallant peierant, ut per fidem sacramenti fidem faciant uerborum: sicque fallendo dum peierant, et mentiuntur, hominem incautum decipiunt. Interdum et falsis lacrymis seducti decipimur, et creditur dum plorant, quibus credendum non erat. Plerumque sine iuramento loqui disponimus, sed incredulitate eorum qui non credunt quod dicimus, iurare compellimur, talique necessitate iurandi consuetudinem facimus. Sunt multi ad credendum pigri, qui non mouentur ad fidem uerbis. Grauiter autem delinquunt, qui sibi loquentes iurare cogunt. Quacunque arte uerborum quisque iuret, Deus tamen, qui conscientie testis est, ita hoc accipit, sicut ille cui iuratur intelligit.  Dupliciter autem reus erit, qui et Dei nomen in uanum adsumit, et proximum dolo capit. Non est conseruandum sacramentum quod malum incaute promittitur, ueluti si quispiam adultere perpetuam cum ea permanendi fidem polliceatur. Tolerabilius est enim non implere sacramentum, quam permanere in stupri flagitio. Iurare, est Dei illa prouidentia, que statuit non euellere statuta. Penitentia autem Dei, rerum mutatio est. Non penitere autem, statuta non reuocare, ut est illud: Iurauit Dominus et non penitebit eum, id est, que iurauit non mutabit.



CAP. 11.---De illis qui scienter se peierauerint

 Si quis suspicatur quod ad periurium inducatur, et tamen ex consensu iurat,  XL dies peniteat, et uII sequentes annos, et nunquam sit sine graui penitentia.



CAP. 12.---Quod unusquisque ieiunus iurare debeat.

 Sed et nobis honestum etiam et iustum uidetur, ut qui in sanctis audet iurare hoc ieiunus faciat, cum omni honestate et timore Dei, et ut pueri ante quatuordecim annos non cogantur iurare.



CAP. 13.---De eadem re

 Et hoc sancta synodus decreuit, nisi pro pace facienda, ut omnes fideles ieiuni ad sacramenta accedant.



CAP. 14.---Qualem penitentiam periuri accipere debeant.

  Predicandum est etiam, ut periurium fideles caueant, et ab hoc summopere abstineant, scientes hoc grande scelus esse, et in lege, et prophetis, et in Euangelio prohibitum. Audiuimus autem quosdam paruipendere hoc scelus, et leuem quodammodo periuris penitentie modum imponere. Qui etiam nosse debent, talem de periurio penitentiam imponere debere, qualem et de adulterio, de fornicatione, de homicidio sponte commisso, et de ceteris criminalibus uitiis. Si quis uero perpetrato periurio. aut quolibet criminali peccato, timens penitentiam longam, ad confessionem uenire noluerit, ab Ecclesia repellendus est, siue a communione et consortio fidelium, ut nullus  cum eo comedat, atque bibat, neque oret, neque in sua domo eum recipiat.



CAP. 15.---De illis qui per capillum Dei, aut caput iurant, uel alio modo blasphemia contra Deum immortalem utuntur.

 Si quis per capillum Dei, uel caput iurauerit, uel alio modo blasphemia contra Deum usus fuerit, si est ex ecclesiastico ordine, deponatur: si laicus, anathematizetur: et si quis per creaturas iurauerit, acerrime castigetur, et iuxta id quod synodus diiudicauerit peniteat. Si quis autem talem hominem non manifestauerit, non est dubium quod diuina condemnatione similiter cerceatur. Et si episcopus ista emendare neglexerit, a synodo corripiatur.



CAP. 16.---De iuramento Herodis.

  Cum iuramento pollicitus est Herodes saltatrici dare quodcunque postulasset ab eo. Si ob iusiurandum fecisse se dicit: si patris, matrisque interitum postulasset, facturus esset, an non? Quod in suis ergo repudiaturus fuit, contemnere debuit, et in propheta.



CAP. 17.---De illis qui odium sempiternum inter se iuramento firmauerint.

 Qui sacramento se obligauerit, ut litiget cum quolibet, ne ad pacem ullo modo redeat, pro periurio, uno anno a corpore et sanguine Domini segregetur, et reatum suum ieiuniis et eleemosynis absoluat: ad caritatem uero, que operit multitudinem peccatorum, celeriter redeat.



CAP. 18.---De illis qui incaute iurauerint.


 Si aliquid forte nos incautius iurasse contigerit, quod obseruatum peiorem uergat in exitum, illud consilio salubriori mutandum nouerimus, ac magis instante necessitate peierandum nobis, quam profecto iuramento in aliud crimen maius esse diuertendum.



CAP. 19.---Qualiter sacerdotes iurare debeant.

 Cornelius episcopus, Rufo cepiscopo in Domino salutem. Exigit dilectio tua, frater carissime, ut ex auctoritate sedis apostolice, tuis deberemus consultis respondere. Quod licet non prolixe, sed succincte agere festinaremus, propter quasdam importunitates que nostris prepedientibus peccatis in nos superuenere,  tuis tamen per reliqua sanctorum Patrum instituta studiis perquirere latius, et inuestigare committimus. Non enim potest mens attrita et oneribus atque importunitatibus grauata, tantum boni peragere, quantum delectata et oppressionibus soluta. Non ergo ista ob id pretulimus, ut hec et alia que necessaria fore cognouerimus, tue sanctitati uelimus denegare; sed quod hic minus inuenitur, latius perquiratur. Sacramentum autem hactenus a summis sacerdotibus, uel reliquis Dei ministris exigi, nisi pro fide recta, minime cognouimus, nec sponte eos iurasse reperimus. Summopere ergo sanctus Iacobus apostolus, prohibens sacramentum, loquitur dicens: Ante omnia, fratres mei, nolite iurare,  neque per celum, neque per terram, neque aliud quodcunque iuramentum. Sit autem sermo uester, Est, est, Non, non, ut non sub iudicium decidatis. Et Dominus in Euangelio ait: Audistis quia dictum est antiquis, Non peierabis: reddes autem Domino iuramenta tua. Ego autem dico uobis, non iurare omnino, neque per celum: quia thronus Dei est, neque per terram: quia scabellum pedum eius est, neque per Hierosolymam: quia ciuitas est magni regis, neque per caput tuum: quia non potes unum capillum album facere, aut nigrum. Sit autem sermo uester, Est, est, Non, non. Quod his autem abundantius est, a malo est, id est, et ab exigente et a iurante. Hec, frater carissime, ipse Dominus prohibet, id est, non debere iurare. Hec apostoli maxime  omnes, hec sancti uiri predecessores nostri, qui huic sancte uniuersali Ecclesie apostolice prefuerunt hec prophete, et reliqui sancti doctores per uniuersum mundum dispersi ad predicandum, iuramenta fieri uetant. Quorum nos exempla, si ceperimus numerare, aut in schedula hac inserere, ante deficeret diei hora, quam eorum exempla, de hac causa prohibita. Que nos sequentes sanctorum apostolorum, eorumque successorum iura firmamus, et sacramenta incauta fieri prohibemus. Unde et ipse Dominus in tabulis lapideis quas Moysi dedit, propria manu scripsit, dicens: uide, ne assumas nomen Domini Dei tui in uanum, et reliqua. Unusquisque enim propriam conscientiam mundam debet seruare Deo, et in memoria retinere: Os quod  mentitur, occidit animam. Et Apostolus ait: Loquimini ueritatem unusquisque cum proximo suo, quoniam sumus inuicem membra. Et alibi: Nolite mentiri inuicem membra. Hec precepta sunt Saluatoris, hec prophetarum, hec sanctorum Patrum instituta. Que si quis in uanum duxerit, hostis est anime sue: quia nemo contra prophetas, nemo contra apostolum, nemo contra Euangelium facit aliquid absque periculo.



CAP. 20.---Quo tempore iurare liceat

 Decreuit sancta synodus, ut a septuagesima usque in octauas pasche, et ab Aduentu Domini usque post consecratos dies, nec non et in ieiuniis quatuor temporum, et in Letania maiore, et in diebus Rogationum,  et in diebus Dominicis, nisi de concordia et pacificatione, nullus super sacra iurare presumat.



CAP. 21.---De illis qui sacramentum regis uiolant.

 Si quis laicus iuramentum uiolando prophanat, quod regi et domino suo iurat, et postmodum peruerse eius regnum, et dolose tractauerit, et in mortem ipsius aliquo machinamento insidiatur: quia sacrilegium peragit, manum suam in Christum Domini mittens, anathema sit, nisi per dignam penitentie satisfactionem emendauerit, sicuti constitutum a sancta synodo est, id est, seculum relinquat, arma deponat, in monasterium eat, et peniteat omnibus diebus uite sue. uerumtamen communionem in exitu uite cum Eucaristia accipiat.  Episcopus uero, presbyter, uel diaconus, si hoc crimen perpetrauerit, degradetur.



CAP. 22.---De illo qui audierit uocem peierantis, et assensum prebet.

 Anima que peccauerit, et audierit uocem peierantis, et testis fuerit, aut ipse uiderit, aut conscius erit, nisi indicauerit portabit iniquitatem.



CAP. 23.---De hoc quod Apostolus Spiritum sanctum testificatus est.

 ueritatem dico in Christo, non mentior, testimonium mihi reddente conscientia mea in Spiritu sancto.



CAP. 24.---De eadem re.

 Hieronymus dicit: Iesum testor  et sanctos angelos eius.



CAP. 25.---Quod definitio incauta soluenda sit.

 Definitio incauta laudabiliter soluenda, nec preuaricatio est, sed temeritatis emendatio.



CAP. 26.---De eadem re.

 Si puella sita in puerili etate in domo patris, illo nesciente se iuramento constrinxerit: et si pater statim, ut audierit, contradixerit, uota eius et iuramenta irrita erunt, et facilius emendabitur.



CAP. 27.---De eadem re.

 Iuramentum filii, aut filie, nesciente patre, et uota monachi, nesciente abbate, et iuramenta pueri, irrita sunt.



CAP. 28.---Quod omnibus modis cauendum sit mendacium.


 Noli, fili, negare gratiam Dei, ne incurras pro bono in malum, pro humilitate in mendacium. Cauendum namque est omnibus modis mendacium, siue pro malo, siue etiam pro bono proferri uideatur: quia omne mendacium non est ex Deo, sed, sicut Saluator dicit, a malo est.



CAP. 29.---Item de iuramento.

 Etenim dum peierare compellimur, creatorem quidem offendimus, sed nos tantummodo maculamus, cum uero noxia promissa complemus, et Dei iussa superbe contemnimus, ut proximis impia crudelitate noceamus, et nosipsos crudeliore mortis gladio trucidamus. Illic enim duplici  culparum telo percutimur, hic tripliciter iugulamur. Restat ergo, ut eo nostra pergat sententia, quo misericordie patuerit uia. Que ita Domino probatur accepta, ut plus eam cupiat quam sacrificia ueneranda, dicente ipso: Misericordiam uolo, et non sacrificium. Hac indulgentie concessa licentia, miserationis ipsius opus in gloriosi principis potestatem redigimus: ut, quia Deus illi miserandi aditum patefecit, remedia pietatis ipse quoque non deneget. Que ita principali discretione moderata persistant, ut et illis ita sit misericordia contributa, ut nusquam gens, aut patria, per eosdem, aut periculum quodcunque perferat, aut iacturam. Hec miserationis obtentu temperasse sufficiat, ceterumque  iuramenta pro regie potestatis salute, uel constitutione gentis et patrie, que hactenus sunt exacta, uel deinceps exstiterint exigenda, omni custodia, omnique uigilantia indissolubiliter decernimus obseruanda, membrorum truncatione, mortisque sententia, religione penitus absoluta, sed ne prauarum mentium uersuta nequitia nosmet ad periurii aliquando prouocet culpam, nec a sancte fidei regula hanc asserat uenire sententiam, tam diuine auctoritatis oracula, quam precedentium Patrum huic narrationi curauimus innectenda. Sic enim per Hieremiam dixit: Repente loquar aduersus gentem, et aduersus regnum, ut eradicem, et disperdam illud. Si penitentiam egerit gens illa a malo suo, quod locutus sum aduersus eam, agam et ego penitentiam  super malo quod cogitaui, ut facerem ei. Et per Ezechielem: Si dixero, inquit, iusto quod uita uiuat, et confisus in iustitia sua, fecerit iniquitatem, omnes iustitie eius obliuioni tradentur: et in iniquitate sua quam operatus est, in ipsa morietur. Si autem dixero impio, Morte morieris, et egerit penitentiam: uita uiuet, et non morietur. Si ergo nostra conuersatio sic diuinam mutat sententiam, cur miserorum tante lacryme, uel pressura, tam crudam non temperent ex miseratione uindictam? Hinc etiam populo Isrelitico sepe ultio promissa suspenditur, et Niniuitarum perditio diuine sententie permutatione sedatur. Nam sanctus Ambrosius in libro tertio de Officiis, ita ait: Purum igitur ac syncerum oportet esse affectum, et unusquisque  simplicem sermonem proferat. uas suum in sanctitate possideat, ne fratrem circunscriptione uerborum inducat. Nihil promittat inhonestum, ac sibi promittere querat. Tolerabilius est promissum non facere, quam facere quod turpe sit. Sepe plerique constringunt se iurisiurandi sacramento, et cum ipsi cognouerint promittendum non fuisse ius sacramenti, tamen contemplatione faciunt quod spoponderunt, sicut de Herode supra scripsimus, qui saltatrici premium turpiter promisit, crudeliter soluit. Turpe, quod regnum pro saltatione promittitur: crudele, quod mors prophete pro iurisiurandi religione donatur: quanto tolerabilius tale fuisset periurium sacramento? Et post pauca, de Iepte discernens. Miserabilis necessitas, que soluitur parricidio.  Melius est non uouere id, quod sibi cui promittitur, nolit exolui. Et post paululum: Non semper igitur promissa soluenda omnia sunt. Denique ipse Dominus, sicut Scriptura indicat, frequenter suam mutat sententiam. uir quoque sanctissimus Augustinus inuestigationis acumine acutus, inueniendi arte precipuus, asserendi copia profluus, eloquentie flore uenustus, sapientie fructu fecundus, hec in suis narrat affectibus. Duo sunt enim omnino genera mendaciorum, in quibus non magna culpa est, sed tamen non est sine culpa, cum aut iocamur, aut cum promittimus, mentimur. Illud primum in iocando, ideo non est perniciosissimum, quia non fallit. Nouit enim ille, cui dicitur, ioci  causa esse dictum. Secundum autem ideo mentitus est, qui retinet nonnullam beneuolentiam. Idem ipse alibi, non auferat, inquit, ueritas misericordiam, non ambulabit in uia Domini, in qua misericordia et ueritas obuiauerunt sibi. Hinc beatus Papa Gregorius, in libris Moralium, sic ait: Cum mens inter minora, et maxima peccata constringitur, si omnino nullus sine peccato euadendi aditus patet, minora semper eligantur: quia et qui murorum ambitu, ne fugiat, clauditur, ibi se in fugam precipitat, ubi breuior murus inuenitur. Hinc et Isidorus ait: Tolerabilius est enim non implere sacramentum, quam permanere in stupri flagitio. Similiter  in Synonimis: In malis promissis, rescinde fidem. In turpi uoto ut a decreto quod incaute nouisti non facias. Impia est promissio, que scelere adimpletur. Unde necesse est, ut male iurans, dignam penitentiam agat, eo quod nomen Domini contra preceptum illius sumpsit in uanum, quia in Exodo scriptum est: Nec enim insontem habebit Dominus eum qui assumpserit nomen Domini Dei sui frustra. Et in Leuitico: Non peierabis in nomine meo, nec pollues nomen Domini Dei tui: ego Dominus. Tamen malum quod facturum se sacramento deuouerat omnino non faciat: quia stulta uota frangenda sunt.


 FINIS LIBRI DUODECIMI.



[LIBER DECIMUS TERTIUS.]



INDEX CAPITULORUM LIBRI DECIMI TERTII.

     CAP. 1. De obseruatione Quadragesime.
    2. De ieiunio Quatuor Temporum.
    3. Quo tempore ad missam flectamus genua dici debeat.
    4. De illis qui indictum ieiunium contempserint.
    5. De eadem re.
    6. De Letania maiore quomodo obseruanda sit.
    7. De ieiunio Rogationum.
    8. Ut in cena Domini, ut in reliquis Quadragesime diebus ieiunium non soluatur.
    9. Ut in Sabbato sancto ieiunium ante noctis initium non soluatur.
    10. Quod non oporteat in Quadragesima natalicia sanctorum celebrari.
    11. Quod in diebus ieiunii eleemosyna sit facienda.
     12. Ut in Quadragesima tempus prandii conseruetur.
    13. Quod in diebus ieiuniorum nulla iurgia esse debeant.
    14. Ut in illis sacratis diebus ieiuniorum coniugati a coniugibus se abstinere debeant.
    15. De his qui in clero sunt, et carnium esum habuerint exosum.
    16. De uigiliis sanctorum.
     17. De eadem re.
    18. De hoc si euenerit pestilentia, uel inequalitas eris.
    19. Ut nullus in Dominica die pro abstinentia ieiunet.
    20. De eadem re.
    21. Ut placita secularia in diebus Dominicis, et in precipuis festis, et in diebus ieiuniorum non fiant.
    22. Ut ieiunium absque cibo luxurie obseruari debeat.
    23. Ut quotidianum ieiunium non sit sine refectione aliqua.
    24. De eadem re.
    25. Quod ieiunium curet uulnera delinquentis.
     26. De quodam Alcibiade qui sibi graue iugum ieiunii imposuerat.
    27. De eo qui sub obtentu religionis sine iussu episcopi sui uel presbyteri ieiunium sibi imponit.
    28. Ut nullus Christianus dum sancta loca pro reuerentia petierit, alicuius publice potestatis banno ibidem constringatur.




Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER DECIMUS TERTIUS. DE IEIUNIO.



ARGUMENTUM LIBRI.


Libro hoc de obseruatione utilitateque ieiunii, maxime autem de ieiunio Quadragesimali, Quatuor Temporum, aliorumque ab Ecclesia institutorum, et eorumdem uiolatoribus, agitur.



CAP. 1.---De obseruatione Quadragesime.


 Quadragesima summa obseruatione est obseruanda, ut ieiunium in ea preter Dominicos qui de abstinentia subtracti sunt, nisi quem infirmitas impedierit, nullatenus soluatur:  quia ipsi dies decime sunt anni. A prima igitur Dominica Quadragesime usque in Pascha Domini sex hebdomade computantur, quarum uidelicet dierum XL et II fiunt. Ex quibus dum sex dies Dominici abstinentie subtrahuntur, non plus in abstinentia quam triginta et sex dies remanent. uerbi gratia: si per CCCXLu dies annus ducitur, nos autem per XXX et uI dies affligimur, quasi anni decimas Deo damus. Et ut sacer numerus quadraginta dierum adimpleatur, quem Saluator noster suo sacro ieiunio consecrauerat, quatuor dies prioris hebdomade ad supplementum quadraginta dierum tollantur, id est quarta feria, que caput ieiunii subnotatur, et quinta feria sequens, sexta et sabbatum. Nisi istos quatuor dies superioribus triginta et  sex adiunxerimus, quadraginta dies in abstinentia non habemus. Iubemur etiam ab omnipotenti Deo, omnium bonorum nostrorum decimas dare. Quapropter ut omnis decima a nobis Deo rite persoluatur, tollamus decimam anni, et in ea peccata nostra confitendo, corrigendo nos, ieiunando, uigilando, orando, eleemosynas largiendo, abstergamus, et carnem nostram decimemus, ut ad sanctum Pascha securi peruenire possumis.



CAP. 2.---De ieiunio Quatuor Temporum.

 Constituimus, ut quatuor tempora anni, ab omnibus cum ieiunio obseruentur, id est, in Martio, hebdomada prima. In Iunio, secunda. In Septembris, tertia. In Decembri, quarta: que fuerit plena ante uigiliam Natalis Domini,  id est, feria quarta, et sexta, et Sabbato. ueniant omnes ad Ecclesiam hora nona, cum letaniis ad missarum solemnia.



CAP. 3.---Quo tempore ad missam flectamus genua dici debeat.

 Ut presbyteri plebibus annuntient, quod in Quadragesima et in ieiunio Quatuor Temporum tantummodo ad missarum solemnia genua flectere debeant. In Dominicis econtra diebus uel ceteris festis, a uespera usque in uesperam non flectant genua, sed stantes incuruati orent, nec quisquam uno genu solotenus impresso orare presumat, sicut Iudei irridentes Dominum in passione eius fecisse leguntur, sed utraque genua  terre figat. Ait enim Apostolus: Flecto genua mea ad Patrem Domini nostri Iesu Christi



CAP. 4.---De illis qui indictum ieiunium contempserint.

 Si quis indictum ieiunium superbiendo contempserit, et obseruare cum ceteris Christianis noluerit, in Gangrensi concilio precipitur, ut anathematizetur.



CAP. 5.---De eadem re.

 Si quis eorum qui continentie student, absque necessitate corporea, tradita in commune ieiunia, et ab Ecclesia custodita superbiendo dissoluit, stimulo sue cogitationis impulsus, anathema sit.



CAP. 6.---De letania maiore quomodo obseruanda sit.


 Placuit nobis ut letania maior obseruanda sit a cunctis Christianis uno die uII Kalen. Mai, sicut in Romana Ecclesia constitutum reperimus, et sicut sancti Patres nostri constituerunt: non equitando, non preciosis uestibus induti, cinere respersi, et cilicio induti, nisi infirmitas impedierit



CAP. 7.---De ieiunio Rogationum.

 Cum, exigentibus peccatis, Galliarum populi luporum rabie acriter interimerentur, nec huius flagelli aliquod remedium inueniri posset, congregati traduntur Galliarum episcopi apud uiennam urbem, atque in commune  statuerunt, ut triduanum ieiunium facerent. Cumque Dominus pestem misericorditer abstulisset, hi dies in consuetudinem annue celebritatis uenerunt, ut per Galliarum prouincias, ante Ascensionis Domini diem celebrarentur. Agamus et nos hos dies cum summa reuerentia et deuotione, cum abstinentia carnis, et humilitate cordis, non ut uisibilium luporum rabien euadamus, sed ut inuisibilium, id est, spirituum immundorum tentamenta uincere ualeamus. Nullus autem his diebus uestimentis preciosis induatur: quia in sacro et cinere lugere debemus. Prohibeantur ebrietates, et commessationes, que fiunt in uulgari plebe. Nemo ibi equitare presumat, sed discalciatis pedibus omnes incedant. Nequaquam muliercule choros ducant: sed omnes in commune  Kyrie eleison decantent, et cum contritione cordis Dei misericordiam exorent, pro peccatis, pro pace, pro peste, pro conseruatione frugum, et pro ceteris necessitatibus. Dies enim sunt abstinentie, non letitie.



CAP. 8.---Ut in cena Domini, ut in reliquis Quadragesime diebus, ieiunium non soluatur.

 Quod non oporteat in Quadragesima in ultima septimana u ferie ieiunium soluere, totamque Quadragesimam sine ueneratione transire, magisque conueniat omnem Qua dragesimam districto uenerari ieiunio.



CAP. 9.---Ut in Sabbato sancto ieiunium ante noctis initium non soluatur.

 Ut in Sabbato  sancto, hoc est, in uigilia Pasche, ieiunium ante noctis initium, nisi a paruulis aut infirmis, non soluatur, nec ipsa in parasceue; quia cena Domini et parasceue, et sabbatum ad illos XL dies respiciunt: uel diuina mysteria his duobus diebus non celebrentur: canonibus quippe iubentibus biduo isto, id est, parasceue et sabbato; sacramenta penitus non celebrari.



CAP. 10.---Quod non oporteat in Quadragesima natalitia sanctorum celebrari.

 Quod non oporteat in Quadragesima martyrum natalitia celebrari: sed eorum sancta commemoratio in diebus sabbatorum et Dominicorum fieri conueniat.



CAP. 11.---Quod in diebus ieiunii eleemosyna sit facienda.


 Diebus uero ieiunii eleemosyna facienda est, et cibum siue potum, quo quisque uti debuit, si ieiunauerit, pauperibus eroget: quia ieiunare et cibos prandii ad cenam reseruare, non mercedis, sed ciborum est incrementum.



CAP. 12.---Ut in Quadragesima tempus prandii seruetur.

 Solent plures, qui se ieiunare putant in Quadragesima, mox ut signum audierint ad horam nonam manducare. Qui nullatenus ieiunare credendi sunt, si ante manducauerint, quam uespertinum celebretur officium.  Concurrendum est enim ad missas, et auditis missarum solemnibus et uespertinis officiis, largitis eleemosynis ad cibum accedendum est. Si uero aliquis necessitate constrictus fuerit ut ad missam uenire non ualeat, estimata uespertina hora, completa oratione sua, ieiunium absoluat.



CAP. 13.---Quod in diebus ieiuniorum nulla iurgia esse debeant.

 In his ieiuniorum diebus nulle lites, nulle contentiones esse debent: sed in Dei laudibus et opere necessario persistendum. Arguit enim eos qui contentiones et lites Quadragesime tempore faciunt, et qui debita a debitoribus exigunt, Dominus per prophetam dicens: Ecce in die ieiunii uestri inueniuntur uoluntates uestre, et  omnes debitores uestros repetitis. Ecce ad lites et ad contentiones ieiunatis, et percutitis pugno impie.



CAP. 14.---Ut in illis sacratis diebus ieiuniorum coniugati a coniugibus se abstinere debeant.

 Abstinendum est enim in his sacratissimis Quadragesime diebus a coniugibus et caste et pie uiuendum, ut sanctificato corde et corpore isti dies transigantur, et sic perueniatur ad diem sanctum Pasche, quia pene nichil ualet ieiunium, quod coniugali opere polluitur, et quod orationes, uigilie et eleemosyne non commendant.



CAP. 15.---De his qui in clero sunt, et carnium esum habuerint exosum.

 Hi qui in clero  sunt presbyteri aut diaconi, et a carnibus abstinent, placuit, eas quidem contingere, et ita si uoluerint contemnere. Quod si in tantum eas abominantur, ut nec holera que cum eis coquuntur existiment comedenda, tanquam non consentientes regule, ab ordine cessare debent.



CAP. 16.---De uigiliis sanctorum.

 Presbyteri cum sacras festiuitates populo annuntiant, etiam ieiunium uigiliarum eos omnimodis seruare moneant.



CAP. 17.---De eadem re.

 Ut in Ecclesia a sacerdotibus ieiunia constituta, sine necessitate rationabili, non soluantur.



CAP. 18.---De hoc si euenerit fames, pestilentia, uel inequalitas eris.


 Si euenerit fames, pestilentia, inequalitas eris, uel alia qualiscunque tribulatio, statim ieiuniis, eleemosynis et obsecrationibus Domini misericordia deprecetur



CAP. 19.---Ut nullus in die Dominica pro abstinentia ieiunet.

 Si quis propter continentiam, que putatur, aut propter contumaciam in die Dominico ieiunat, anathema sit



CAP. 20.---De eadem re.

 Si quis propter publicam penitentiam a sacerdote acceptam, aut pro aliqua necessitate, die Dominica uelut pro quadam religione, ieiunauerit, sicut Manichei, anathema  sit.



CAP. 21.---Ut placita secularia in diebus Dominicis, et in precipuis festis, et in diebus ieiuniorum non fiant.

 Placita secularia Dominicis diebus uel aliis precipuis festis, seu etiam in his diebus in quibus legitima ieiunia celebrantur, secundum canonicam constitutionem minime fieri decreuimus. Insuper etiam sancta synodus decreuit, ut nulla iudiciaria potestas licentiam habeat, sua auctoritate Christianos ad placitum bannire, in supradictis diebus, id est, septem dies ante Natalem Domini usque in octauas Epiphanie, et a Quinquagesima usque in octauas Pasche, et uII dies ante  natiuitatem sancti Ioannis Baptiste, quatenus adeundi Ecclesiam, orationibusque uacandi liberius habeatur facultas.



CAP. 22.---Ut ieiunium absque cibo luxurie obseruari debeat.

 Non dico hebdomadas, non dico duplicata ieiunia, sed saltem singulos dies absque ciborum luxuria transigamus.



CAP. 23.---Ut quotidianum ieiunium non sit sine refectione aliqua.

 Sint tibi quotidiana ieiunia, et refectio sacietatem fugiens. Nihil enim prodest tibi biduo triduoque transmisso uacuum portare uentrem si pariter obruatur. Si compensantur saturitate ieiunia, ilico mens repleta torpescit:  et irrigata terra corporis huius spinas et carduum germinat.



CAP. 24.---De eodem.

 Sint tibi ieiunia pura, continua, moderataque, id est, quotidie esurire, et quotidie prandere.



CAP. 25.---Quod ieiunium curat uulnera delinquentis.

 Noli adhuc aquam bibere, sed modico utere uino propter infirmitates tuas: curat enim uulnera delinquentis, curatosque sanctificat ieiunium.



CAP. 26.---De quodam Alcibiade qui sibi graue iugum ieiunii imposuerat.

 Alcibiades quidam erat ex numero eorum qui pro Christo uincti tenebantur.  Hic uitam satis arduam et austeram gerebat, nichil cibi uolens accipere, sed tantum pane, et sale cum aqua utebatur. Cum uite hunc rigorem uellet etiam in carcere positus obtinere, Attalo cuidam seruo Dei reuelatum est: quia non recte faceret Alcibiades creaturis Dei, et uellet aliis formam scandali deretinquere Quibus cognitis, Alcibiades cepit omnia cum gratiarum actione percipere: quia que illi reuelabat Spiritus ut doceret, huic ut sequeretur idem spiritus persuadebat.



CAP. 27.---De eo qui sub obtentu religionis sine iussu episcopi sui, uel presbyteri ieiunium sibi imponit.

 Ut nemo nisi consentiente proprio episcopo, aut eius misso, ieiunium sub obtentu religionis  sibi imponat, unum diem pre aliis excipiendo, omnimodo interdicimus, quod et factum displicet, et in futurum fieri prohibemus: quia plus causa ariolandi esse dinoscitur, quam supplementum catholice legis.



CAP. 28.---Ut nullus Christianus dum sancta loca pro reuerentia petierit, alicuius publice potestatis banno ibidem constringatur.

 Precipimus namque ut nullus Christianus pro reuerentia ecclesiam petendo, ibique manendo, indeque reuertendo alicuius publice potestatis banno, ibidem constringatur: ne forte dum ad ecclesiam causa orationis properat, per bannum impediatur pro salute anime deuote insistere.


 FINIS LIBRI DECIMI TERTII.



[LIBER DECIMUS QUARTUS.]



INDEX CAPITULORUM LIBRI DECIMI QUARTI.

     CAP. 1. Quod crapula multum sit Christianis contraria.
    2. Ut malum ebrietatis omnino uitetur.
    3. Quod episcopi et eorum ministri crapula et ebrietate non debeant grauari.
    4. De eadem re.
    5. De eadem re.
    6. De eadem re.
    7. Quales conuiue sacerdotum epulis interesse debeant.
    8. De eadem re.
     9. De eadem re.
    10. De eadem re.
    11. Qui ebrius fuerit ut ordo patitur peniteat.
    12. Quod uino inebriari non liceat, sed fugiendum sit.
    13. De illis qui per ebrietatem uomitum fecerint.
    14. De eadem re.
    15. De illis qui per superbiam alios inebriant.
    16. Quod fugienda sit ebrietas.
    17. Item de ebrietate.




Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER DECIMUS QUARTUS. DE CRAPULA ET EBRIETATE.



ARGUMENTUM LIBRI.


Libro hoc de detestandis uitiis, crapula et ebrietate, tractatio instituitur, queque iis qui hisce uitiis implicantur pena iniungenda sit, docetur.



CAP. 1.---Quod crapula multum sit Christianis contraria.

 Nihil sic contrarium est homini Christiano quomodo crapula et ebrietas, sicut ait Dominus in Euangelio: uidete ne grauentur corda uestra in crapula et ebrietate.



CAP. 2.---Ut malum ebrietatis omnino uitetur.

 Magnum malum ebrietatis, unde omnia uitia pullulant, Christianis modis omnibus cauere precipimus. Qui autem hoc uitare noluerit, excommunicandum esse decreuimus,  usque ad congruam emendationem.



CAP. 3.---Quod episcopi et eorum ministri crapula et ebrietate non debeant grauari.


 Episcopi et Dei ministri non debent commessationibus et uinolentiis nimis incombere, sed considerent sententiam Domini dicentis: Attendite ne grauentur corda uestra in crapula et ebrietate. Moderate enim cibum et necessarium sumptum sumant, ut iuxta Apostolum sobrii sint, et parati ad seruitium Domini.



CAP. 4.---De eadem re.

 Ut sobrietatem sacerdotes teneant, et hanc habendam fidelibus predicent: quia non potest libere sobrietatem predicare, qui se mero usque ad alienationem mentis  ingurgitat. Hoc et de commessationibus, et ceteris  pestibus ad gastrimargiam pertinentibus, obseruandum est.



CAP. 5.---De eadem re.

 Episcopus, presbyter, aut diaconus alee atque ebrietati deseruiens, aut desinat, aut certe damnetur. Subdiaconus, aut lector, aut cantor similia faciens, aut desinat, aut communione priuetur. Similiter etiam laicus.



CAP. 6.---De eadem re.

 Si quis episcopus, aut aliquis ordinatus, in consuetudine ebriosus fuerit, aut desinat, aut deponatur.



CAP. 7.---Quales conuiue sacerdotum epulis interesse debeant.

 Oportet episcopum  moderatis epulis contentum esse, suosque conuiuas ad comedendum et potandum non urgere, quin potius semper sobrietatis prebeat exemplum. Remoueantur ab eius conuiuio cuncta turpidinis argumenta, non ludicra spectacula, non acromatum uaniloquia, non fatuorum stultiloquia, non scurrilium admittantur prestigia. Adsint peregrini, et pauperes, et debiles, qui de sacerdotali mensa Christum benedicentes benedictionem percipiant. Recitetur sacra lectio, subsequatur uiue uocis exhortatio, ut non tantum corporali cibo, imo uerbis spiritalis alimento conuiuantes se refectos gratulentur, ut in omnibus honorificetur Deus, per Iesum Christum Dominum nostrum.



CAP. 8.---De eadem re.

  Sacerdos quilibet si inebrietur per ignorantiam, septem dies peniteat, in pane et aqua; si per negligentiam, Xu dies; si per contemptum XL dies. Diaconus uel monachus, secundum ordinem, ut scriptum est, seu et reliqui clerici, et ministri iuxta ordinem, iudicio sacerdotis peniteant. Laici uelut uota non habentes si inebriantur, arguantur a sacerdote, quod ebriosi regnum Dei non possidebunt, et interitus sit ebrietas, et compellat eos penitere. Qui cogit hominem ut inebrietur humanitatis gratia, accerrime corripiatur, et uII dies peniteat; si per contemptum, XXX dies. Nullus Christianus alium Christianum plus bibere cogat quam nature sufficiat. Quod si fecerit, iuxta id quod in penitentiali habetur, peniteat.



CAP. 9.---De eadem re.


 Si quis ecclesiastica preditus ordinatione, aut monachus repertus fuerit ebriosus, in pane et aqua tribus peniteat mensibus.



CAP. 10.---De eadem re.

 Obseruandum est uobis, ut et uos ab ebrietate abstineatis, et ut plebes subdite abstineant, predicetis. Et neque per tabernas eatis bibendo, aut comedendo, neque domos, aut uicos curiositate qualibet peragretis, neque cum feminis, aut cum quibuslibet personis impuris conuiuia exerceatis, nisi forte paterfamilias quilibet uos ad domum suam inuitauerit, et cum  coniuge sua, et prole uelit uobiscum spiritali gaudio letari, et uerborum uestrorum refectionem accipere, et uobis refectionem carnalem caritatis officio exhibere. Oportet enim, ut si quando quilibet fidelium, carnalibus uos reficit epulis, a uobis reficiatur epulis spiritalibus.



CAP. 11. Qui ebrius fuerit, ut ordo patitur, peniteat.

 Itaque eum quem ebrium fuisse constiterit, ut ordo patitur, aut triginta dierum spacio a communione statuimus submouendum, aut corporali dandum supplicio



CAP. 12.---Quod uino inebriari non liceat, sed fugiendum sit.

 Fuge uinum uelut uenenum,  ne ebrietas superet te, expoliatumque uirtutibus te nudum efficiat. uinum enim, ut sancta Scriptura dicit, apostatare facit etiam sapientes. Attende Ne uirum sapientem et sanctum, quomodo per ebrietatem nudatus est, dormiens. Attende et Loth patriarcham, qui per ebrietatem impudenter se commiscuit filiabus. Hinc beatus Basilius dicit: Multi per uinum a demonibus capti sunt: nec est aliud ebrietas quam manifestissimus demon. Hinc propheta ait: Fornicatio et ebrietas aufert cor. Ebrietas enim perturbationem parit, gignit mentis furorem, et flammam suscitat libidinis. Apostolo teste: Nolite inebriari uino, in quo est luxuria. Si quis autem contra hec fecerit sanctorum statuta, dignam ac longam agat penitentiam: quia unum est ex his peccatis que  hominem a regno Dei separant, dicente apostolo Paulo: Neque ebriosi regnum Dei possidebunt.



CAP. 13. De illis qui per ebrietatem uomitum faciunt.

 Qui per ebrietatem uomitum facit, si presbyter aut diaconus est, XL dies peniteat. Si monachus XXX dies peniteat; si clericus, XX dies; si laicus, Xu dies.



CAP. 14.---De eadem re.

 Laicus, si per ebrietatem uomitum facit, tres dies a carne, et uino, et ceruisia abstineat.



CAP. 15.---De illis qui per superbiam alios inebriant.

 Si quis per nequitiam alium inebriat, quadraginta dies peniteat. Quod si in consuetudine habuerit, communione priuetur, donec digne peniteat,  et emendationem promittat.



CAP. 16.---Quod fugienda sit ebrietas.

 Ebrietatem oppido prohibebat propheta, et ebriosos corpore, et animo mortuos esse predicabat. De quibus per exemplum aiebat: ue qui consurgitis mane ad ebrietatem sectandam, et potandum usque ad uesperam, ut uino estuetis. Cithara, et lyra, et tympanum, et tibia, et uinum in conuiuiis uestris, et opus Domini non respicitis, nec opera manuum eius consideratis. Et iterum: ue qui potentes estis ad bibendum uinum, et uiri fortes ad miscendam ebrietatem, qui iustificatis impium pro muneribus, et iustitiam iusti aufertis ab eo. Propter hoc, sicut deuorat stipulam  lingua ignis, et calor flamme exurit, sic radix eorum quasi fauilla erit, et germen eorum, ut puluis ascendet. Abiecerunt enim legem Domini exercituum, et eloquium sancti Isrel blasphemauerunt. Ideo iratus est furor Domini in populo suo, et extendit manum suam super eum, et percussit eum, conturbati sunt montes, et facta sunt morticina eorum, quasi stercus in medio platearum. In omnibus his non est aduersus furor eius, sed adhuc manus eius extensa.



CAP. 17.---Item de ebrietate.

 Esce crapulam, potus ebrietatem, generant. Ebrietas autem perturbationem gignit mentis, furorem cordis, flammam libidinis. Ebrietas ita mentem alienat, ut ubi sit nesciat. Unde etiam malum non sentitur, quod per ebrietatem  committitur. uerum est, quod iuxta prophetam dicitur: Fornicatio et ebrietas auferret cor. Fornicatio enim, sicut ait Salomon, infatuat sapientem. Ebrietas, sicut in Loth sensus rationem captiuat. Unde et in Prouerbiis: Potentes, inquit, qui iracundi sunt, uinum non bibant, ne, cum biberint, obliuiscantur sapientiam. Plerisque laus est multum bibere, et non inebriari. Audiant hi aduersum se dicentem prophetam: ue qui potentes estis ad bibendum uinum. et uiri fortes ad miscendam ebrietatem. uino multo deditos, et luxuriose uiuentes,  Esaias sic arguit, dicens: ue qui consurgitis mane ad ebrietatem sectandam, et potandum usque ad uesperam, ut uino estuetis. De talibus, et alio loco dicitur: ue tibi, ciuitas cuius rex iuuenis est, et cuius principes mane comedent. Multi enim a mane usque ad solis occubitum, ebrietati et gule uoluptatibus seruiunt, nec intelligunt cur nati sunt: sed consuetudine beluina detenti, luxurie tantum tota die, epulisque inseruiunt. Clamat Iel propheta, his qui ebrietati deseruiunt, dicens: Expergiscimini, ebrii, et flete, et ulutate, omnes qui bibitis uinum in dulcedinem. Quo testimonio, non ait tantum, flete omnes qui bibitis uinum, ut bibere omnino non liceat, sed adiecit in dulcedinem, quod ad uoluptuosam pertinet, et prodigam effusionem. Nam quantum  satis est necessitati edocet Timotheum bibere Apostolus dicens: uino modico utere. Non solum ex uino inebriantur homines, sed etiam ex ceteris potandi generibus, que uario modo conficiuntur. Unde et Nazareis, qui se sanctificabant Domino preceptum est uinum et siceram non bibere? utraque enim statum mentis euertunt, et ebriosos faciunt. Luxuriam quippe carnis utraque equaliter gignunt. Quidam continentes, sicut panem cum pondere edunt, ita et aquam cum mensura sumunt, asserentes ad castimoniam carnis, etiam abstinentiam conuenire.


 FINIS LIBRI DECIMI QUARTI.



[LIBER DECIMUS QUINTUS.]



INDEX CAPITULORUM LIBRI DECIMI QUINTI.

     CAP. 1. Episcopi impositam a Deo sibi curam in populis habeant, pauperum oppressores non ferant.
    2. De illis qui in episcopiis predam fecerint.
     3. Ut episcopi potestates admoneant ut pauperes non opprimant.
    4. De eadem re.
    5. De secularibus Ecclesiam uel clericum iniuste calumniantibus.
    6. Ut contemptores canonum excommunicentur.
    7. De preuaricatoribus diuinarum legum.
    8. Quod non liceat imperatori, uel cuiquam potentum aliquid agere contra diuinum mandatum, et quod iudicium iniustum regio metu ordinatum, non ualeat.
    9. Ut nemo contra canones esse presumat.
    10. De imperatoria lege.
    11. Quando canonica uentilantur, nisi sint religiosi laici non intersint.
     12. Ut laici in synodo, nisi clericis iubentibus, decre non audeant.
    13. Ut populus docendus sit, non sequendus.
    14. De illo qui contra decretum episcopi uenerit.
    15. Admoneatur imperator, ut constitutis apostolice sedis obtemperet.
    16. Generalis admonitio regum.
    17. Alia admonitio principum.
    18. Item adhortatio principum.
     19. Qualiter studendum sit regibus sacerdotum, uel populi peccata ulcisci
    20 De eadem re.
     21. Quod multorum solamen sit, si prudentes uiri regibus adhereant
    22. Ut regum aduersarii excommunicentur.
    23. De illis qui principi non obedierint.
    24. De illis qui in aduersitate proprie gentis, aut patrie culpabiles inueniuntur.
    25. Ut nullus presumat principe uiuente alium eligere regem.
    26. Ut nemo intendat in interitum regis.
    27. De fidelibus regum
    28. De regum sobole.
    29. Quod quidquid commotus animus fecerit, hoc iustum putat
    30. Quod laici presbyteros, qui Ecclesias illorum tenent, non aliud quam diuinum officium agere  cogant.
    31. Ut Iudei super Christianos non ponantur.
    32. Quod sancta Ecclesia unum patrem habeat in celis.
    33. De illo qui pro catholica fide tribulationes patitur.
    34. De heredibus, si iussa testatoris non impleuerint. ut episcopus adimpleat
    35. Ut laici quamuis religiosi ecclesiastica non disponant.
     36. De illis qui res Ecclesie a regibus petunt.
    37. De eo, si episcopus ecclesiasticum, et comes seculare placitum una die condixerint.
    38. De regibus bene regentibus.
    39. De eadem re.
    40. De patientia regum.
     41. De delictis regum, seu exemplis.
    42. Quod reges legibus teneantur.
    43. De disciplina regum in Ecclesia.
    44. Cur Deus alios ad libertatem, alios autem ad seruitutem discreuisset.




Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER DECIMUS QUINTUS DE LAICIS.



ARGUMENTUM LIBRI.


Libro hoc de laicis omnis conditionis tractatio instituitur, tam de iis qui presunt, ut imperatoribus, regibus, principibus, quam his qui horum imperio subiecti sunt.



CAP. 1.---Episcopi cum impositam a Deo sibi curam in populis habeant, pauperum oppressores non ferant.

 Episcopi in protegendis populis ac defendendis, impositam a Deo sibi curam non ambigant. Ideoque dum conspiciunt iudices, ac potentes pauperum oppressores existere, prius eos sacerdotali admonitione redarguant: et si contempserint emendare, anathematizentur.



CAP. 2.---De illis qui in episcopiis predam fecerint.

  Ut si quis quemlibet expoliauerit, et admonente episcopo non reddiderit, excommunicetur.



CAP. 3.---Ut episcopi potestates admoneant ut pauperes non opprimant.

 Ut iudices aut potestates qui pauperes opprimunt, si commoniti a pontifice suo non emendauerint, excommunicentur.



CAP. 4.---De eadem re.

 Ut episcopi potestatem habeant res ecclesiasticas preuidere regere et gubernare, atque dispensare, secundum canonum auctoritatem. uolumus ut laici in eorum ministerio obediant episcopis ad regendas Ecclesias Dei, uiduas  et orphanos defendendos, et ut obedientes sint eis ad eorum Christianitatem seruandam, et episcopi consentientes comitibus, et iudicibus ad iustitias faciendas, et ut nullatenus per aliquorum mendacium, uel falsum testimonium, neque periurium, aut per premium lex iusta in aliquo deprauetur.



CAP. 5.---De secularibus Ecclesiam uel clericum iniuste calumniantibus.

 Si qui secularium pro calumnia Ecclesiam aut clericum fatigare tentauerit, et euictus fuerit, ab Ecclesie liminibus, et  catholicorum communione, nisi digne penituerit, arceatur.



CAP. 6.---Ut contemptores canonum excommunicentur.

 Ut laici contemptores canonum excommunicentur: clerici honore priuentur.



CAP. 7.---De preuaricatoribus diuinarum legum.

 Si quis publicus diuine legis preuaricator, uel pro manifestis criminibus sanctorum canonum contemptor repertus fuerit, ac sanctorum Patrum constitutionibus contradictor, et si monitionibus episcopalibus obtemperare distulerit, anathematizetur.



CAP. 8.---Quod non liceat imperatori, uel cuiquam potentum, aliquid agere contra diuinum mandatum.


 Non licet ergo imperatori, uel cuiquam pietatem custodienti, aliquid contra mandata diuinitatis presumere, nec quidquam quo Euangelicis propheticisque seu apostolicis regulis obuietur, agere. Iniustum enim iudicium, et diffinitio iniusta, regio metu, uel iussu a iudicibus ordinata non ualeat: nec quidquam quod contra euangelicam et propheticam, aut apostolicam doctrinam, constitutionemque eorum siue sanctorum Patrum actum fuerit stabit: et quod ab infidelibus aut hereticis factum fuerit, omnino cassabitur



CAP. 9.---Ut nemo contra canones esse presumat.

 Ut constitutiones  contra canones et decreta presulum Romanorum, uel bonos mores nullius sint momenti.



CAP. 10.---De imperatoria lege.

 Lex imperatorum non est supra legem Dei, sed subtus.



CAP. 11.---Quando canonica uentilantur, nisi sint religiosi, laici non intersint.

 Quando ea que canonica sunt uentilantur, uel quando regularia examinantur, neque aliquos laicos interesse nisi  religiosos oportet, et nisi hos tantummodo, qui in propria appellantur persona.



CAP. 12.---Ut laici in synodo, nisi clericis iubentibus, docere non audeant.

 Laici in synodo presentibus clericis, nisi ipsis iubentibus, docere non audeant.



CAP. 13.---Ut populus sit docendus, non sequendus.

 Docendus est populus, non sequendus: nosque si nesciunt quod liceat, quidue non liceat commonere, non his consensum prebere debemus. Quisquis uero conatus fuerit tentare prohibita, sentiet censuram canonicam



CAP. 14.---De illo qui contra decretum episcopi uenerit.

  Si quis uenerit contra decretum episcopi, ab Ecclesia abiiciatur.



CAP. 15.---Admoneatur imperator, ut constitutis apostolice sedis obtemperet.

 Illud uero peculiarius pro amore imperii uestri, et beatitudine quam consequi poterit regnum, pro apostolico officio predicamus, ut sicut decet, et Spiritus sanctus dictat, monitis nostris obedientia prebeatur, ut bona omnia uestra respublica consequatur, sicut in Exodo promittitur. Si audieris uocem Domini Dei tui, et que placent feceris coram eo, et obedieris preceptis eius, et custodieris omnem iustitiam eius, omnem infirmitatem quam importaui Aegyptiis, non importabo in te. Ego enim sum Dominus, qui saluum facio te. Et illic iterum tuba potentissima canitur:  Et nunc, Isrel, quid Dominus Deus tuus postulat a te aliud, quam ut timeas Dominum Deum tuum, et ambules in omnibus uiis eius, et diligas eum, et seruias Domino Deo tuo ex toto corde et ex tota mente tua? Custodi precepta Domini Dei tui et iustitias, quas ego mandabo tibi. Hec me suggerentem frequentius, non spernat pietas tua, ante oculos habens Domini in Euangelio uerba: Qui uos audit, me audit, et qui uos spernit, me spernit: et qui me spernit, spernit eum qui me misit. Nam et Apostolus concinens Saluatori nostro, ita loquitur: Quapropter qui hec spernit, non hominem spernit sed Deum, qui dedit spiritum suum sanctum in nobis. Pectus clementie uestre, sacrarium est publice felicitatis, ut per instantiam uestram,  quam uelut uicarium presidere iussit in terris. euangelicis, apostolicisque preceptis non dura superbia resistatur, sed per obedientiam, que sunt salutifera, compleantur.



CAP. 16.---Generalis admonitio regum.

 Propter hoc omnipotens Deus bonos quosque ad populorum regimina perducit, ut per eos omnibus, quibus prelati fuerint, dona sue potestatis impendat: quod in Anglorum gente factum cognouimus, cui uestra gloria idcirco est preposita, ut bona que uobis concessa sunt, etiam subiecte, uobis genti superno beneficio restaurentur. Et ideo, gloriose fili. eam. quam accepisti diuinitus,  gratiam sollicita mente custodi, Christianam fidem in populis tibi subditis extendere festina: zelum rectitudinis tue in eorum conuersione multiplica, idolorum cultus insequens, fanorum edificia euerte. Subditorum mores in magna uite mundicia exhortando, terrendo, corrigendo, et boni operis exempla monstrando, edifica, ut illum retributorem inuenias in celo, cuius nomen atque cognitionem dilataueris in terra. Ipse enim uestre quoque glorie nomen, etiam posteris gloriosius reddet, cuius uos honorem queritis, et reseruatis in gentibus. Sic enim Constantinus quondam piissimus imperator, Romanam rempub. a peruersis idolorum cultibus reuocans, omnipotenti Deo nostro Iesu Christo secum subdidit, seque cum subiectis populis tota ad eum  mente conuertit. Unde factum est, ut antiquorum principum nomen suis uir ille laudibus uinceret, et tanto in opinione precessores suos, quanto et in bono opere superaret. Et nunc itaque uestra gloria cognitionem unius Dei, Patris, et Filii, et Spiritus sancti, regibus ac populis sibimet subiectis festinet infundere, ut antiquos gentis sue reges laudibus ac meritis transeat: et quando in subiectis suis etiam aliena peccata deterserit, tanto etiam de peccatis propriis ante omnipotentis Dei terribile examen securior fiat. Preterea scire uestram gloriam uolumus, quia sicut in Scriptura sacra ex uerbis Domini omnipotentis agnoscimus, presentis mundi iam terminus iuxta est, et sanctorum regnum uenturum est, quod nullo unquam poterit fine finiri. Appropinquante  autem eodem mundi termino, multa imminent que antea non fuerunt, uidelicet immutationes eris, terroresque de celo, et contra ordinationem temporum tempestates, bella, fames, pestilentie, terremotus per loca, que tamen non omnia nostris diebus uentura sunt, sed post nostros dies subsequentur. uos itaque si qua ex his euenire in terra uestra cognoscitis, nullo modo uestrum animum perturbetis: quia idcirco hec signa de fine seculi premittuntur, ut de animabus nostris debeamus esse solliciti, de mortis hora suspecti, et uenturo iudicii in bonis actibus inueniamur esse prepositi



CAP. 17.---Alia admonitio principum.

 Quod lingua loquitur, attestatur conscientia: quia dudum uos et nullius dignitatis occupationibus implicatos multum dilexi, multumque ueneratus sum. Ipsa namque incessus uestri modestia quibusdam conatibus exigebat, ut diligi etiam a nolente debuisset. Et cum uos uenisse ad administrandam preturam Sicilie audirem, ualde gauisus sum: et quia quandam inter uos atque ecclesiasticos simultationem subrepere comperi, uehementissime contristatus sum. Nunc uero quia, et uos administrationis cura, et me studium huius regiminis occupat, in tantum nos recte diligere specialiter possumus, in quantum generalitati minime nocemus. Unde per omnipotentem Dominum rogo, in cuius tremendo  iudicio nostrorum actuum posituri rationem sumus, ut eius respectum semper gloria uestra ante oculos habeat, et nunquam quodlibet, ex quo inter nos uel parua dissensio proueniat, admittat. Nulla uos lucra ad iniustitiam pertrahant. Quam sit uita breuis aspicite, ad quem quandoque ituri estis iudicem, qui iudiciariam potestatem geritis, cogitate. Solerter ergo intuendum est quod cuncta lucra hic relinquimus, et solas dispensatiuorum lucrorum causas, nobiscum ad iudicium deportamus. Illa ergo nobis sunt commoda querenda, que nequaquam mors adimat, sed mansura in perpetuum presentis uite finis ostendat.



CAP. 18.---Item adhortatio principum.

 Si non ex fidei merito, et Christiane religionis gratia tante excellentie uestre bellicorum actuum prosperitas eueniret, non summopere miranda fuerant, cum sciamus hec etiam antiquis bellorum ducibus fuisse concessa. Sed cum futuras Deo largiente uictorias non carnali prouidentia, sed magis orationibus preuenitis, fit ut hoc in stuporem ueniat, quod gloria uestra non terreno consilio, sed Deo desuper largiente discedat. Ibi enim meritorum uestrorum loquax non discurrit opinio, que et bella uos frequenter appetere, non desiderio fundendi sanguinis, sed dilatande causa reipublice, in qua Deum coli conspicimus, loqueretur, quatenus Christi nomen per subditas gentes, fidei predicatione circum quaque discurreret. Sicut enim exteriora uos  uirtutum opera eminentes in hac uita constituunt: ita et internorum ornamenta, ex corde mundo procedentia, in futura uita celestium gaudiorum participatione glorificant.



CAP. 19.---Qualiter studendum sit regibus sacerdotum uel populi peccata ulcisci

 Cum scriptum sit, Iustitia eleuat gentem, miseros autem populos facit peccatum, tunc regnum stabiliri creditur, cum culpa que cognoscitur, citius emendatur. Multorum igitur ad nos relatione peruenit, quod dicere sine afflictione cordis nimia non ualemus, ita quosdam sacerdotes in illis partibus impudice ac nequiter conuersari, ut et audire nobis opprobrium, et lamentabile sit referre.  Ne ergo postquam huius nequitie hucusque se tetendit opinio, aliena prauitas aut nostram animam, aut uestrum regnum peccati sui iaculo feriat, ardenter ad hec debemus ulciscenda consurgere, ne paucorum fames, multorum esse possit perditio. Nam causa sunt ruine populi sacerdotes mali. Quis enim pro populi peccatis se intercessor obiiciat, si sacerdos qui exorare debuerat grauiora committat? Sed quoniam eos quorum hec locutio est insequi, nec sollicitudo ad requisitionem, nec zelus excitat ad uindictam: scripta ad nos uestra discurrant, ut personam si precipitis cum uestre auctoritatis assensu transmittamus, que una cum aliis sacerdotibus hec et subtiliter querere, et secundum Deum  debeat emendare. Nec enim dissimulanda sunt que dicimus: quia qui emendare potest et negligit, participem se procul dubio delicti constituit. Prouidete ergo anime uestre prouidete nepotibus quos cupitis regnare feliciter, prouidete prouinciis, et priusquam creator noster manum suam ad feriendum excutiat, de correctione huius sceleris studiosissime cogitate, ne tanto postmodum acrius feriat, quanto modo diutius et clementer exspectat. Scitote autem quia magnum Deo nostro sacrificium placationis offeretis, si tanti labem facinoris, de uestris citius finibus amputatis. Datum die X, Kalend. Iulii, indict. quarta.



CAP. 20.---De eadem re.

 Excellentie uestre index cordis epistola, quanta in uobis fulgeat cum regia potestate, prudentia, ita luculenti copia sermonis edocuit, ut dubium esse non ualeat, quidquid laudabile de uobis fama narrauerit. Et quoniam adhortationem nostram regiis animis, per laudis predicamenta placuisse signastis, ut quidquid ad Dei nostri cultum, quidquid Ecclesiarum reuerentiam, quidquid ad honorem pertinere cognoscitis sacerdotum, studiose statui, et uelitis in omnibus custodire, iterata uos per uestram mercedem adhortatione pulsamus, ut congregari synodum iubeatis, et sicut dudum scripsimus, corporalia sacerdotibus uitia, et Symoniace heresis prauitatem, omnium episcoporum definitione damnari, atque a regni uestri amputari finibus, faciatis,  nec plus illis per pecuniam obtinere, quam precepta Dominica precipiunt permittatis. Nam dum omnis auaritia idolorum sit seruitus, quisquis hanc in dandis honoribus et maxime ecclesiasticis uigilanter non precauet, infidelitatis perditioni subiicitur, etiam si tenere fidem quam negligit uideatur. Sicut ergo contra exteriores hostes, ita quoque contra interiores animarum aduersarios studete esse solliciti, ut per hoc quod Dei nostri inimicis fideliter repugnatur, et hic feliciter ipsius protectione regnetis, et ad eterna postmodum gaudia eius duce gratia ueniatis.



CAP. 21.---Quod multorum solamen sit, si prudentes uiri regibus adhereant.

 Prudentes uiros, sicut estis, regibus adherere, multorum solamen est. Nam dum prestari sibi locum ad anime datum utilitatem intelligunt, certum est, quia mercedis causas alias ubi inueniunt non preponunt.



CAP. 22.---Ut regum aduersarii excommunicentur.

 Si quis potestati regie, que non est iuxa Apostolum nisi a Deo, contumaci et inflato spiritu contradicere, uel resistere, presumpserit, et eius iustis et rationabilibus imperiis secundum Deum et auctoritatem Ecclesiasticam obtemperare noluerit, anathematizetur.



CAP. 23.---De illis qui principi non obedierent.

 In libro regum legitur: Qui  non obedierit principi, morte moriatur. In concilio autem Agathensi precipitur ut anathematizetur.



CAP. 24.---De illis qui in aduersitate proprie gentis aut patrie culpabiles inueniuntur.

 Nobis igitur ratio persuasit synodalis decernere, ut quicunque laicorum aduersitate proprie gentis, aut patrie, uel regie potestatis, ad exteras partes se conferendo noxius fuerit ultra repertus, perpetua sit excommunicatione damnatus, et nunquam illi preter in ultimo mortis sue communio tribuatur.



CAP. 25.---Ut nullus presumat principe uiuente alium eligere regem.

 Quanquam in concilio anteriori quod anno primo gloriosissimi  principis nostri habitum est, de huiusmodi re fuerit promulgata sententia: tamen placet iterata iuxta quod conuenit custodire. Itaque regis uita constante, nullus sibi aliquo opere, uel deliberatione, seu cuiuscunque dignitatis laicus, seu gradu episcopatus, presbyterii, aut diaconii consecratus, ceterique clericatus officiis deditus, futurum regem prouideat, contra uiuentis regis utilitatem, et procul dubio uoluntatem, blandimento, uel suasione per eamdem spem, aut alios in se trahat, aut ipse in alium acquiescat. Iniquum enim et ualde execrabile a Christianis debet haberi, futuri temporis illicitis prospicere, et uite sue ignaros uentura disponere. Quod si quisquam iam talia iniqua deliberatione eum quocunque est medilatus, hoc sibi mouerit esse sacerdotali  moderatione concessum, ut si uenialiter poscit, hoc sine mora presentis principis auribus studeat publicare. Si autem obtineat et deliberationis sue machinamenta, noluit dicere, pessimo plectatur anathemate.



CAP. 26.---Ut nemo intendat in interitum regis.

 Iam quidem in antecedenti uniuersali synodo, saluti nostrorum principum constat esse consultum, sed libet iterare bene sancita, et digna auctoritate munire salubriter ordinata. Ideoque contestamur coram Deo, et omni ordine angelorum, coram prophetarum atque apostolorum, uel omnium martyrum choro, coram omni catholica Ecclesia, et Christi annorum cetu, ut nemo intendat in interitum regis, nemo uitam principis nece attrectet,  nemo regni eum gubernaculis priuet, nemo tyrannica presumptione apicem regni sibi usurpet, nemo quolibet machinamento in eius aduersitatem sibi coniuratorum manum associet. Quod si in quopiam horum quisquam nostrorum temerario ausu presumptor exstiterit, anathemate diuino percussus, absque ullo remedii loco, habeatur condemnatus eterno iudicio.



CAP. 27.---De fidelibus regum.

 Proinde decreuit concilium sanctum, omnes qui pro fideli obsequio, et sincero seruitio, uoluntatibus, uel iussis paruerint principis, totaque intentione salutis eius custodiam, uel uigilantiam habuerint regni, a successoribus nec a dignitate, nec a rebus pristinis causa repellantur iniusta: sed  et nunc ita pro unius cuiusque utilitate principis moderentur discretione, sicut eos prospexerit necessarius, esse patrie, et sic illis impartiatur benignitas, ut in ceteris manerat gratia, et potestas, quatenus ita omnia in rebus iuste conquisita lucrentur, ut posteris relinquendi, uel quibus uoluntas eorum decreuit, conferendi, spontaneo fruantur arbitrio. Ceterum, si infidelis quisquam in capite regio, aut inutilis in rebus commissis exstiterit, in clementie uestre manu potestatis nutu constet huiusmodi moderatio. Fas est enim indubium deducere ius potestatis, cui omnium gubernatio superno constat delegata iudicio. Quod si post eius discessum quispiam repertus fuerit uite fuisse infidelis, quidquid largitate ipsius in rebus habuit, conquisitis careat, confiscandum, et fidelibus  largiendum.



CAP. 28.---De regum sobole

 Sicut insolentia malorum regum odiosa semper et execrabilis existit subiectis: ita bonorum prouida utilitas amabilis efficitur populis. Quocirca quis ferat, aut quis talem errantem Christianum uideat, qui regiam sobolem, aut posteritatem conetur expoliare rebus, aut priuare dignitatibus? Quod deinde ne fiat, generalis promatur principis filiis sententia nostra, id est, de presentis excellentissimi Cintilani regis posteritate dentur apta a nobis decreta, ut ea que synodus preterio anno in hac Ecclesia habita constituit, circa omnem posteritatem eius uniuersitas regni sui conseruet, hoc  est, ut prebeatur filiis eius dilectio benigna et firma, et tribuantur, ubi loci opportunitas exhibuerit, defensiones ad adminicula iusta, ne de rebus iuste profligatis, aut parentum dignitate procuratis, uel largitate principum aut alicuius impensis, aut etiam pro pietate debitis, fraudentur qualibet insidia calliditatis, neue a quoquam ledendi eos prebeantur argumenta machinationis: quia dignum est, ut cuius regimine habemus securitatem, eius posteritati decreto concilii impertiamus quietem.



CAP. 29.---Quod quidquid commotus animus fecerit, hoc iustum putet.

 Omnipotenti Deo reus est, qui serenissimo domino  in omne quod agit et loquitur purus non est. Ego autem indignus pietatis uestre famulus, in hac suggestione mea, neque ut episcopus neque ut seruus iure reipublice sed iure priuate loquor, quia serenissime domine, et illo iam tempore dominus meus fuisti, quando adhuc dominus omnium non eras. Illa prepositorum sollicitudo utilis, illa est cautela laudabilis, in qua totum ratio agit, et furor sibi nil uindicat Restringenda ergo sub ratione potestas est, nec quidquam agendum prius quam concitata ad tranquillitatem meus redeat. Nam commotionis tempore, iustum putat ira quod fecerit.



CAP. 30.---Quod laici presbyteros, qui ecclesias illorum tenent, non aliud quam diuinum officium facere cogant.


 Admoneo uos, dilectissimi, Deum timere, sacerdotes honorare, reddentes eis debitum sanctitatis, ut uobis adiuuantibus ipsi inconturbati ualeant atque securi, salutaria predicare, et regulam atque uigorem ecclesiasticum conseruare, ita clerici omnes suis subiaceant episcopis, et ab illis doceantur. Preceptum quippe est a Domino: Reddite que sunt Cesaris, Cesari, et que sunt Dei, Deo. Apostolicum preceptum uobis mando, ut nullus secularis clericum in suum habeat obsequium, sed illi cuius signaculum in capite habet, mente deseruiat et corde, educatus in his que a suo precipiuntur episcopo. Detestabile est enim et iniquum opus, clericum  in Iudis inueniri, aut cum accipitribus, uel uenationibus degere uitam, tantisque scenicis causis sauciatum, ad episcopatum aut presbyterium, uel quibuslibet sacerdotalibus officiis accedere, non bonis, sed malis uitiis plenum. Scriptum namque est: Qui diligitis Dominum, odite malum. Nam et hoc hortamur Christianitatem uestram, ut iuxta sanctorum canonum instituta, nec Ecclesiis a uobis fundatis aliunde ueniens presbyter suscipiatur, nisi a uestre Ecclesie fuerit episcopo consecratus, aut ab eo per commendatitias litteras suscipiatur. Multi enim sibimetipsis mendaces, multoties serui cuiusquam fugam arripientes, dominis suis semetipsos quasi consecratos presbyteros annuntiant, dum non sint. Sunt autem ministri diaboli et non Dei, et qui eos suscipiunt  similiter: quia scriptum est: uidebas furem, et cum eo currebas, etc.



CAP. 31.---Ut Iudei super Christianos non ponantur.

 Ne Iudei administratorio usu sub ordine uillicorum atque actorum Christianam familiam regere audeant, nec eis hoc a quoquam fieri precipiatur. Si quis uero contra hec agere presumpserit, si episcopus. presbyter, aut diaconus fuerit, proprio summoueatur gradu: si uero monachus fuerit, communione priuetur. Similiter et laicus. Et si perseuerauerint inobedientes, anathematizentur.



CAP. 32.---Quod sancta Ecclesia unum Patrem habeat in celis.

  Quia ergo constat in Ecclesia diuersarum conditionum homines esse, ut sunt nobiles, et ignobiles, serui, coloni, inquilini, et cetera huiusmodi nomina, oportet, ut quicunque eis prelati sunt, clerici, siue laici, clementer erga eos agant, et misericorditer eos tractent, siue in exigendis ab eis operibus, siue in accipiendis tributis, et quibusdam debitis, sciantque eos fratres suos esse, et unum patrem habere Deum, cui sic clamant: Pater noster qui es in celis, unam matrem sanctam Ecclesiam, que eos intemerato sacri fontis utero gignit. Disciplina igitur eis misericordissima, et gubernatio opportuna adhibenda est. Discipline in disciplina te uiuendo, auctorem suum  offendunt. Gubernationes in quotidianis uite commeatibus prelatorum adminiculo destitute fatiscunt.



CAP. 33.---De illo qui pro catholica fide tribulationes patitur

 Christianum catholicum, qui pro catholica fide, et pro ecclesiasticis rebus, et Christiana religione tribulationes patitur, omni honore a sacerdotibus honorandum, etiam et per diaconum uictus ei ministretur.



CAP. 34.---De heredibus, si iussa testatoris non impleuerint, ut episcopus adimpleat.

 Si heredes iussa testatoris non adimpleuerint, ab episcopo loci illius omnis res, que his relicta est, canonice interdicatur,  cum fructibus, et ceteris emolumentis, ut uota defuncti impleantur.



CAP. 35.---Ut laici quamuis religiosi ecclesiastica non disponant.

 Laicis, quamuis religiosis, nullo modo de ecclesiasticisis facultatibus aliquid disponendi unquam attribuatur facultas.



CAP. 36.---De illis qui res Ecclesie a regibus petunt.

 Qui res Ecclesie petunt a regibus, et horrende cupiditatis impulsu egentium substantiam rapiunt, irrita habeantur que obtinent, et a communione Ecclesie, cuius facultatem auferre cupiunt, excludantur.



CAP. 37.---De eo, si episcopus ecclesiasticum, et comes, seculare placitum una die condixerint.

  Cum autem episcopus Ecclesiam a Domino Deo sibi commissam regens, episcopatum circumeundo perrexerit, et placitum canonice constitutum decreuerit, populumque sibi commissum illo inuitauerit, atque comes eadem die sciens placitum ab episcopo condictum, uel nesciens placitum cum populo suo condixerit, et banno illuc uenire preceperit, placitum comitis omnes postponant, et comes ipse, idemque populus post episcopum festine pergant, scientes se non illic seditiosa contentione decertare, sed pro fide catholica inuigilare, non cumulum pecuniarum sed lucrum congregare animarum. Unde in eadem beati Clementis epistola: uestrum, qui legatione Domini fungimini, est docere  populos: eorum uero est, uobis obedire in Deo. Et in epistola Alexandri pape successoris Euaristi: Si quis autem legationem uestram impedit, non unius, sed multorum profectum auertit. Et sicut multis nocet, ita a multis est arguendus: et quia Dei causam impedit, et statum Ecclesie conturbat, ideo a liminibus eius arceatur. Quapropter nullus comes, nullusque iudex, nullus omnino in clericatu, uel seculari habitu constitutus, legatione episcoporum impediat, uel conturbare presumat. Ut autem unanimitas et concordia sit inter episcopos et comites, placuit, ut si quis episcopus domi residens conuentum populi esse uoluerit, et comes, nichilominus in ipsa eademque die placitum condixerit, effectum  obtineat qui prior indicauerat. Salua tamen dignitate, et potestate episcopi.



CAP. 38.---De regibus bene regentibus.

 Qui intra seculum bene temporaliter imperat, sine fine in perpetuum regnat, et de gloria seculi huius, ad eternam transmeat gloriam. Qui uero praue regnum exercent, post uestem fulgentem, et lumina lapillorum, nudi et miseri ad inferna torquendi descendunt reges a recte agendo uocati sunt, ideoque rect faciendo regis nomen tenetur, peccando amittitur. Nam et uiros sanctos proinde reges uocari in sacris eloquiis, eo quod recte agant, sensusque proprios bene regant, et motus his resistentes sibi rationabili discretione componant. Recte igitur illi reges uocantur, qui tam semetipsos, quam  subiectos bene regendo modificare nouerunt. Quidam ipsum nomen regiminis, ad immanitatem transuertunt crudelitatis: dumque ad culmen potestatis uenerint, in apostasiam statim labuntur, tantoque se tumore mentis extollunt, ut cunctos subditos in sui comparatione despiciant, eosque quibus preesse contigit, non agnoscant. Quibus congrue per Ecclesiasten dicitur: Ducem te constitui, noli extolli. Dum mundi reges se ceteris sublimiores sentiunt, mortales tamen se esse cognoscant: nec regni gloriam, qui in seculo sublimantur, aspiciant, sed opus quod secum ad inferos deportant, intendant. Si ergo carebunt huius temporis gloria, illa agant, que post finem sine fine possideant. Dum Apostolus dicat: Non est potestas, nisi a Deo. Quomodo per prophetam  de quibusdam potestatibus dicitur: Ipsi regnauerunt, sed non ex me? Quasi diceret: Non me propitio, etiam, sed me irato. Unde inferius per eundem Prophetam dicit: Dabo, inquit, tibi regem in furore meo. Quo manifestius elucet, bonam, malamque potestatem a Deo ordinari: sed bonam propitius, malam iratus. Reges quando boni sunt, muneris esse Dei: quando uero mali, sceleris esse populi. Secundum meritum enim plebium, disponitur uita rectorum, testante Iob: Qui regnare facit hypocritam, propter peccata populi, irascente enim Deo talem rectorem populi suscipiunt, qualem pro peccato merentur. Nonnunquam pro malitia plebis, etiam reges mutantur, et qui ante uidebantur esse  boni, accepto regno fiunt iniqui.



CAP. 39.---De eadem re.

 Qui recte utitur regni potestate, ita se prestare omnibus debet, ut quanto magis honoris celsitudine claret, tanto semetipso mentem humiliet proponens sibi exemplum humilitatis Dauid, qui de suis meritis non tumuit, sed humiliter sese deiiciens, dixit: uilis incedam, et uilis apparebo ante Deum, qui elegit me. Qui recte utitur regni potestate, formam iustitie, factis magis, quam uerbis instituet. Iste nulla prosperitate erigitur, nulla aduersitate turbatur. Non innititur propriis uiribus, nec a Domino recedet cor eius. Regni fastigium, humili presidet animo. Non eum delectat iniquitas, non inflammat cupiditas: sine defraudatione  alicuius ex paupere diuites facit, et quod iuxta potestatem a populis extorquere poterat, sepe misericordie clementia donat. Dedit Deus principibus presulatum pro regimine populorum: et illis eos preesse uoluit, cum quibus una est eis nascendi, moriendique conditio. Prodesse ergo debet populis principatus, non nocere, nec dominando premere, sed condescendendo consulere; ut uere sit utile hoc potestatis insigne, et donum Dei pro tuitione utantur membrorum Christi. Membra enim Christi, fideles sunt populi: quos dum ea potestate quam accipiunt, optime regunt, bonam utique uicissitudinem Deo largitori restituunt. Bonus rex facilius ad iustitiam a delicto regreditur, quam de iustitia ad delictum transfertur: Ut noueris hoc esse casum, illud  propositum. In proposito eius esse debet, nunquam egredi a ueritate: quod si casu titubare contigerit, mox resurgere.



CAP. 40.---De patientia regum.

 Plerumque princeps iustus, etiam malorum errores dissimulare nouit. Non quod iniquitati eorum consentiat, sed quod aptum tempus correctionis expectet, quando eorum uitia, uel emendare ualeat, uel punire. Multi aduersus principes coniurationis crimine deteguntur, sed probare uolens Deus clementiam principum, illos male cogitare permittit, istos non deserit. De illorum malo, bene istis facit: dum culpas quas illi agunt, isti mira patientia indulgent. Reddere malum pro malo, uicissitudo est iustitie. Sed qui clementiam addit  iustitie, non malum pro malo culpatis reddit, sed bonum pro malo offensis impertit.



CAP. 41.---De delictis regum seu exemplis.

 Difficile est principem regredi ad melius, si uitiis fuerit implicatus. Populi enim peccantes, iudicem metuunt. Reges autem, nisi solo Dei timore, metuque gehenne cerceantur, liberi in preceps proruunt, et per abruptum licentie, in omne facinus uitiorum labuntur. Quanto quisque in superiori constitutus est loco, tanto in maiori conuersatur periculo, et quanto splendoris honore quisque celsior est, tanto, si delinquat, peccato maior est. Potentes enim, potenter tormenta patiuntur. Cui enim plus committitur, plus ab eo exigitur, etiam cum mensura penarum. Reges uitam subditorum  facile exemplis suis, uel edificant, uel subuertunt. Ideo principem non oportet delinquere, ne formam peccandi faciat peccati eius impunita licentia. Nam rex qui ruit in uitiis, cito uiam ostendit erroris. Sicut legitur de Hieroboam, qui peccauit, et peccare fecit Isrel. Illius autem ascribitur, quicquid exemplo eius a subditis perpetratur. Sicut nonnulli bonorum principum Deo placita facta sequuntur, ita facile multi praua eorum exempla sectantur: plerique autem apud iniquos principes necessitate magis quam uoto mali existunt, dum imperiis eorum obediunt. Nonnulli autem, sicut prompti sunt sequi reges in malum, sic pigri sunt imitari illos in bonum. Sepe unde mali reges peccant, inde boni iustificantur:  dum precedentium cupiditatem et malitiam corrigunt. Nam re uera peccatis eorum communicant, si quod illi diripuerunt, isti retentant. Cuius peccatum quisque sequitur, necesse est ut eius penam sequatur. Neque enim erit impar supplicio, cuius errore quisque par est, ac uitio.



CAP. 42.---Quod reges legibus teneantur.

 Iustum est, principem legibus obtemperare suis. Tunc enim iura sua ab omnibus custodienda existimet, quando et ipse illis reuerentiam prebet. Principes legibus teneri suis, ne in se posse damnare iura, que in subditis constituunt. Iusta enim uocis eorum auctoritas, si quod populis prohibent, sibi licere non patiantur. Sub religionis disciplina seculi potestates subiecte sunt. Et quamuis  culmine regni sint prediti, uinculo tamen fidei tenentur astricti, ut fidem Christi suis legibus predicent, et ipsam fidei predicationem moribus bonis conseruent.



CAP 43.---De disciplina regum in Ecclesia.

 Principes seculi nonnunquam intra Ecclesiam potestatis adepte culmina tenent, ut per eandem potestatem, disciplinam ecclesiasticam muniant. Ceterum intra Ecclesiam potestates necessarie non essent, nisi ut quod non preualet sacerdos efficere, per doctrine sermonem, potestas hoc imperet, per discipline terrorem. Sepe per regnum terrenum, celeste regnum proficit, ut qui intra Ecclesiam positi contra fidem et disciplinam Ecclesie agunt, rigore principum conterantur,  ipsamque disciplinam quam Ecclesie utilitas exercere non preualet, ceruicibus superborum potestas  principalis imponat, et ut bene rationem mereantur uirtute potestatis impertiat. Cognoscant principes seculi, Deo debere reddere se rationem, propter Ecclesiam quam a Christo tuendam suscipiunt. Nam siue augeatur pax et disciplina Ecclesie per fideles principes, siue soluatur, ille ab eis rationem exigit, qui eorum potestati suam Ecclesiam credidit.



CAP. 44.---Cur Deus alios ad libertatem, alios autem ad seruitutem discreuisset.

 Propter peccatum primi hominis humano generi pena diuinitus illata est seruis, ita ut quibus aspicit non congrue libertatem, his misericordius irroget seruitutem: et licet per peccatum humane originis, tamen equus Deus ideo discreuit hominibus uitam, alios seruos constituens, alios dominos:  ut licentia male agendi seruorum, potestate dominantium restringatur. Nam si omnes sine metu fuissent, quis esset, qui a malis quempiam cohiberet? Inde et in gentibus principes, regesque electi sunt, ut terrore suo populos a malo cercerent, atque ad recte uiuendum legibus subderent. Quantum ad pene rationem, non est personarum acceptio apud Deum, qui mundi elegit ignobilia et contemptibilia, et que non sunt, ut ea que sunt, destrueret, ne glorietur omnis caro, hoc est, carnalis potentia coram illo. Unus enim Dominus, equaliter et dominis fert consultum et seruis. Melior est subiecta seruitus, quam elata libertas. Multi enim inueniuntur Deo libere seruientes sub dominis constituti flagitiosis, qui et subiecti sunt illis corpore, prelati  tamen sunt mente.


 FINIS LIBRI DECIMI QUINTI.



[LIBER DECIMUS SEXTUS.]



INDEX CAPITULORUM LIBRI DECIMI SEXTI.

     CAP. 1. De rectoribus Ecclesiarum, ne precipites sint in dictandis sententiis.
    2. Ut comites et iudices pro iudicio munera non accipiant.
    3. De illis qui crimen obiecerint, et uerum non probauerint.
    4. Quales ad testimonium accedere debeant.
    5. Ne innocens pernicie accusantium maculetur.
     6. Ut nullus describatur reus, priusquam conuincatur.
    7. Ut presbyteri suos parochianos in synodo accusare debeant.
    8. De illis qui uicti fuerint aliquos ad falsum testimonium attraxisse.
    9. Ut res finita, refricari non debeat.
    10. De illis qui a suis iudicibus pulsati non fuerint.
    11. Ut nullus infamis religiosum Christianum accusare possit.
    12. De falso teste quod non debeat impunitus abire.
    13. Ut nemo absens diiudicetur.
    14. De eadem re.
    15. Ut nemo simul sit accusator, iudex et testis.
    16. De falso testimonio quod capitale sit crimen.
     17. Ut falsi testes a communione nisi penituerint, sint submouendi.
    18. Ut falsus testis prout crimen est quod opposuit puniatur.
    19. De ingenuis, si in synodo accusantur.
    20. Ut testes ad testimonium non recipiantur, quos accusator a domo sua produxerit.
    21. Ut nullus clericus ad iudicem secularem, alium  clericum accusare presumat.
    22. Ut nullus iudex secularis aliquem ecclesiasticorum distringere presumat.
    23. Ut omnes cause per auctoritatem ueritatis uentilande sint.
    24. De clericis in falso testimonio conuictis.
    25. De iudicibus.
    26. De prauis iudicibus.
    27. De uerbosis iudicibus et elatis.
    28. De premio remunerationis.
    29. De oppressoribus pauperum.
    30. Ut iudex non prius obuiet sua sententia litigantibus, quandiu ipsi habent aliquid quod proponant in questione.
     31. Ut non iidem sint accusatores et iudices, et testes accusati.
    32. Ut eius accusationem nullus facile accipiat, qui facile litigat, et accusat.
    33. Ut episcopus accusatores fratrum excommunicet.
    34. De illis qui conuicti fuerint, fratribus falsa crimina obiecisse.
     35. De illis testibus qui aliquem ex sacro ordine accusare pertentant, et ut quique optimi, et fideliores in testimonium assumantur.
    36. Ut nullus secularis alicui ex clero uim inferre presumat.
    37. Quod mariti uxores suas ex suspicione accusare possint.




Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER DECIMUS SEXTUS DE ACCUSATORIBUS ET TESTIBUS.



ARGUMENTUM LIBRI.


Libro hoc qualis iudex, accusatores, et testes esse debeant, docetur, queque penitentia sit iudicibus qui ad gratiam iudicant, calumniatoribus, et falsis testibus iniungenda.



CAP. 1.---De rectoribus Ecclesiarum, ne precipites sint in dictandis sententiis.

 Summopere precauere debent rectores Ecclesiarum, et qui publica iudicia exercent, ut in dictandis sententiis nullatenus, leuitate, aut furore ducti, sint precipites, sed causis prius diligenter uentilatis, cum res que ignorabatur pleniter ad notitiam uenerit, tunc diuina et humana lex resoluatur, et secundum quod ibi constitutum est, remota personarum acceptione, definitiua proferatur  sententia. Hinc est quod Moses querelas populi semper ad Dominum, tabernaculum ingressus, referebat, et iuxta quod Dominus imperabat, iudicia proponebat: nimirum nos instituens, ut non ex corde nostro, sed ex precepto diuino, condemnationis uel iustificationis sententiam proferamus.



CAP. 2.---Ut comites et iudices pro iudicio munera non accipiant.

 Comitibus uero et iudicibus hoc summopere cauendum est, ut iuste iudicent, et nequaquam in iudicio munera seu personas accipiant, dicente Domino: Non accipias personam nec munera: quia munera excecant oculos sapientium, et mutant uerba iustorum: sed ministros, quos uicarios, et centenarios uocant, iustos  habere debent, ne forte eorum auaritia aut rapacitate populus grauetur, et amissis facultatibus in paupertatem redigatur. Testes uero probatissimi et pauci, de pluribus esse debent tales, de quorum fide non dubitetur. Multum autem prauorum testium, cupiditate et falsitate respublica leditur.



CAP. 3.---De illis qui crimen obiecerint, et uerum non probauerint.

 Qui crimen obiicit,  sciat se probaturum re uera, ut ibi causa terminetur, ubi crimen admittitur, ut qui non probauerit quod obiecit, penam quam intulerit, ipse patiatur.



CAP. 4.---Quales ad testimonium accedere debeant.

 Homicide, malefici, fures, sacrilegi, raptores, uenefici, adulteri, et qui raptum fecerint, uel falsum testimonium dixerint, seu qui ad sortilegos magosque cucurrerint, nullatenus ad accusationem, uel ad testimonium erunt admittendi.



CAP. 5.---Ne innocens pernicie accusantium maculetur.

 Dignum est ut uita innocentis non maculetur pernicie accusantium, adeo, ut quisquis a quolibet criminatur, non ante  accusatus supplicio deputetur, quam accusator presentetur, atque ut et canonum sententia erit exquiratur: ut si indigna ad accusandum persona inuenitur, ad eius accusationem non iudicetur.



CAP. 6.---Ut nullus describatur reus, priusquam conuincatur.

 Iudex crimino sum discutiens, non ante sententiam proferat finitiuam quam aut reus ipse confiteatur, aut per testes idoneos conuincatur.



CAP. 7.---Ut presbyteri suos parochianos in synodo accusare debeant.

 In sancto concilio decretum est, ut presbyteri suos plebesanos, et accusare,  et testimoniare possint. Si autem neglexerint, sui gradus periculo subiacebunt.



CAP. 8. De illis qui conuicti fuerint aliquos ad falsum testimonium attraxisse.

 Si quis conuictus fuerit aliquos ad falsum testimonium, uel periurium attraxisse, aut per quamcunque corruptionem solicitasse, ipse quidem usque ad exitum non communicet.



CAP. 9.---Ut res finita refricari non debeat.


 De his criminibus de quibus absolutus est accusatus, refricari accusatio non potest.



CAP. 10.---De illis qui a suis iudicibus pulsati non fuerint.

 Pulsatus ante suum iudicem causam dicat, et non ante suum iudicem pulsatus, si uoluerit taceat: et ut pulsato, quoties appellauerit, inducie dentur.



CAP. 11.---Ut nullus infamis religiosum Christianum accusare possit.

 Nulli infami et sacrilego de quocunque negotio liceat quandoque aduersus religiosum Christianum, quamuis humilis, seruilisque persona sit, testimonium dicere: nec de qualibet  re, actione, inscriptione Christianum impetere.



CAP. 12.---De falso teste, quod non debeat impunitus abire.

 Falsus testis, dicit Salomon, non erit impunitus. Qui falsum testimonium profert contra proximum suum, extinguetur lucerna eius in die ultimo. Qui metu cuiuslibet potestatis ueritatem occultat, iram Dei super se prouocat: quia magis timet hominem quam Deum. Falsidicus testis tribus personis est obnoxius. Primum Deo, cuius presentiam contemnit. Deinde iudici, quem mentiendo fallit; postremo innocenti, quem falso testimonio ledit. Si falsi testes separantur, mox mendaces inueniuntur. Uterque reus est, et qui ueritatem occultat, et qui mendacium dicit: quia et  ille prodesse non uult, et iste nocere desiderat. Beatus cuius testimonium in conspectu Dei probabile inuenietur.



CAP. 13.---Ut nemo absens diiudicetur.

 Nemo absens iudicetur: quia humane et diuine hoc prohibent leges. Nullum namque eorum, id est, accusatorum sententia non a suo iudice dicta constringat: quia et seculi leges id ipsum fieri precipiunt.



CAP. 14.---De eadem re.

 Caueant iudices Ecclesie, ne absente eo cuius causa uentilatur sententiam proferant: quia irrita erit, imo et causam  in synodo pro facto dabunt.



CAP. 15.---Ut nemo simul sit accusator, iudex et testis.

 Nemo simul sit accusator, testis ac iudex, nullus unquam presumat accusator simul esse, et iudex, et testis: quoniam in omni loco iudicii quatuor personas necesse est semper adesse, id est, iudices electos, et accusatores, atque defensores et testes.



CAP. 16.---De falso testimonio quod capitale sit crimen.

 Nouerint falsi testes, quod si falsum testimonium capitale crimen non esset, nequaquam Dominus in Euangelio inter principalia crimina hoc annumerasset. Ait enim: De corde exeunt homicidia, adulteria, furta, falsa  testimonia. Et ideo similiter debet penitere, et excommunicari falsus testis, sicut adulter, et fur, et homicida.



CAP. 17.---Ut falsi testes a communione nisi penituerint sint submouendi.

 Falsos testes a communione ecclesiastica submouendos, nisi penitentie satisfactione crimina admissa diluerint.



CAP. 18.---Ut falsus testis prout crimen est quod opposuit puniatur.

 Falsus testis prout crimen est abstinebitur. Si tamen non fuerit mortis quod obiecit, et probauerit quod diu tacuit, biennii tempore abstinebitur. Si autem non probauerit in conuentu clericorum, placuit per quinquennium  abstineri.



CAP. 19.---De ingenuis, si in synodo accusantur.

 Nobilis homo uel ingenuus, si in synodo accusatur, et negauerit: si eum fidelem esse sciunt, cum duodecim ingenuis se expurget. Si antea deprehensus fuerit in furto, aut periurio, aut falso testimonio, ad iuramentum non admittatur, sed sicut qui ingenuus non est, feruenti aqua, aut candenti ferro se expurget.



CAP. 20.---Ut testes ad testimonium non recipiantur, quos accusator a domo sua produxerit.

 Testes ad testimonium non admittendos qui nec ad accusationem admitti precepti sunt, uel quos ipse accusator de domo sua produxerit. Ad testimonium autem infra quatuordecim  etatis annos, nullus admittatur.



CAP. 21.---Ut nullus clericus ad iudicem secularem alium clericum accusare presumat.

 Ut nullus clericus ad iudicem secularem alium clericum accusare, aut ad causam dicendum trahere quocunque modo presumat: sed omne negotium clericorum, aut in episcopi sui, aut presbyterorum cum archidiaconi presentia finiatur. Quod si quiscunque clericus hoc implere distulerit, si iunior fuerit, una minus de XL ictus accipiat. Si uero honoratior, triginta dierum conclusione multetur.



CAP. 22.---Ut nullus iudex secularis aliquem ecclesiasticorum distringere presumat.

 Ut nullus iudicum,  neque presbyterum, neque diaconum, aut clericum ullum, aut iuniores Ecclesie, sine scientia pontificis, per se distringat, aut condemnare presumat. Quod si fecerit, ab Ecclesia cui iniuriam irrogare dignoscitur, tam diu sit sequestratus, quousque reatum suum agnoscat et emendet.



CAP. 23.---Ut omnes cause per auctoritatem ueritatis uentilande sint.

 Omnes cause primitus per auctoritatem ueritatis uentilande sunt. Quibus sint, cuius sint, quomodo sint, quales sint, docte aut indocte, parue, an magne, note sint, aut ignote. Longi temporis an parui, aut antiqui hostis consuetudine reperte sint. Hec omnia iudex cum equalitate discernere debet.



CAP. 24.---De clericis in falso testimonio conuictis.


 Statutum est, ut si quis clericus in falso testimonio conuictus fuerit, reus capitali crimine censeatur, et officii ordine degradetur.



CAP. 25.---De iudicibus.

 Ad delictum pertinet principum, qui prauos iudices contra uoluntatem Dei populis fidelibus preferunt: Nam sicut populi peccatum delictum est, quando principes mali sunt, sic principis est peccatum, quando iudices iniqui existunt Bonus iudex sicut nocere ciuibus nescit, ita prodesse omnibus nouit. Aliis enim prestat censura iustitie, aliis bonitate. Qui iudicia sine personarum acceptione suscipit, non infirmat iustitiam, auaritie  flamma, nec studet auferre alteri, quod cupiat sibi. Boni iudices, iustitiam ad solam obtinendam salutem eternam suscipiunt, nec eam muneribus acceptis distribuunt, ut dum de iusto iudicio temporalia iura non appetunt, premio eterno ditentur. Omnis qui iuste iudicat, stateram in manu gestat, in utroque penso iustitiam et misericordiam portat: sed per iustitiam reddit peccati sententiam, per misericordiam peccati temperat penam: ut isto libramine quedam per equitatem corrigat, quedam uero per miserationem indulgeat. Quod Dei iudicia oculis suis preponit, semper timens tremensque in omni negocio reformidat, ne de iustitie tramite deuians cadat, et unde non iustificatur, inde potius condemnetur.



CAP. 26.---De prauis iudicibus


 Neminem stultorum uel improborum oportere iudicem esse. Nam stultus per ignauiam ignorat iustitiam, improbus per cupiditatem corrumpit ipsam quam dicit ueritatem. Grauius lacerantur pauperes a prauis iudicibus, quam a cruentissimis hostibus. Nullus enim predo tam cupidus in alienis, quam iudex iniquus in suis. Latrones in accessis faucibus ac latebrosis iacentes insidias ponunt: isti palam rapacitatis auaritia seuiunt. Hostes in aliorum sanguinem tantum intendunt: iudices quasi crudelissimi carnifices ciuium, oppressione sua subiectorum uitam extinguunt. Qui enim destruant multi sunt: rari sunt qui populos legum  moderamine regant. Plerunque et boni iudices sunt, sed ministros rapaces habent, horum figura, ut ait quidam, tanquam scilla pingitur, atque describitur. Ipsa quidem humana specie, sed capitibus caninis accincta et circundata. Non aliter quibusdam potestatibus accidit, ut ipsorum humanitatem immanitas iniquorum sociorum perturbet. Sepe iudices praui, cupiditatis causa, aut differunt, aut peruertunt iudicia, nec finiunt cepta partium negocia, quousque marsupia eorum qui causantur exhauriant. Quando enim iudicant, non causas sed dona desiderant, et sicut negligentes sunt in discussione causantium, sic in eorum damno soliciti sunt. Iudices praui, iuxta Prophete uocem, quasi lupi uespere non relinquunt in mane, hoc est, de presentis uite  tantum commodis cogitant, non de futuris. uita enim ista uesperum futura uero mane accipitur. Et bene ait quasi lupi, quia luporum more cuncta diripiunt, et uix pauca pauperibus derelinquunt.



CAP. 27.---De uerbosis iudicibus, et elatis.

 uerbosi iudices et elati, ut sapientes uideantur, non discutiunt causas, sed asserunt, sicque conturbant iudicii ordinem, dum suo non contenti officio, aliena presumunt, quidam dum iudicare incipiunt irascuntur, ipsamque iudicii sententiam in insaniam uertunt, de quibus recte per prophetam dicitur, qui conuertunt in furorem iudicium. Qui iratus iudicat, in furorem iudicium mutat, et ante profert sententiam quam agnoscat. Furor in iudice, inuestigationem ueri non ualet attingere: quia mens eius  turbata furore, ab inscrutatione alienatur iustitie. Iracundus iudex iudicii examen plene contueri non ualet: quia caligine furoris non uidet. Qui autem repulso furore discutit, facilius ad contuendam ueritatem mentis serenitate consurgit: et sine ulla perturbatione, ad equitatis intelligentiam peruenit.



CAP. 28.---De premio remunerationis.

 Qui recte iudicat et premium remunerationis expectat, fraudem in Deo perpetrat: quia iustitiam quam gratis impartiri debet, acceptione pecunie uendit. Bona male utuntur, quia iuste pro temporali lucro iudicant. Tales quippe ad ueritatem non iustitie defensio, sed amor premii prouocat. Quibus si spes nummi subtrahitur, confestim a iustitie confessione recedunt. Acceptio nummorum  preuaricatio ueritatis est. Unde et pro iusto dicitur: Qui excutit manus ab omni munere, iste in excelsis habitat. Diues muneribus cito corrumpit iudicem, pauper autem dum non habet quod offerat, non solum audiri contemnitur, sed etiam et contra ueritatem opprimitur. Cito uiolatur auro iustitia, nullamque reus pertimescit culpam, quam redimere nummis existimat. Plus enim obtinet mentem censoris amor lucri, quam equitas iudicii. Tres enim sunt munerum acceptiones, quibus contra iustitiam humana uanitas militat, id est, fauor amicitiarum, adulatio laudis, et corporalis acceptio muneris. Facilius autem peruertitur animus, rei corporeo munere, quam gratie laudisque fauore. Quatuor modis  iudicium humanum conuertitur: timore, cupiditate, odio, amore. Timore, dum metu potestatis alicuius, ueritatem loqui pauescimus. Cupiditate, dum premio muneris alicuius corrumpimur. Odio, dum contra quemlibet aduersarium molimur, cuius odio corrumpimur. Amore, dum amico uel propinquo prestare contendimus. His enim quatuor causis sepe equitas uiolatur.



CAP. 29.---De oppressoribus pauperum.

 Pauperum oppressores tunc sentiantur grauiori digni esse sententia, quando preualuerint his quibus atrocius nocere uoluerint. Nam tanto in futuro supplicio condemnandi sunt, quanto hic fortius contra miserorum uitam inualuerint. Audiant iudices et qui presunt populis, quia pro temporalibus  molestiis quas plebibus ingerunt, eterno incendio cremabuntur, testante Domino per Esaiam prophetam: Iratus sum, inquit, super populum meum, et dedi eos in manu tua: non posuisti ei misericordiam, aggrauasti iugum tuum ualde. Descende, in puluere sede, tace, et intra in tenebras. ueniet super te malum et peries, et irruet super te repente miseria quam nescis. Magis mala facientibus quam mala patientibus, dolere debemus. Illi enim praua faciendo in malum proficiunt: isti patiendo a malo corriguntur. Deus autem per malas uoluntates aliorum, in aliis multa operatur bona. Malignantium hominum uoluntas, nequaquam potest impleri, nisi Deus dederit potestatem. Nam dum homines, Deo permittente, malum quod concupiscunt perficiunt,  ipse dicitur facere qui permittit. Inde est quod scriptum est per prophetam: Si erit malum, quod Dominus non fecit. ueruntamen quod iniqui mala expetunt uoluntate, idcirco Deus perficiendi dat potestatem per suam bonam uoluntatem quia de nostro malo ipse multa operatur bona. Quidam cum Dei uoluntati resistunt, nescientes consilium Dei faciunt, quod nouerint sic Deo subiecta esse omnia, ut et ipsi qui eius dispositioni resistere arbitrantur, eius impleant uoluntatem. Propterea in hac uita boni iudicantur a malis, ut iterum in illa uita mali iudicentur a bonis: siue ut etiam sit hic bonis temporalis afflictio, et illic eterna remuneratio. Idcirco sunt necessarii mali, ut quoties boni offendunt, flagellentur ab illis. Hinc est quod Assur uirgam furoris sui  testatur Dominus. Sed quoties ita fit, de Dei indignatione procedit, ut Deus per illos in eos seuiat, quos flagellando emendare desiderat. Sed ille iustissima uoluntate, illi uero sepe crudeli intentione: sicut per prophetam dicitur de eodem Assur. Ipse autem non sic, sed ad conterendum paratum est cor eius, atrocem super eos diuinum furorem uenturum, qui existunt persecutores, et uiolenti fidelibus. Consolando enim Deus suos ita iudicare promittit. Aduersus eos, inquit, qui iudicauerunt te, ego iudicabo, et cibabo hostes tuos carnibus suis, et quasi mixto sanguine suo inebriabuntur. Habet aliquem usum, et malorum iniquitas, quod dilectos Dei, suis moribus laniat, ac per hoc uita impiorum sibi deperit:  iustorum autem deperit, sed proficit, dum eos mali per tribulationis exercitium ad presentem odiendam uitam, et futuram desiderandam erudiunt. Interdum enim prodest peruersorum prauitas utilitati iustorum, dum eos malitia sua erudit, et ad regna celorum requirenda molestia temporalis impellit. Probatur hoc exemplis Isrelitice plebis, que tunc durius agebatur in Aegypto, quando oportebat eam per Mosen ad terram repromissionis uocari, et ex malis, que in Aegypto patiebatur descendere, et ad promissam patriam festinare. Iniqui dum constantiam iusti in persecutionibus suis aspiciunt, mentis confusione tabescunt, et dum aduersa ostentant, nec uincunt, tandem de se peruersitatis insania confunduntur. Stulti contra bonos studium semper assumunt,  quibus dum prosperitas elucet, iactanter de suis meritis gloriantur, et bonorum atque iustorum afflictionibus detrahunt, dumque eis aduersa contigerit, mox ad blasphemiam pusillanimitate animi conuertuntur. Quidam simplicium nescientes dispensationem Dei, in malorum prouectibus scandalizantur, dicentes iuxta Prophetam: Quare uia impiorum prosperatur? Bene est omnibus qui preuaricantur, et inique agunt. Qui ergo hoc dicunt, non mirentur, quod prauorum hominum temporalem, et caducam felicitatem aspiciunt, sed magis nouissima eorum intendant, quanta illis post hoc eterna supplicia preparentur, dicente propheta: Ducent in bonis dies suos, et subito ad inferna descendunt.



CAP. 30.---Ut iudex non prius obuiet sua sententia litigantibus, quandiu ipsi habent aliquid quod proponant in questione.


 Nec litigantibus iudex prius uelit sua sententia obuiare, nisi quando ipsi iam peractis omnibus nichil habeant in questione quod proponant. Et tandiu actio uentiletur, quousque rei ueritas reperiatur. Frequenter interrogare oportet, ne aliquid pretermissum forte remaneat, quod adnecti conueniat. Inducie enim non modice ad querendum dande sunt, ne aliquid propere agi a quacunque parte uideatur: quia per subreptionem multa proueniunt. Nihil tamen absque legitimo, et idoneo accusatore fiat. Nam et Dominus noster iehsu Christus Iudam  furem esse sciebat: sed quia non est accusatus, ideo non est eiectus, et quidquid inter apostolos egit, pro dignitate ministerii ratum mansit. Nam si leges seculi accusatores requirunt, quanto magis ecclesiastice regule? Docent enim terrestria, et humana que sint ecclesiastica atque celestia.



CAP. 31.---Ut non iidem sint accusatores, et iudices, et testes et accusati.

 Accusatores uero et iudices non iidem sint: sed per se accusatores, per se iudices, per se testes, per se accusati, unusquisque in suo ordinabiliter ordine. Nam inscriptio prima semper fiat, ut talionem calumniator accipiat. Quia ante inscriptionem nemo debet iudicari,  uel damnari, cum et seculi leges hec eadem retineant. De quibus omnibus uera semper fiat equalitas, quatenus accusationis et iudicii, ac testimonii mercedem per ueritatem gestorum consequi ualeant.



CAP. 32.---Ut eius accusationem nullus facile accipiat, qui facile litigat, et accusat.

 Eius qui frequenter litigat, et ad accusandum est facilis, accusationem nemo absque grandi examine accipiat.



CAP. 33.---Ut episcopus accusatores fratrum excommunicet.

 Ut episcopus accusatores fratrum excommunicet: et si emendauerint uitium, recipiat eos ad communionem, non ad clerum.



CAP. 34.---De illis qui conuicti fuerint fratribus falsa crimina obiecisse.


 Eos, qui fratribus suis capitalia crimina obiecisse conuicti fuerint, placuit usque ad exitum non communicare, nisi digna satisfactione penituerint.



CAP. 35.---De illis testibus, qui aliquem ex sacro ordine accusare pertentant, et ut quique optimi, et fideliores in testimonium assumantur.

 Placuit sancto conuentui, ut testes ad testimonium dicendum pretio non conducantur, et ut quique optimi, et fideliores in testimonium assumantur, ut is contra quem testimoniare debent, nullam eis infamiam possit inferre, et ut nullus testimonium dicat, nisi ieiunus.



CAP. 36.---Ut nullus secularis alicui ex clero uim inferre presumat.


 Quicunque iudex aut secularis presbytero, aut diacono, aut cuilibet ex clero, aut de iunioribus absque audientia episcopi, uel archidiaconi, uel archipresbyteri, iniuriam inferre presumpserit, anathema habeatur.



CAP. 37.---Quod mariti uxores suas ex suspicione accusare possint.

 Maritis sane etiam ex suspicione uxores accusare permissum est, et ipsi plus ceteris de adulterio, et accusare possunt, et defendere.


 FINIS LIBRI DECIMI SEXTI.



[LIBER DECIMUS SEPTIMUS.]



INDEX CAPITULORUM LIBRI DECIMI SEPTIMI.

     CAP. 1. De muliere, que cum duobus fratribus fornicata est.
    2. De eadem re.
    3. De illo qui cum duabus sororibus fornicatus est, quarum una uxor fuerat.
    4. De illo qui se ignorante cum sorore uxoris sue fornicatus est.
    5. De eadem re.
    6. De eadem re.
    7. Item de illo, qui cum duabus sororibus neutra uxore fornicatus est.
    8. De illo qui cum duabus sororibus, cum nouerca, uel cum sorore sua, uel cum amita, uel matertera sua, uel cum filia patrui, uel auunculi sui, uel cum filia amite, uel matertere sue, uel cum nepte  sua, uel cum commatre, uel cum filiola quam de fonte suscepit, uel ante episcopum tenuit, fornicatus est.
    9. De illo qui cum matrem habuit uxorem, cum filiastra fornicatus fuerit.
    10. De eadem re.
    11. De illo qui cum nouerca fornicatus est.
    12. De illo qui cum filiastra ignorante matre fornicatus est.
    13. De illo qui stuprauerat quandam, quam frater eius postea duxerat uxorem.
    14. De eadem re.
    15. De eadem re.
    16. De muliere cum qua et pater, et filius fornicati sunt.
     17. De illo qui cum uxore fratris sui fornicatus est.
    18. De illo qui sponsam filii sui oppresserit.
    19. De illo qui cum uxore, matre, et filiastra fornicatus est.
    20. De illo coniugato, qui cum filia matertere sue, uel auunculi, uel amite, uel patrui sui fornicatus fuerit.
    21. De patre et filio, de auunculo, et de nepote, si cum una muliere fornicati fuerint.
     22. De eadem re.
    23. De illis qui infantes suos ideo a baptismo suscipiunt, ut separentur a coniugibus.
    24. De eadem re.
    25. De eadem re.
    26. De eadem re.
    27. De mulieribus, que aliquo molimine inter se fornicantur.
    28. De sanctimonialibus, si inter se fornicantur.
    29. De muliere, si cum altera fornicata fuerit.
    30. De illis qui irrationabiliter uersati sunt.
    31. De eadem re.
    32. De illis qui cum pecudibus fornicantur.
    33. Item de quadrupedum fornicatoribus.
    34. De illis qui fornicantur, sicut Sodomite.
     35. De clericis uel monachis si fuerint masculorum insectatores.
    36. De eadem re.
    37. De eadem re.
    38. Item de commixtione animalium.
    39. De episcopo, qui secundum naturam fornicatus fuerit.
    40. De sacerdote, qui per turpiloquium, aut per conspectum libidinosum pollutus fuerit.
    41. De eadem re.
    42. De illis qui per illecebrosos amplexus feminas polluunt.
    43. De clericis qui per malas cogitationes semen effuderin
    44. Si mulier debeat separari a uiro suo, que filium  suum casu per negligentiam a fonte susceperit.
    45. De eo, qui spiritalem habet compatrem, cuius uxor commater non est, et eo defuncto, si eius uiduam possit ducere uxorem.
    46. De eo, si aliquis sue spiritalis commatris filiam uxorem ducere possit.
    47. De quodam, qui suam filiolam spiritalem constuprauit.
     48. De quodam fratre, qui impugnabatur a spiritu fornicationis.
    49. De sponsa fratris sui, si frater eam uiolauerit.
    50. Si quis de uno in alium transmigrat episcopatum, et consanguineam suam polluerit, uel aliquod crimen capitale commiserit.
    51. De mulieribus, que absente marito conceperint, et fetum sustulerint.
    52. De illis mulieribus que male conceptos necare studuerint.
     53. De mulieribus, que partus suos occulte interficiunt.
    54. De eadem re.
    55. De eadem re.
    56. De Sodomitico peccato.
    57. De illis qui conceptum excutiunt.
    58. De illis qui infantes suos oppresserint.
    59. De patre et matre, qui filios suos apud se mortuos inuenerint.
    60. De illis feminis que abortum fecerint.




 Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER DECIMUS SEPTIMUS DE FORNICATIONE.



ARGUMENTUM LIBRI.


Liber hic fornicationem, et incestum diuersi generis complectitur, et que correctio, penitentiaque iis, qui his uitiis sunt inuoluti, debeatur, docet.



CAP. 1.---De muliere, que cum duobus fratribus fornicata est.

 Mulier si duobus fratribus nupserit, abiiciatur usque ad mortem: uerumtamen in exitu propter misericordiam, si promiserit quod facta incolumis, huius coniunctionis uincula dissoluat, fructum penitentie consequatur, et communio ei concedatur. Quod si defecerit uir, aut mulier in talibus nuptiis, difficilis erit penitentia  in uita permanenti.



CAP. 2.---De eadem re.

 Si qua mulier duos fratres, aut si quis uir duas uxores duxerit, a communione separentur usque ad mortem. In morte, pro misericordia uiaticum accipiant.



CAP. 3.---De illo qui cum duabus sororibus fornicatus est, quarum una uxor fuerat.

 Qui dormierit cum duabus sororibus, et una ex illis antea uxor fuit, neutram ex ipsis habeat: nec ipsi adulteri unquam coniugio copulentur.



CAP. 4.---De illo qui se ignorante cum sorore uxoris sue fornicatus est.

 In lectum mariti absente  uxore soror iuit uxoris: quam ille uxorem suam putans, dormiuit cum ea. Super hoc uisum est, si ipse per securitatem ueram hoc probauerit, quod inscius fecerit hoc seclus, penitentiam quidem que sibi indicata fuerit agat, legitimum suum coniugium  habere permittatur: illam digna uindicta affligit, et in eternum coniugio priuari.



CAP. 5.---De eadem re.

 Si quis cum duabus sororibus fornicatus fuerit, et soror sororem ab eodem antea stupratam nescierit uel si ipse sororem eius quam antea stuprauit non intellexerit, si digne penituerint, et si se continere non ualuerint, post annos septem coniugia illis non negentur. Si autem non ignorauerunt, usque ad mortem a coniugio abstineant.



CAP. 6.---De eadem re.

 Si quis cum duabus sororibus fornicatus fuerit, uir diebus uite sue peniteat.  Soror autem que de alia sorore nesciuit, licentiam habeat nubendi.



CAP. 7.---Item de illo qui cum duabus sororibus neutra uxore fornicatus est.

 Similiter et de duabus sororibus qui cum una in adulterio mansit, et aliam publice accepit, non habeat mulierem usque in diem mortis sue, et illa que nesciuit, accipiat maritum.



CAP. 8.---De illo qui cum duabus sororibus, cum nouerca, uel cum sorore sua, uel cum amita, uel matertera sua, uel cum filia patrui, uel auunculi sui, uel cum filia amite, uel matertere sue, uel cum nepte sua, uel cum commatre, uel cum filiola quam de fonte suscepit, uel ante episcopum tenuit fornicatus fuerit.

 Si quis fornicatus  fuerit cum duabus sororibus, uel cum nouerca sua, uel cum sorore sua, uel cum amita sua, uel cum matertera sua, uel cum filia patrui sui, et auunculi sui, uel cum filia amite sue, siue matertere sue, cum nepte sua, uel cum commatre sua  aut filiola sua, siue quam de fonte suscepit, uel ante episcopum tenuit, et si qua mulier simili modo fornicata fuerit, abstineat se ab ingressu domus Dei annum, et eodem anno nisi dominicis et festis diebus solummodo pane et aqua et sale utatur: arma non ferat, osculum nulli prebeat, sacrificium nisi pro uiatico minime sumat. Sex deinde annis ingrediatur quidem domum Dei: sed carnibus, et uino, ac sicera minime utatur, nisi festis diebus. De armis uero et osculis, siue sacrificio, sicut supra scriptum est. Postea uero duobus annis quando carne uescitur, a potu omni quo inebriari potest se contineat. Et si biberit potum, minime carne uescatur, absque precipuis festis diebus. De armis uero uel osculo, et sacrificio, modum teneat iam dictum.  Inde usque ad obitum suum, nisi predictis festis diebus a carne abstineat: tres ferias legitimas in omni hebdomada, et tres quadragesimas in anno legitime custodiat. De armis uero ut supradictum est, et nunquam aliquando coniugio copuletur. Hec eadem penitentia imponenda est patricidis, uel fratricidis, uel consangnineis, nec non et qui sponte per fraudem et auaritiam, hominem innoxium occidunt, quod morchidum uocant.



CAP. 9.---De illo qui cum matrem habuerit uxorem, cum filiastra fornicatus fuerit.

 Si quis uiduam uxorem duxerit, et postea cum filiastra sua fornicatus fuerit, seu cum duabus sororibus concubuerit, aut si  qua duobus fratribus nupserit, seu cum patre et filio fornicata fuerit, tales copulationes anathematizari et disiungi precipimus, nec unquam amplius coniugio copulari, sed sub magna districtione fieri.



CAP. 10.---De eadem re.

 Si quis cum filiastra sua fornicatus fuerit, nec matrem nec filiam potest habere: nec illa, nec ille aliis se poterunt coniungere ullo unquam tempore. Attamen uxor eius, si ita uoluerit, et si se continere non potest, si posteaquam cognouit quod cum filia sua uir eius fuit in adulterio, carnale commercium cum eo non habuit, si uult alii nubere potest.



CAP. 11.---De illo qui cum nouerca fornicatus est.

  Si quis cum nouerca sua dormierit, neuter possunt ad coniugium peruenire: sed uir eius potest si uult aliam accipere, si se continere non potest, similiter qui cum filiastra sua, uel cum sorore uxoris sue dormierit stare potest.



CAP. 12.---De illo qui cum filiastra, ignorante matre, fornicatus est.

 Si quis cum matre et filia fornicatus est, ignorante matre de filia, et filia de matre, ille nunquam accipiat uxorem: ille uero si uoluerint accipiant maritos. Si autem hoc scierint ipse femine, absque maritis in perpetuum maneant.



CAP. 13.---De illo qui stuprauerat quamdam quam frater eius postea duxerat uxorem.


 Si homo fornicatus fuerit cum muliere, et frater eius nesciens eamdem duxerit uxorem: frater eo quod fratri crimen celauerit, peniteat, et post penitentiam nubat. Mulier autem usque ad mortem peniteat, et sine spe coniugii maneat.



CAP. 14.---De eadem re.

 Si frater cum muliere fornicatus fuerit, et frater nesciens cum eadem concubuerit, mulier diebus uite sue peniteat, post penitentiam autem, frater ignarus sceleris coniugium accipiat si uult.



CAP. 15.---De eadem re.


 Item indicatum est quemdam stuprasse quamdam feminam quam postea frater eius accepit uxorem. Statuerunt eum qui stuprauit, et a se stupratam fratri celauit: quia geminauit peccatum, penitentia districtiori castigandum. Coniugium tale dissolui oportere, et mulieri quidem nunquam dari potestatem nubendi. Illis autem pro misericordia coniugium indulgere, sed cum penitentia.



CAP. 16.---De muliere cum qua, et pater, et filius fornicati sunt.

 Quidam fornicatus est cum quadam muliere, postea filius nesciens patris factum stuprauit eamdem. Quod cum pater  rescisceret, de se filioque confessus est. Statuerunt melius esse, ut taliter lapsis cum digna penitentia legitima permittantur coniugia, quam forte deterius delinquant. Fornicaria autem sine spe coniugii maneat.



CAP. 17.---De illo qui cum uxore fratris sui fornicatus est.

 Si quis cum uxore fratris sui dormierit, adulter et mecha diebus uite sue absque coniugio maneat. Ille uero cuius uxor fuit, si uult, aliam coniugem accipiat.



CAP. 18.---De illo qui sponsam filii sui oppresserit.

 Si quis sponsam filii sui oppresserit, et postea filius eius eam duxerit: pater  postmodum non habeat uxorem, nec ipsa mulier uirum; filius, qui facinus patris ignorauit, aliam accipiat.



CAP. 19.---De illo qui cum uxore, matre, et filiastra fornicatus est.

 Si quis uiduam uxorem duxerit, et postea cum filiastra fuerit fornicatus, seu cum duabus sororibus: aut si qua cum duobus fratribus, seu cum patre et filio: si quis relictam fratris, si quis neptem, aut nouercam, aut nurum, aut consobrinam, aut filiam auunculi, aut eius relictam, aut priuignam polluerit, eos disiungi, et ulterius nunquam coniugio copulari, precipimus.



CAP. 20.---De illo coniugato qui cum filia matertere sue, uel auunculi, uel amite, uel patrui sui fornicatus est.


 Interrogatum est si quis cum filia matertere sue, uel amite, uel auunculi, uel patrui concubuerit, si coniugatus fuerit, liceat ne illi ulterius uti coniugio, aut non coniugato uxorem accipere? Iustum esset, sicut aliqua statuta priorum habentur, ut in perpetuum a coniugio tales abstineant. uisum est humane fragilitatis intuitu, ut post penitentiam non quidem penitus priuentur coniugio, durissime tamen tam immanis fornicatio uindicetur, sicut sanctus papa Nicolaus, et alii Romani pontifices statuerunt, ne forte desperati, multiplicius peccent.



CAP. 21.---De patre, et filio, de auunculo, et de nepote, si cum una muliere fornicati fuerint.


 Interrogatum est si pater et filius, uel si duo fratres, uel si auunculus, et nepos cum una muliere fornicati sunt, quid inde faciendum sit. Manifestum est quod graui uindicta plectendum est, quod graue facinus esse reperitur. Omnis enim mecha interdicitur, ubi scriptum est, non mechaberis, quanto magis cum cognata, uel cum coniuge seu concubina cognati? Hinc in Leuitico scriptum est: Si mechatus fuerit quis cum uxore alterius, morte moriantur, et mechus, et adultera. Qui dormierit cum nouerca sua, et cum nuru sua, et qui filiam et matrem duxerit, et qui acceperit  sororem suam, morte moriantur. Si enim in lege turpitudinem incestus mortis sententia uindicare iussit, quomodo in Euangelio, ubi summa iustitia est, incestuosus peccati penitentiam euadet? Unde apostolus: Irritam qui fecerit legem Mosi, sine ulla miseratione sub duobus uel tribus testibus moritur: quanto magis putatis deteriora mereri supplicia, qui Filium Dei conculcauerit, et sanguinem testamenti pollutum duxerit, in quo sanctificatus est, et spiritui gratie contumeliam fecerit? Igitur Theodorus iudicauit eum qui incestum fecerit XII annos penitere debere: alii Xu, alii X, alii septem. Sed nos priscorum patrum uestigia sequentes, his solis spatium penitentie temperemus, qui deuote, et cum lacrymis penitentiam  egerint: ceteri definitum tempus obseruent.



CAP. 22.---De eadem re.

 Si quis filiastrum aut filiastram suam ante episcopum ad confirmationem tenuerit, separetur ab uxore sua, et aliam nunquam accipiat. Similiter et mulier.



CAP. 23.---De illis qui infantes suos ideo a baptismo suscipiunt ut separentur a coniugibus.

 Dictum etiam nobis est, quasdam feminas desidiose, quasdam uero fraudulenter, ut a uiris suis separentur, proprios filios coram episcopis ad confirmandum tenuisse. Unde nos dignum duximus, ut si qua mulier filium suum desidia, aut fraude aliqua coram episcopo tenuerit ad confirmandum propter fallaciam suam,  aut propter fraudem, quandiu uiuat penitentiam agat, a uiro tamen suo non separetur.



CAP. 24.---De eadem re.

 De eo quod interrogastis, si ille qui filiolam suam ducit uxorem, et de eo qui concubuit cum commatre sua spiritali, et de illo qui filium suum baptizauit, et cuius uxor eum de fonte suscepit, ea ratione, ut discidium coniugii fieret, si postea in tali copulatione permanere possent de talibus sic respondendum est. Si filiolam, aut commatrem suam spiritalem aliquis in coniugium duxerit, separandos eos esse iudicauimus, et graui penitentia plectendos. Si autem coniuges legitimi unus aut ambo ex industria  fecerint, ut filium suum de fonte suscipiant, ut discidium fiat, tale consilium damus. Si innupti manere uoluerint, bonum est. Sin autem, grauis penitentia insidiatori iniungatur, et simul maneant, et si superuixerit preuaricator coniugi, acerrima penitentia multetur, et sine spe coniugii maneat.



CAP. 25.---De eadem re.

 Nullus proprium filium, aut filiam a fonte baptismatis suscipiat, nec filiolam, nec commatrem ducat uxorem, nec illam cuius filiam ad confirmationem ante episcopum tenuerit. Ubi autem factum fuerit separentur.



CAP. 26.---De eadem re.

 Quam detestabile et execrabile scelus sit, unicuique Christiano, filiolam  suam constuprare, testatur S. Gregorius papa in dialogis suis, ubi refert quemdam hominem polluisse filiolam suam, et quia neglexit penitentiam agere, subito miserabili morbo correptus expirauit: et sepulto, num solum corpus sed etiam omne sepulcrum ignis inuisibilis consumpsit.



CAP. 27.---De mulieribus que aliquo molimine inter se fornicantur.

 Mulier quocunque molimine, aut in se ipsa, aut cum altera fornicans, tres annos peniteat.



CAP. 28.---De sanctimonialibus, si inter se fornicantur.

 Si sanctimonialis cum alia sanctimoniali per aliquod machinamentum fornicate fuerint,  septem annos peniteant.



CAP. 29.---De muliere si cum altera fornicata fuerit.

 Mulier si cum alia muliere fornicata fuerit, tres annos peniteat. Sic et illa que semen uiri sui cibo miscet, ut inde plus eius accipiat amorem, peniteat.



CAP. 30.---De illis qui irrationabiliter uersati sunt.

 De his qui irrationabiliter uersati sunt, siue uersantur, id est, qui cum pecoribus et masculis se coinquinauerint, quotquot ante uiginti annos etatis tale crimen commiserint, Xu annis exactis in penitentia, communionem mereantur orationum: deinde quinquennio  in hac communione durantes, tunc demum oblationis sacramenta contingant. Discutiatur autem et uita eorum qualis tempore penitudinis extiterit, et ita misericordiam consequantur. Quod si inexplebiliter his hesere criminibus, ad agendam penitentiam prolixius tempus insumant. Quotquot autem post XX annos etatis, uxores habentes, in hoc peccato prolapsi sunt, XXu annos penitentiam agentes, ad orationis communionem recipiantur. In qua quinquennio perdurantes, tunc oblationis sacramenta percipiant. Quod si et uxores habentes, et transcendentes quinquagesimum annum etatis ita deliquerent, ad exitum uite communionis gratiam consequantur.



CAP. 31.---De eadem re.

  Eos qui irrationabiliter uixerunt, et lepra iniusti criminis alios polluerunt, precepit sancta synodus inter eos orare, qui spiritu periclitantur immundo.



CAP. 32.---De illis qui cum pecudibus peccant.

 Qui cum pecude peccat, quidam iudicant annos X, quidam septem, quidam tres tres, quidam centum dies, iuxta qualitatem persone penitere.



CAP. 33.---Item de quadrupedum fornicatoribus.

 Si inuenti fuerint qui cum quadrupedibus, uel masculis contra naturam peccant, dura et districta penitentia cercendi sunt. Quapropter episcopi uel presbyteri a quibus iudicium penitentie iniungitur, conentur omnimodis  hoc malum radicitus abscindere.



CAP. 34.---De illis qui fornicantur sicut Sodomite.

 Qui fornicatus fuerit sicut Sodomite, si seruus est, et si scopis castigabitur, duos annos, si liber est et coniugatus, X annos, si priuatus, septem annos peniteat: pueri centum dies, si in consuetudine est. Laicus coniugatus, si in consuetudine habet, Xu annos peniteat. Si ex ordinibus est, et in consuetudine habet, degradatus, ut laicus peniteat. Qui autem cum fratre naturali fornicatus fuerit, per tam sordidam commixtionem, ab omni carne se abstineat, uel Xu annos peniteat, si clericus est, amplius pelli debet.



CAP. 35.---De clericis uel monachis, si fuerint masculorum insectatores.


 Clericus uel monachus adolescentium uel paruulorum insectator, uel qui osculo, uel aliqua occasione turpi deprehensus fuerit, publice uerberetur, et coronam amittat, decaluatusque turpiter, sputamentis obliniatur in facie, uinculisque artatus ferreis, carcerali sex mensibus angustia maceretur, et triduo per hebdomadas singulas ex pane hordeaceo ad uesperam reficiatur. Post hec aliis sex mensibus sub senioris spiritalis custodia segregata in curticula degens, operi manuum et orationi sit intentus, uigiliis et fletibus subiectus, et sub custodia semper duorum fratrum spiritalium ambulet, nulla priuata locutione, uel consilio, deinceps iuuenibus coniungendus.



CAP. 36.---De eadem re.


 Si quis ex iuuenibus uel aliqua suspiciosa persona cum paruulis iocatus fuerit, diuturna penitentia maceretur.



CAP. 37.---De eadem re.

 Si deprehensus fuerit aliquis frater ludere cum pueris, et habere amicitias etatis infirme, tertio commoneatur, ut memor sit honestatis atque timoris Dei. Si non cessauerit, seuerissime corripiatur.



CAP. 38.---Item de commixtione animalium.

 Si quis cuiuslibet animalis commixtione peccauerit, Xu annis in humilitate subiaceat ad Ecclesie ianuam. Et post hoc aliis quinque annis in orationis communione receptus  penitentiam agat, et sic gratiam sacramenti percipiat. Interrogentur autem alii de eo qualem uitam in penitentia egerit, et sic communionis misericordiam consequatur. Si quis autem post uiginti annos habens uxorem huic peccato succubuerit, XXu annos humilitati subiaceat, et quinque annis in orationibus, et sic communicet.



CAP. 39.---De episcopo qui secundum naturam fornicatus fuerit.

 Item in canone apostolorum iudicatur ut episcopus, presbyter, diaconus qui in fornicatione, aut periurio, aut furto captus est, deponatur, non tamen communione priuetur: quia non iudicat Deus bis in idipsum. Si quis pontifex fornicationem fecerit naturalem, synodus indicauit  ut X annos peniteat, et multis lacrymis et eleemosynis ueniam a Domino petat. Presbyter non prelato monachi uoto cum puella uel meretrice peccans, annos tres, et in tribus quadragesimis secundam, et quartam, et sextam feriam, et Sabbato semper de sicco cibo peniteat. Si cum ancilla Dei, aut masculo, plus addatur ieiunium id est, septem annos, si in consuetudine est. Similiter diaconi, si monachi non sunt, duos annos, sicut et monachi qui sine gradu sunt. Si diaconi monachi sunt, septem annos. Monachi cum gradu septem annos peniteant. Item episcopus si sine uoto monachi cum puella uel meretrice peccauerit, X annos peniteat. Clericus cum tali puella sine uoto monachi si fornicatus fuerit,  unum annum peniteat, si frequenter, duos annos; cum canonica duos annos, si frequenter, tres annos. Si genuerit ex ea filium, quatuor annos, alii dicunt septem. Theodorus dixit: Monachus fornicationem faciens, septem annos peniteat. Item Beda dixit: Monachus fornicationem querens et non inueniens, annum dimidium peniteat. Item Romanus penitentionalis dicit: Monachus fornicationem faciens cum meretrice uel puella, tres, si cum sanctimoniali, septem annos peniteat. Item laicus priuatus maculans uxorem proximi sui, ut adulteritum peniteat. Si cum uirgine peccauerit, uterque peniteat annum unum. Si cum ancilla Dei, quatuor annos, si genuerit ex ea, septem annos peniteat. Item si quis peccauerit sicut Sodomite, quidam X annos dicunt  peniteat: qui in consuetudine habet, amplius pelli debet. Si autem in gradu sunt degradentur, et sicut laici peniteant. uir qui inter femora fornicatus fuerit, unum: si iterauerit, duos annos peniteat. Si autem in terga fornicatus fuerit tres annos; si pueri duos annos. Qui cum pecude fornicatus fuerit uel iumento, X annos peniteat. Oportet enim discretionem esse inter qualitatem pecudum uel hominum, sicut supradiximus. Item episcopus cum quadrupedibus peccans, X annos peniteat, et gradum amittat, presbyter u, diaconus tres, clericus duos.



CAP. 40.---De sacerdote qui per turpiloquium, aut per conspectum libidinosum pollutus fuerit.

 Sacerdos qui per turpiloquium, seu conspectu libidinoso coinquinatus fuerit,  non tamen uoluerit fornicare, X dies peniteat. Presbyter si osculatus est feminam per desiderium, et semen fuderit, XX dies peniteat. Diaconus, X dies, similiter monachus. Clericus septem. Laicus quatuor. Item si presbyter semen fuderit per cogitationem septem dies peniteat, si tangit cum manu tres hebdomadas. Episcopus si per cogitationem fuderit, quatuor hebdomadas peniteat. Si tangit cum manu diaconus et semen fuderit, XIII dies, monachus similiter. Aliter, si clericus, uiginti dies, quanto magis alii gradus? Si impugnatione mentis coinquinabitur, septem dies peniteat, uel quousque cogitatio uincatur. Si in somnis uoluntate pollutus sit, surgat, cantetque septem Psalmos penitentiales, id est, Domine, ne in furore. I. Beati quorum. Domine,  ne in furore. II. Miserere mei, Deus. Domine, exaudi. De profundis. Domine, exaudi uel unusquisque secundum suam uirtutem, et in mane XXX Psalmos cantet. uolens autem in somnis peccare, siue qui pollutus sit sine uoluntate, Xu Psalmos cantet. Peccans non pollutus, uiginti quatuor Psalmos.



CAP. 41.---De eadem re.

 Item in somno peccans, si ex cogitatione pollutus fuerit, XXu Psalmos cantet. In somno peccans sine cogitatione, XII Psalmos. Si semen fuderit in Ecclesia per dormitionem, cantet Psalterium, uel tres dies peniteat: si uoluntarie semen fuderit in Ecclesia mala cogitatione, si clericus,  XIu dies, diaconus, XXu, presbyter XL, episcopus, L, monachus, XXX.



CAP. 42.---De illis qui per illecebrosos amplexus feminarum polluuntur.

 Qui per illecebrosos amplexus femine, uel osculo polluitur, XX dies peniteat. Qui tetigit inuerecunde carnem eiusdem femine, tres menses peniteat. Qui per turpiloquium polluitur, septem dies peniteat. Presbyter si osculatus fuerit feminam per immundum desiderium, XX dies peniteat. Si inquinatus fuerit, XL dies peniteat. Qui in Ecclesia per somnum polluitur, tres dies peniteat. Qui in somnis uoluntate pollutus est, surgat et cantet septem Psalmos penitentiales, et in  die, XXX. Qui peccare uoluerit in somnis, et non fuerit pollutus, XXXIu Psalmos cantet.



CAP. 43.---De clericis qui per malas cogitationes semen effuderint.

 Clericus si semen fuderit non tangendo per malas delectationes, septem dies peniteat. Si tangit cum manu XX dies peniteat. Si diaconus, XXX dies; si presbyter, hebdomadas, IIII. Presbyter si semen fuderit per cogitationem septem dies peniteat, monachus similiter. Qui uoluntarie semen fundit in Ecclesia, si clericus est, XIIII dies. Si monachus, aut diaconus, XXX dies. Si presbyter, XL si episcopus, L dies peniteat.



CAP. 44.---Si mulier debeat separari a uiro suo, que filium suum casu per negligentiam a fonte susceperit.

  Deusdedit sancte Romane, et apostolice Ecclesie Episcopus, Gordiano Hispanensis Ecclesie cepiscopo, et fratri dilectissimo. Peruenit ad nos diaconus uester, uestre sanctitatis epistolam inferens, quod quidam uiri, etiam et mulieres preterito sabbato Paschali die, pro magno populorum incursu, nescientes suos filios suscepissent ex lauacro sancto. Cupis etenim scire, si pro tali accidenti ratione debeant uiri et mulieres ad suum proprium usum redire, an non. Nos enim ex hac tristitia mesti, inquisiuimus priorum nostrorum dicta. Inuenimus autem in archiuo huius apostolice sedis iam talia contigisse in Ecclesia Hisaurie, et Etthesiorum,  simulque Hierosolyme, etiam aliarum Ecclesiarum episcopis, et earum ciuitatum ab hac apostolica sede, uolentibus scire, si uiri et mulieres redirent ad proprium thorum. Beate memorie sanctissimi patres, Iulius, Innocentius, et Gelestinus cum episcoporum plurimorum et sacerdotum conuentu, in Ecclesia beati apostolorum principis prohibentes talia, perscripserunt et confirmauerunt, ut nullo modo se in coniugio reciperent mulieres, aut uiri, qui per quamcunque rationem susciperent natos, sed separarent se: ne suadente diabolo tale uitium peccati inolescat per mundum, et uniuersorum error accrescat. Scitis quia quomodo sunt septem dona sancti Spiritus, ita sunt septem dona baptismi. A primo pabulo sacrati salis, et ingressu sancte Ecclesie  usque ad confirmationem Spiritus sancti per Chrisma. Ab hoc primo Spiritus sancti dono usque ad septimum, nullus Christianus suam commatrem in coniugium recipere debet, et qui presumpserit, anathematis uinculo religetur in perpetuo, nisi penitentiam egerit digne. Mulieres uero cum separate fuerint, ac pro illicita actione a propriis uiris, totam precipimus recipere dotem, quam in die nuptiali receperint, et post expletum annum recipiant alium uirum, si uoluerint. Similiter et uir uxorem.



CAP. 45.---De eo qui spiritalem habet compatrem, cuius uxor commater non est, et eo defuncto, si eius uiduam possit ducere uxorem.

 Qui spiritalem compatrem habet, cuius  filium de lauacro sacre fontis accepit, et eius uxor commater non est, liceat ei defuncto compatre suo eius uiduam ducere in uxorem, si nullam habent consanguinitatis propinquitatem. Quid enim? Nunquid non possunt coniungi, quos nulla proximitas carnalis, uel in id generatio secernit spiritalis.



CAP. 46.---De eo, si aliquis sue spiritalis commatris filiam uxorem ducere possit.

 Illud etiam, nec canonica institutione definimus, nec introductione aliqua refutamus, sed propter eos qui diuerse de eo sentiunt, hoc loco aliquid commemoramus. Si quis sue spiritalis commatris filiam fortuitu, et ita contingente rerum casu in coniugium duxerit, concilio maturiori seruato, habeat, atque honeste legitimo coniugio  operam det.



CAP. 47.---De quodum, qui suam filiolam spiritalem constuprauit.

 Terribile etiam quiddam in ualerie prouincia contigisse uir uite uenerabilis Maximianus Syracusanus episcopus, qui diu in hac urbe meo monasterio prefuit, narrare consueuit, dicens. Quidam curialis, illic sacratissimo Paschali Sabbato, iuuenculam cuiusdam filiam in baptismate suscepit. Qui post ieiunium domum reuersus, multo uino inebriatus, eandem filiolam suam secum manere petiit, eamque nocte illa, quod dicto nefas est, perdidit. Cumque mane facto surrexisset reus, cogitare cepit, ut ad balneum pergeret, ac si aqua balnei lauaret maculam peccati. Perrexit igitur, lauit, cepit  trepidare, Ecclesiam ingredi: sed si tanto die non ignoret, ad Ecclesiam erubescebat homines: sin uero iret, pertimescebat iudicium Dei. uicit itaque humana uerecundia, perrexit ad Ecclesiam, sed tremebundus ac pauens stare cepit atque per singula momenta suspectus, qua hora immundo spiritui traderetur, et coram omni populo uexaretur. Cumque uehementer timeret, ei in illa missarum celebritate, quasi aduerse nil contingit, qui letus exiit, et die altero Ecclesiam iam securus intrauit. Factumque est, ut per sex continuos dies letus, ac securus procederet, estimans quod eius scelus Dominus, aut non uidisset, aut uisum misericorditer dimisisset. Die autem septima subita morte defunctus est. Cumque sepulture traditus fuisset, per longum tempus  cunctis uidentibus de sepulchro ipsius flamma exiit, et tam diu ossa eius concremauit, quousque omne sepulchrum consumpsit: et terra que in tumulo collecta fuit, defossa uideretur. Quod uidelicet omnipotens Deus faciens, ostendit quid eius anima pertulit in occulto, cuius etiam corpus ante humanos oculos flamma consumpsit. Qua in re quoque nobis hec audientibus exemplum formidinis dare dignatus est, quatenus ex hac consideratione colligamus, quid anima uiuens ac sentiens, pro reatu suo patitur, si tanto ignis supplicio etiam insensibilia ossa concremantur.



CAP. 48.---De quodam fratre, qui impugnabatur a spiritu fornicationis.

 Quidam pater molestiam  sustinebat a spiritu fornicationis. Abiit autem ad quendam probatissimum seniorem, et precabatur eum, dicens: Pone tibi sollicitudinem, beatissime pater, et ora pro me: quia grauiter me impugnat passio fornicationis. Hec cum audisset senior, orabat intente diebus ac noctibus, pro eo deprecans Domini misericordiam. Iterum autem ueniebat idem frater, et rogabat seniorem, ut magis intentius pro eo oraret. Similiter autem cum omni sollicitudine beatus senior orabat intentius pro eo. Frequenter autem uenientem ad se monachum uidens senior, et deprecantem se ut oraret, ualde contristatus admirabatur quia non exaudiret Dominus orationes suas. Eadem autem nocte, reuelauit ei Dominus, que circa illum monachum erant, negligentie,  et ignauie resolutionem, et delectationes fore corporeas cordis eius. Ita autem ostensum est sancto seniori. uidit sedentem illum monachum, et spiritum fornicationis in diuersis mulierum formis ante illum ludentem, et ipsum condelectari. uidebat et angelum Domini astantem, et indignantem grauiter contra eumdem fratrem: quia non surgebat, neque prosternebat se in orationibus ad Dominum, sed magis delectabatur in cogitationibus suis. Hec ergo ostensa sunt per reuelationem sancto seniori. Cognouit autem, quia culpa et negligentia illius monachi erat, ut non exaudirentur orationes eius. Et tunc dixit ei senior: Quia tua culpa erat, frater, quia condelectaris cogitationibus malis, impossibile  est enim discedere a te spiritum fornicationis immundum, aliis orantibus, et Deum pro te deprecantibus, nisi et tu te ipse laborem assumas in ieiuniis, et orationibus, et uigiliis multis, cum gemitu deprecans, ut misericordiam suam et adiutorium det gratie sue, prebeatque tibi Dominus Christus, ut possis resistere malis cogitationibus. Nam et medici, qui corporibus hominum medicamenta conficiunt, et adhibent, quamuis omnia cum summa diligentia faciant, uerumtamen si ille qui infirmatur, non se abstineat a noxiis cibis, uel de aliis que solent ledere infirmitates, nichil ei proficit cura, et diligentia, et sollicitudo medicorum. Similiter etiam, et in anime languoribus eueniet: licet cum omni intentione, et ex toto corde sancti patres, qui sunt medici  spiritales, exorent misericordiam Christi Domini Saluatoris nostri pro eis, qui orationibus eorum se postulant adiuuari, nisi et ipsi cum omni intentione mentis tam in orationibus, quam in omni opere spiritali, que Deo placita sunt, faciant, non eis proficient orationes eorum.



CAP. 49.---De sponsa fratris, si frater eam uiolauerit.

 Quidam desponsauit uxorem, et dotauit, cum ea coire non potuit. Quam frater eius clanculo corrupit, et grauidam reddidit. Decretum est, ut quamuis nupta esse non potuerit legitimo uiro, desponsatam tamen fratri, frater habere non possit. Sed mechus et mecha, fornicationis quidam uindictam  sustineant, licita uero eis coniugia non negentur.



CAP. 50.---Si quis de uno in alium transmigrat episcopatum, et consanguineam suam polluerit, uel aliquod crimen capitale commiserit.

 Si quis de uno in alium omnino transmigrat episcopatum, et si, quod absit, contingat eum filiam sororis sue, amite, aut matertere auunculi, uel patrui polluere, aut aliquod crimen capitale committere, episcopus in cuius tunc diecesi commoratur, et tali scelere criminatur, habeat ius et potestatem secundum canonicam auctoritatem, et nostram synodalem institutionem flagitiosum cercere, et ad penitendum emollire. Per quem enim melius rei ueritas uentilatur, quam per illum sub quo habitat, et habitare desiderat.



CAP. 51.---De mulieribus, que absente marito conceperint, et fetum sustulerint.


 Si qua mulier per adulterium absente marito conceperit, idque post facinus occiderit, placuit uix in fine dandam esse communionem, eo quod geminauerit scelus.



CAP. 52.---De illis mulieribus, que male conceptos necare studuerint.

 Hi uero qui male conceptos ex adulterio, factos, uel editos necare studuerint, uel in uentre matrum potionibus aliquibus colliserint, in utroque sexu adulteris post septem annorum curricula communio tribuatur, ita tamen, ut omni tempore uite sue fletibus, et humiliati insistant.



CAP. 53.---De mulieribus, que partus suos occulte interficiunt.


 Mulieres quedam, ut audiuimus, que ex fornicatione concipientes, metuentes ne scelus quod occulte perpetrauerunt, manifestum fieret, infantes quos pepererunt, occiderunt, et terre congerie cooperuerunt, aut in aquas proiecerunt. Quod quantum nefas sit, canones Ancirani, Illiberitani, atque Hilardensis concilii, testes sunt. His itaque uix in fine dandam esse communionem decernunt, sed humanius tractantes, post decennem penitentiam tales placuit ad communionem recepi.



CAP. 54.---De eadem re

De mulieribus que fornicantur, et partus suos  necant, uel que agunt, secum, ut utero conceptos excutiant, antiqua quidem definitio usque ad exitum uite eas ab Ecclesia remouet. Humanius autem nunc definimus, ut eis X annorum tempus, secundum prefixos gradus penitentia largiatur.



CAP. 55.---De eadem re.

 Si qui infantem oppresserint, tres annos peniteant: unum ex his in pane, et aqua. Si clericus fecerit, quatuor annos, unum ex his in pane et aqua.



CAP. 56.---De Sodomitico peccato.

 Episcopus fornicationem faciens naturalem XII annos peniteat, presbyter X, diaconus IX, subdiaconus octo, clericus septem,  laicus sex annis peniteat. Frater carnalis cum fratre carnali fornicationem faciens Xu annis ab omni carne se abstineat. Si semen in os miserit, septem annos peniteat, alii dicunt usque in finem uite penitere debere. uiri inter femora fornicantes, unum annum peniteant, si iterantes II. Si inter crura fornicantes, si pueri sunt, annum unum peniteant. Si uiri, duos annos. Si autem in consuetudine est, modus penitentie addatur iudicio sacerdotis. uir semetipsum coinquinans, primo X dies peniteat, et iterans XX dies. Si cum gradu est, addatur penitentia. Puer Xu annorum XL dies peniteat. Qui concupiscit mente fornicari, sed non potuit, X dies peniteat. Qui per turpiloquium, uel aspectu coinquinatus est, tamen non uoluit  peccare corporaliter, XX dies peniteat. Si autem impugnatione cogitationis uiolenter coinquinatus est, XX dies peniteat. Qui diu illudetur a cogitatione, molliter ei repugnans, sex dies, uel quantum exegerit diuturnitas cogitationis peniteat. Pueri qui fornicantur intra semetipsos, iudicatum est, ut uapulent. Pueri soli de hoc inter se sermocinantes, et transgredientes statuta seniorum, tres superpositiones accipiant. Osculum non simpliciter facientes, quinque superpositiones accipiant. Illecebrosum osculum facientes, sine coinquinamento, quinque dies peniteant. Cum coinquinamento, sine amplexu, X superpositiones accipiant. Post annos XX idem committentes, XL dies separati a mensa, extorresque ab Ecclesia, cum pane et aqua uiuant. Minimi  uero fornicationem imitantes, et irritantes se inuicem, sed coinquinati non sunt, propter etatis maturitatem, flagellentur. Si uero frequenter, addatur pena. Pueri ante XX annos se inuicem manibus coinquinantes, et confessi: antequam communicent XX dies peniteant. Si iterauerint post penitentiam, C dies. Si uero frequentius, separentur, et annum peniteant. Puer oppressus a maiore infra X annos, hebdomadam ieiunet: si consentit XX dies: mollis autem annum peniteat. Qui in somnis uoluntarie pollutus est, surgat, et cantet genibus flexis uII Psal. uolens in somno peccare, XX Psal. cantet, Si pollutus est sine uoluntate Xu Psal. cantet, et in fine uniuscuiusque Psalmi dicat ter: Deus, in adiutorium  meum intende, et reliqua. Qui semen in Ecclesia dormiens fuderit, tres dies ieiunet. Episcopus fornicationem faciens contra naturam, degradetur, et duodecim annos peniteat. Presbyter aut diaconus, fornicationem contra naturam faciens, prelato ante monachi uoto, degradentur, et u annos peniteant, et ueniam omni hora rogent, et superpositionem patiantur, in unaquaque hebdomada, exceptis quinquagesimis diebus. Post super positionem, pane sine mensura utantur, et ferculum aliquatenus butyro impinguato, et die Dominico sic uiuant. Ceteris uero diebus paximati panis mensura, et paruo impinguata butyro olera, et ouis paucis, et formatico reficiantur, et aque tantum quantum sufficiat si operarius est. Lectus enim non multum fenum habeat, et per  tres quadragesimas anni addat aliquid, prout uirtus eius admiserit, semper ex intimo corde ut defleat culpam suam. Obedientiam que omnia preeminet, libentissime accipiat. Post annum et dimidium Eucaristiam sumat, et ad pacem ueniat: Psalmos cum fratribus cantet, ne penitus anima tanto tempore celestis medicine ieiuna intereat. Si inferiori gradu prius quis monachus fuerat, tres quidem annos peniteat, sed mensura non grauetur panis. Si operarius est, sextario de lacte Romano, et alio de tenucla, et aqua quantum sufficit pro sitis ardore sumat. Si uero sine uoto monachi presbyter aut diaconus sic peccauerit, sicut monachus sine gradu peniteat, et postea recipiat gradus suos. Si autem presbyter aut diaconus post tale peccatum uoluerit  monachus fieri, indiscreto proposito exilii annum et dimidium peniteat, habeat tamen abbas cum consilio episcopi sui huius rei moderandi facultatem, si obedientia penitentis placita sit Deo et fratribus quibus commissum est.



CAP. 57.---De illis qui conceptum excutiunt.

 Si aliquis causa explende libidinis, uel odii meditatione, ut non ex eo soboles nascatur, homini, aut mulieri aliquid fecerit, uel ad potandum dederit, ut non possit generare, aut concipere, ut homicida teneatur.



CAP. 58.---De illis qui infantes suos oppresserint.

 Si quis infantem  suum oppresserit, aut uestimentorum pondere suffocauerit, et hoc post baptismum factum fuerit, XL dies peniteat in pane et aqua, et a coniuge se interim abstineat. Postea tres annos peniteat per legitimas ferias, et tres in anno quadragesimas obseruet. Quod si ante baptismum infans oppressus fuerit, proximos quadraginta dies ut supra peniteat. Postea uero quinquennium expleat.



CAP. 59.---De patre et matre qui filios suos apud se mortuos inuenerint.

 De infantibus autem qui mortui inueniuntur cum patre et matre, et non apparet utrum a patre aut matre occisus sit ipse infans uel suffocatus, an propria morte defunctus: non debent inde securi esse, nec sine penitentia  ipsi parentes, sed tamen in eis consideratio debet esse pietatis, ubi non uoluntas, sed euentus mortis causa fuit. Si autem eos non latet ipsos eius esse interfectores, scire debent grauiter se deliquisse, quod in Ancirano concilio comprobatur. Quidam autem trium annorum penitentiam horum iudicant esse debere: quorum unum ex his exigat in pane et aqua atque se ab omni luxuria tempore penitentie sue custodiat.



CAP. 60.---De illis feminis que abortum fecerint.

 Si qua mulier abortum fecerit uoluntarie, tribus annis peniteat.


 FINIS LIBRI DECIMI SEPTIMI.



[LIBER DECIMUS OCTAuUS.]



ARGUMENTUM LIBRI.


Liber hic infirmos a presbyteris uisitandos esse, et que ad hanc uisitationem requirantur, edocet.

Cum sacerdos audierit aliquem infirmari in sua plebe, cito ad eum pergat, et ingressus cubiculum aquam benedictam super eum, et per omne cubiculum aspergat, cum antiphona: Asperges me, Domine; et uersu: Exurgat, Deus, et dissipentur inimici, etc. Deinde dicat orationem: Deus qui sacerdotibus tuis tantam gratiam. Deinde cantet septem Psalmos cum precibus pro infirmis. Deinde Litaniam cantet. Post hec omnes iubeat extra cubiculum secedere. Et appropinquans lecto quo infirmus decumbit, eum blande leniterque alloquatur, ut omnem spem suam in Deo ponat, ut flagellum Dei patienter toleret, et ut  hec ad purgationem et castigationem suam prouenire credat, ut peccata sua confiteatur, ut emendationem promittat, si Dominus uitam concesserit, penitentiam  pro culpis commissis spondeat, ut substantiam suam dum adhuc sensus et ratio uiget, disponat, ut peccata sua eleemosynis redimat, ut his qui in se peccauerunt indulgeat, ut rectam fidem, et credulitatem teneat, et fidem ex integro non sapuerit, presbyter eum docere debet: et ut de Dei misericordia nunquam desperet, doceat. Cum his et huiuscemodi allocutionibus fuerit mens infirmi releuata, data benedictione, interroget eum de singulis per ordinem.


Quando presbyter domum intrat in qua infirmus iacet, primum dicat:

    Pax huic domui.
    Et omnibus habitantibus in ea.




Postea benedicetur sal et aqua, et aspergatur in domo  cum antiphona.

Benedic, Domine, domum istam, et omnes habitantes in ea, quia tu, Domine, dixisti: Pax huic domui,  benedic, Domine, timentes te pusillos cum maioribus, benedicti uos Domino qui fecit celum et terram.


Post hec canendi sunt septem psalmi penitentie, Deinde Litania. Qua expleta cantetur: Pater noster. Et ne nos inducas in tentationem, sed libera nos a malo, Amen.


Saluum fac seruum tuum,
   Deus meus, sperantem in te.
Mitte ei, Domine, auxilium de sancto,
   Et de Sion tuere eum.
Nihil proficiat inimicus in eo,
   Et filius iniquitatis non apponat nocere ei.
Esto illi, Domine, turris fortitudinis,
   A facie inimici.

Dominus conseruet eum, et uiuificet eum, et beatum  faciat eum in terra, et non tradat in animam inimicorum eius. Dominus opem ferat illi superlectum infirmitate eius. Uniuersum stratum eius uersasti in doloris eius. Domine, exaudi orationem meam. Psalmus: Miserere mei, Deus.


Sequitur oratio. Oremus.

Omnipotens et misericors Deus, quesumus immensam pietatem tuam, ut ad introitum in tuo nomine humilitatis nostre, hunc famulum tuum N. in hoc habitaculo iacentem fessum, salutifere uisitare digneris, sicut uisitare dignatus es, Domine, Tobiam et Saram, socrum Petri, puerumque centurionis, ita et iste pristina sanitate anime corporisque recepta, gratiarum tibi in Ecclesia tua referat actionem.  Per Dominum.


Tunc detur ei locus secretior confitendi, et quod maximum est, interroget eum de fide catholica. Et sic dicat:

Credis in Deum Patrem, et Filium, et Spiritum sanctum? Respon. Credo. Credis quod iste tres persone unus Deus sit? Respon. Credo. Credis quod in ipsa ista carne qua nunc es, resurgere habes in die iudicii, et recipere siue bonum siue malum quod gessisti? Respon. Credo. uis dimittere illis peccata sua qui in te peccauerunt? Respon. uolo. uis peccata que fecisti emendare si reuiuiscis? Respon. uolo.


Postea ungatur. Post confessionem, et fidem redditam et unctionem, dicatur Antiphona.

 In ueritate tua exaudi me, Domine. Psalmus.

Domine, exaudi orationem meam, auribus percipe.


Deinde Kyrie eleison, et Pater noster cum his precibus.

Exurge, Domine Deus, exaltetur manus tua, ne obliuiscaris pauperum.


Tibi enim derelictus est pauper,
   Orphano tu eris adiutor.
Desiderium pauperum exaudiuit Dominus,
   Preparationem cordis eorum audiuit auris tua.
Mirifica misericordias tuas,
   Qui saluos facis sperantes in te.
Tu autem in sancto habitas,
   Laus Isrel.

    Ad te clamauerunt. et salui facti sunt,
     In te sperauerunt, et non sunt confusi.
    Ne tradas, Domine, bestiis animam confitentem tibi,
    Animam pauperis tui ne obliuiscaris in finem.




Postea sequantur iste orationes. Oremus.

Deus qui famulo tuo Ezechie er qui nos annos ad uitam donasti, ita et famulum tuum N. a lecto egritudinis tua potentia erigat ad salutem. Per Christum.

Alia. Respice, Domine, famulum tuum. N. in infirmitate sui corporis laborantem, et animam refoue quam creasti, ut castigationibus emendatus, continuo se sentiat tua medicina esse saluatum. Per Christum,

Alia. Deus qui facture tue pio semper dominaris affectu, inclina aurem tuam supplicationibus nostris,  et famulum tuum N. ex aduersa ualetudine corporis laborantem placatus respice, et uisita in salutari tuo, ac celestis gratie ei presta medicinam. Per Christum.

Alia. Deus, qui humano generi salutis remedia, et uite eterne munera contulisti, conserua famulo tuo N. tuarum dona uirtutum, et concede ut medelam tuam non solum in corpore, sed etiam in anima sentiat. Per.

Alia. uirtutum celestium Deus, qui ab humanis corporibus omnem languorem, et omnem infirmitatem precepti tui potestate depellis, adesto propitius huic famulo tuo N. ut fugatis infirmitatibus, et uiribus receptis, nomen sanctum tuum instaurata protinus sanitate benedicat. Per Dominum.

 Alia. Domine sancte, Pater omnipotens, eterne Deus, qui fragilitatem conditionis nostre infusa uirtutis tue dignatione confirmas, ut salutaribus remediis pietatis tue corpora nostra et membra uegetentur, super hunc famulum tuum N. propitiatus intende, ut omni necessitate corporee infirmitatis exclusa, gratia in eo pristine sanitatis perfecta reparetur. Per Dominum.

Alia. Oremus, fratres, Dominum nostrum pro fratre nostro quem dure ad presens malum languoris affligit, ut eum Domini pietas celestibus dignetur curare medicinis: ut qui dedit uitam, det et salutem. Per

Alia. Domine sancte Pater omnipotens eterne Deus qui es uia, et ueritas, et uita, exaudi et conserua  famulum tuum N. quem uiuificasti et redemisti pretio magno sancti sanguinis Filii tui. Per eumdem.


Si infirmus in desperatione fuerit, reconcilia eum ea ratione his sequentibus orationibus, ut quando conualuerit, secundum canonum et sanctorum Patrum statuta, et qualitatem delicti peniteat.

Reconciliatio infirmi. Presta, quesumus, Domine. huic famulo tuo N. dignum penitentie fructum, ut Ecclesie tue sancte, a cuius integritate deuiarat peccando, admissorum ueniam consequendo, reddatur innoxius. Per.

Alia. Omnipotens sempiterne Deus, confitenti huic famulo tuo N. pro tua pietate peccata dimitte ut non plus ei noceat conscientie reatus ad penam  quam indulgentie tue pietas prosit ad ueniam. Per.

Alia. Exaudi, Domine, preces nostras, et confitentium  tibi parce peccatis, ut quem conscientie reatus accusat, indulgentia tue miserationis absoluat. Per Dominum nostrum Iesum Christum.



INDEX CAPITULORUM LIBRI DECIMI OCTAuI.


     CAP. 1. Quod ultima conuersio mente potius estimanda sit quam tempore.
    2. Quod omnis fidelis in ultimis positus oleo sanctificato inungi debeat.
    3. De illis qui propter timorem mortis, in ipsa infirmitate confitentur peccata sua.
    4. De illis qui in necessitatis tempore et penitentiam et reconciliationem desiderant.
    5. De eadem re.
    6. De illis qui ad exitum ueniunt, ut ultimo et necessario uiatico minime priuentur.
    7. Quod penitentia possit abolere peccata, etiam si in ultimo uite spiritu peniteat.
    8. De lapsis in ultimis positis, ut uiatico munere,  si rogauerint, eis debeat subueniri.
    9. De illis infirmis qui dum penitentiam petierint, et antequam sacerdos ueniat, officium oris amittunt.
    10. De eadem re.
    11. De eadem re.
    12. De illis qui in ultima egritudine penituerint, et mox reconciliati fuerint.
    13. De illis qui in periculo sunt constituti, ut episcopo, etc.
    14. De infirmis in periculo mortis constitutis.
    15. De quodam qui Christum negauerat, quomodo in extremis, etc.
    16. Ut presbyteri de occultis peccatis iussu episcopi penitentes reconcilient.
     17. De penitente, si in ipsa penitentia de corpore exierit, et reconciliari desiderat.
    18. Ut quinta feria ante Pascha penitentibus sit remittendum: ante autem, si ad desperationem infirmitatis deuenerint.
    19. De illis qui in Ecclesia remitti peccata non crediderint.
    20. Quod infirmis omni hora cibum sumere liceat.
    21. De illis sacerdotibus qui morientibus penitentiam denegauerint.
    22. Quod nulli ultima penitentia sit deneganda.
    23. De penitentibus qui in infirmitate Eucaristiam acceperint.
    24. De penitentibus subito mortuis.

Indicis capitulorum finis.





BURHARDI ECCLESIAE WORMACIENSIS EPISCOPI DECRETORUM LIBER DECIMUS OCTAuUS DE uISITATIONE INFIRMORUM.



CAP. PRIMUM.---Quod ultima conuersio mente potius estimanda sit quam tempore.

 uera ergo ad Deum conuersio in ultimis positorum, mente potius est estimanda quam tempore, Propheta hoc taliter asserente: »Cum conuersus ingemueris, tunc saluus eris.« Cum ergo Dominus sit cordis inspector, quouis tempore non est deneganda penitentia postulanti,  cum illi se obliget iudici, cui occulta omnia nouerit reuelari.



CAP. 2.---Quod omnis fidelis in ultimis positus sanctificato oleo inungi debeat.

 Beatus enim Iacobus apostolus in Epistola sua scripsit: »Infirmatur quis in uobis, inducat presbyteros Ecclesie, et orent super eum, unguentes eum oleo in nomine Domini, et oratio fidei saluabit infirmum.« Hoc et apostoli in Euangelio fecisse leguntur, et nunc Ecclesie consuetudo tenet ut infirmi oleo consecrato ungantur a presbyteris, et oratione comitante sanentur. Non solum presbyteris uti licet hoc sacro oleo in suis infirmitatibus: sed, ut Innocentius papa describit,  etiam omnibus Christianis uti licet eodem oleo, in sua aut suorum necessitate ungendo. Quod tamen oleum non nisi ab episcopis licet confici. Nam quod ait, oleo in nomine Domini, significat oleo in nomine Domini consecrato: uel certe quia etiam, cum ungant infirmum, nomen Domini super eum inuocare debent. Et si in peccatis sit, dimittentur ei. Multi propter peccata in animam facta, infirmitate aut etiam morte plectuntur corporis. Unde Apostolus Corinthiis, quia corpus Domini indigne percipere erant soliti, ait: »Ideo inter uos multi infirmi et imbecilles, et dormiunt multi.« Si ergo infirmi in peccatis sint, et hec presbyteris Ecclesie confessi fuerint, ac perfecto corde ea derelinquere atque emendare sategerint, dimittentur eis. Neque enim  sine confessione emendationis queunt dimitti. Unde recte subiungitur: »Confitemini alterutrum peccata uestra, et orate pro inuicem ut saluemini.«



CAP. 3.---De illis qui propter timorem mortis in ipsa infirmitate confitentur peccata sua.

 Infirmus qui necessitate mortis urgente confitetur peccata sua, sub ea conditione a sacerdote reconcilietur ut, si ei Dominus uitam donauerit, sanitatemque reddiderit, secundum qualitatem delicti, et secundum canonum statuta et penitentialium probatorum peniteat.



CAP. 4.---De illis qui in necessitatis tempore et penitentiam, et reconciliationem desiderant.

 His autem qui in tempore necessitatis et in periculis, urgente instantia,  presidium penitentie et mox reconciliationis implorant, nec satisfactio interdicenda est, nec reconciliatio deneganda: quia misericordie Domini nec mensuras possumus ponere, nec tempora definire: apud quem nullas patitur uenire moras conuersio, dicente Domino per prophetam: »Cum conuersus ingemueris, tunc saluus eris.« Et alibi: »Dic iniquitates tuas prior, ut iustificeris.« Item: »Quia apud Dominum misericordia est, et copiosa apud  eum redemptio. In dispensandis itaque Dei donis non debemus esse difficiles, nec se accusantium gemitus lacrymasque negligere, cum ipsam penitendi afflictionem ex Dei credamus inspiratione concessam, dicente Apostolo: »Ne forte det illis Deus penitentiam ut resipiscant a diaboli laqueis, a quo captiui tenentur ad ipsius uoluntatem.«



CAP. 5.---De eadem re.

 Et hoc quesitum est, quod de his obseruare oporteat, qui, post baptismum omni tempore incontinentie uoluptatibus dediti, in extremo fine uite sue penitentiam simul et reconciliationem communionis exposcunt. De his obseruatio prior durior, posterior interueniente  misericordia inclinatior est. Nam consuetudo prior tenuit ut concederetur eis penitentia, sed communio negaretur. Nam cum illis temporibus crebre persecutiones essent, ne communionis concessa facilitas homines de reconciliatione securos non reuocaret a lapsu, merito negata communio est, concessa penitentia; ne totum penitus negaretur: et duriorem remissiorem fecit temporis ratio. Sed postquam Dominus noster pacem Ecclesiis suis reddidit, iam terrore depulso, communionem dari abeuntibus placuit, et propter misericordiam, quasi uiaticum profecturis, et ne Nouatiani heretici, negantis ueniam, asperitatem et duritiam subsequi uideamur. Tribuetur ergo cum penitentia extrema communio: ut homines huiusmodi uel in supremis suis, permittente  Saluatore nostro, a perpetuo exitio uindicentur.



CAP. 6.---De illis qui ad exitum ueniunt, ut ultimo et necessario uiatico minime priuentur.

 De his qui ad exitum ueniunt etiam nunc lex antiqua regularisque seruabitur, ita ut si quis egreditur e corpore, ultimo et necessario uiatico minime priuetur. Quod si desperatus et consecutus communionem, oblationisque particeps factus, iterum conualuerit: sit inter eos qui communionem orationis tantummodo consequuntur. Generaliter autem omni cuilibet in exitu posito, et poscenti sibi communionis gratiam tribui, episcopus probabiliter ex oblatione dare debebit.



CAP. 7.---Quod penitentia possit abolere peccata, etiamsi in ultimo uite spiritu peniteat.


 Penitentiam posse abolere peccata indubitanter credimus, etiamsi in ultimo uite spiritu admissor peniteat, et uel publica lamentatione peccata prodantur: quia propositum Dei, quod decreuit saluare quod perierat, stat immobile. Et ideo, quia uoluntas eius non mutatur, siue emendatione uite, si tempus conceditur, siue supplici confessione, si continuo uita exceditur, uenia peccatorum fideliter presumatur ab illo qui non uult mortem peccatoris, sed ut conuertatur a perditione penitendo, et saluetur miseratione Domini, ut uiuat. Si quis aliter de iustissima pietate Dei sentit, non Christianus, sed Nouatianus est.



CAP. 8.---De lapsis in ultimis positis, ut uiatico munere, si rogauerint, eis debeat subueniri.


 Quicunque carnali fragilitate ceciderunt, uiatico munere, cum ad Deum ceperint proficisci, si rogauerint, per communionis gratiam uolumus subueniri.



CAP. 9.---De illis infirmis qui, dum penitentiam petierint, et antequam sacerdos ueniat, officium oris amittunt.

 Ita ergo talium necessitati auxiliandum est, ut nec actio illis penitentie, nec communionis gratia denegetur, si eam, etiam amisso uocis officio, per indicia integri sensus querere comprobentur. Quod si ita aliqua egritudine fuerint aggrauati, ut, quod paulo ante poscebant, sub  presentia significare non ualeant, testimonia fidelium circumstantium illis prodesse debent: simul tamen et penitentie, et reconciliationis beneficium consequantur.



CAP. 10.---De eadem re.

 Is qui penitentiam in infirmitate petit, si casu, dum ad eum sacerdos inuitatus uenit, oppressus in infirmitate obmutuerit, dent testimonium qui eum audierunt, et accipiat penitentiam, et, si continuo creditur moriturus, reconcilietur per manus impositionem, et infundatur ori eius Eucaristia. Si superuixerit, admoneatur a supradictis testibus petitioni sue satisfactum, et se subditum statutis penitentie legibus, quandiu sacerdos qui penitentiam dedit,  probauerit.



CAP. 11.---De eadem re.

 Si quis penitentiam petens, dum sacerdos uenerit, fuerit officio lingue priuatus, constitutum est ut, si idonea testimonia habuerit quod ipse penitentiam petiisset, et ipse per motus aliquos sue uoluntatis aliquod signum facere potest, sacerdos impleat omnia, sicut supra circa egrotantem penitentem scriptum est, id est, orationes dicat, et ungat eum sancto oleo, et Eucaristiam ei donet, et, postquam obierit, ut ceteris fidelibus ei subministret.



CAP. 12.---De illis qui in ultima egritudine penituerint, et mox reconciliati fuerint.

  Sane quisquis positus in ultima necessitate egritudinis sue acceperit penitentiam, et mox reconciliatus fuerit, et transierit de corpore, fateor uobis, non illi negamus quod petit, sed nec presumo dicere quia bene hinc exierit. Si securus hinc exierit, ego nescio: penitentiam dare possumus, securitatem autem dare non possumus. Nunquid dico damnabitur? Sed nec dico quia liberabitur. uis te a dubio liberari? uis quod incertum est euadere? Age penitentiam dum sanus es. Si enim agis ueram penitentiam dum sanus es, et inuenerit te nouissimus dies, curris ut reconcilieris. Si sic agis, securus es. Ideo dico tibi quia securus es, quia egisti penitentiam eo tempore quo peccare potuisti. Si autem uis agere penitentiam quando  iam peccare non potes, peccata te dimiserunt, non tu peccata.



CAP. 13.---De illis qui in periculo sunt constituti, ut, episcopo consulto, presbyter eos reconciliet.

 Aurelius episcopus dixit: »Si quisquam in periculo fuerit constitutus, et reconciliari diuinis altaribus petierit, si episcopus absens fuerit, debet utique presbyter consulere episcopum, et sic periclitantem eius precepto reconciliare.« Quam rem debemus salubri consilio roborare.



CAP. 14.---De infirmis in periculo mortis constitutis.

 Ab infirmis in periculo mortis positis, per presbyteros pura inquirenda est  confessio peccatorum, non tamen illis imponenda quantitas penitentie, sed innotescenda, et cum amicorum orationibus et eleemosynarum studiis pondus penitentie subleuandum: et si forte migrauerint, ne obligati ex communione alieni, uel ex consortio uenie fiant. A quo periculo si diuinitus ereptus conualuerit, penitentie modum a suo confessore impositum diligenter obseruet. Et ideo, secundum canonicam auctoritatem, ne illis ianua pietatis clausa uideatur, orationibus et consolationibus ecclesiasticis sacra cum unctione olei animati, secundum statuta sanctorum Patrum, communione uiatici reficiantur.



CAP. 15.---De quodam qui Christum negauerat, quomodo in extremis uiatico liberatus est.

  In Historia ecclesiastica Dionysius, rescribens ad Fabianum, inducit quamdam historiam, dicens quemdam fuisse apud Alexandriam, unum ex his qui lapsi sunt; eumdem sepe deprecatum esse ut susciperetur, nec tamen impetrasse. Oppressum deinde hunc egritudine, ita ut tres dies sine uoce prorsus iaceret: paululum uero quarta die respirantem, uocasse ad se filiolam suam, et dixisse fertur: »Quousque me detinetis? Queso uos cito aliquis presbyterorum ueniat, ut possim dimitti.« Et cum hoc dixisset, rursum sine uoce permansit. Abiit cito cursu ad presbyterum puer, noctis tempore. Infirmabatur presbyter, uenire non potuit: tamen, quia preceptum fuerat ut lapsis in exitu nemo reconciliationis solatia  denegaret, et maxime his quos prius id rogasse constat, parum Eucaristie puero dedit. Regrediente adhuc puero, antequam ingrederetur domum, rursum Serapion: »Redisti, inquit, fili? Licet presbyter uenire non potuit, tamen imple quod tibi imperatum est, ut possim recedere.« Cumque acciperet Eucaristiam, uelut catenis quibusdam uinculisque disruptis, letiorem iam spiritum reddidit. Ex quo constat huius boni auxilio nullum debere fraudari.



CAP. 16.---Ut presbyteri de occultis peccatis iussu episcopi penitentes reconcilient.

 Ut presbyteri de occultis peccatis iussione episcopi penitentes  reconcilient, et, sicut supra premisimus, infirmantes absoluant et communicent.



CAP. 17.---De penitente, si in ipsa penitentia de corpore exierit, et reconciliari desiderat.

 Qui recedunt de corpore penitentes, placuit sine reconciliatoria manus impositione eis communicare, quod in moriente suffecit consolatione, secundum definitiones Patrum, qui huiusmodi communionem congruentem uiaticum nominarunt: ut, si superuixerint, stent in ordine penitentium, ut, ostensis necessariis penitentie fructibus, legitimam communionem cum reconciliatoria manus impositione percipiant.



CAP. 18.---Ut quinta feria ante Pascha penitentibus sit remittendum, ante autem, si ad desperationem infirmitatis deuenerint.


 De penitentibus autem qui, siue ex grauioribus commissis, siue ex leuioribus penitentiam gerunt, si nulla interuenit egritudo, u feria ante Pascha eis remittendum, Romane Ecclesie consuetudo demonstrat. Ceterum, de pondere estimando delictorum sacerdotis est iudicare, ut attendat ad confessionem penitentis, et ad fletus atque lacrymas corrigentis, ac tum iubere dimitti, cum uiderit congruam satisfactionem. Sane si quis in egritudinem inciderit, atque usque ad desperationem deuenerit, ei est ante tempus Pasche relaxandum, ne de hoc seculo absque communione discedat.



CAP. 19.---De illis qui in Ecclesia remitti peccata non crediderint.


 Qui uero, in Ecclesia remitti peccata non credens, contemnit diuini muneris largitatem, et in hac obstinatione mentis diem claudit extremum, reus est illo irremissibili peccato in Spiritum sanctum, in quo Christus peccata dimittit.



CAP. 20.---Quod infirmis omni hora cibum sumere liceat.

 Infirmis licet omni hora cibum potumque sumere, quotiescunque desiderant.



CAP. 21.---De illis sacerdotibus qui morientibus penitentiam denegauerint.

  Si quis presbyter penitentiam abnegauerit morientibus, reus erit animarum, quia Dominus dicit: »Quacunque die conuersus fuerit peccator, uita uiuet, et non morietur.« uera enim conuersio in ultimo tempore potest esse: quia Dominus non solum temporis, sed cordis inspector est: sicut latro unius momenti meruit esse in paradiso in hora ultima, confessione.



CAP. 22.---Quod nulli ultima penitentia sit deneganda.

 Agnouimus enim penitentiam morientibus denegari, nec illorum desideriis annui, qui obitus sui tempore, anime sue cupiunt remedio subueniri. Horremus, fateor, tante impietatis aliquem reperiri, ut de Dei pietate  desperet, quasi non possit ad se quouis tempore concurrenti succurrere, et periclitantem sub onere peccatorum hominem pondere, quo se ille expedire desiderat, liberare. Quid, hoc rogo, aliud est quam morienti mortem addere, eiusque animam sua crudelitate, ne absoluta esse possit, occidere? Cum Deus, ad subueniendum paratissimus, inuitans ad penitentiam, sic proclamat peccatori: »In quacunque die conuersus fuerit, peccata eius non reputabuntur ei.« Et iterum: »Nolo mortem peccatoris, sed tantum ut conuertatur, et uiuat.« Salutem ergo homini adimit quisquis mortis tempore penitentiam denegarit, et desperarit de clementia Dei; qui eum ad subueniendum morienti, sufficere, uel momento, posse non credidit. Perdidisset latro in  cruce prmeium ad Christi dexteram pendens, si  illum unius hore penitentia non iuuisset. Cum esset in pena, penituit, et per unius sermonis professionem, habitaculum paridisi Deo promittente promeruit.



CAP. 23.---De penitentibus qui in infirmitate Eucaristiam acceperint.

 Penitentes qui in infirmitate uiaticum Eucaristie acceperint, non se credant absolutos sine manus impositione, si superuixerint.



CAP. 24.---De penitentibus subito mortuis.

 Eorum qui penitentia accepta in bono uite cursu sine communione moriuntur, oblationem recipiendam, et eorum funera, ac deinceps  memoriam ecclesiastico effectu prosequendam.


 FINIS LIBRI DECIMI OCTAuI.



[LIBER DECIMUS NONUS.]



INDEX CAPITULORUM LIBRI DECIMI NONI.

     CAP. 1. Quo tempore presbyteri plebium, canonica auctoritate, discordantes ad pacem, et delinquentes ad penitentiam compellere debeant.
    2. Quomodo sacerdotes plebem sibi commissam tempore penitudinis admonere et instruere debeant.
    3. Oratio sacerdotis dicenda ad penitentiam uenientibus.
    4. De confessione, et penitentia, et reconciliatione, et interrogatione illorum qui peccata sua confiteri desiderant, et ordo ad penitentiam eis dandam.
    5. Interrogationes quibus confessor confitentem debet interrogare.
    6. De admonitione octo principalium uitiorum, et  eorum speciebus.
    7. Item de uirtutibus quibus eadem uitia superari possint, et de conclusione penitentie.
    8. Salubre antidotum animabus.
    9. De penitentia illius anni qui in pane et aqua ieiunandus est, quali ordine obseruari debeat.
    10. De secundo anno qui post illum ieiunandus est, et quibus penitentibus dandus sit.
    11. De illis qui ieiunare non possunt, et adimplere quod in Penitentiali scriptum est.
    12. De redemptione illius anni quem in pane et aqua ieiunare debent.
    13. Alio modo.
    14. Item alio modo.
    15. Item alio modo.
     16. Item alio modo.
    17. Item alio modo.
    18. De redemptione unius hebdomade quam in pane et aqua ieiunare debent.
    19. De redemptione unius mensis quem in pane et aqua ieiunare debent.
    20. De illis qui ieiunare non possunt, et psalmos nesciunt; quomodo penitentiam unius anni, quem in pane et aqua ieiunare debent, redimere possint.
     21. Item redemptio illius anni quem in pane et aqua penitere debent.
    22. De illis qui ieiunare non possunt, et habent unde redimere possint.
    23. De illis qui non possunt adimplere quod in Penitentiali scriptum est.
    24. De illis qui ieiunare non possunt, et non habent unde redimere possint.
    25. De redemptione septem annorum.
    26. Ut in capite Quadragesime omnes publice penitentes in ciuitatem ueniant, et ante fores ecclesie nudis pedibus, et cilicio induti, episcopo suo se representent.
    27. Ut penitentes, quando penitentiam petunt,  impositionem manuum consequantur.
    28. Qua auctoritate modus penitentie peccata confitentibus imponi debeat.
    29. Quod diuersitas culparum diuersitatem faciat penitentiarum.
    30. Quod multi sunt fructus penitentie.
    31. Cur canones non perfecte prefigant pro unoquoque crimine tempus et mensuram penitentie.
    32. De illis qui penitentiam sibi iniunctam adimplere festinant.
    33. Ut quotiescunque aliquis ad penitentiam accesserit, sacerdotes ieiuniis et orationibus cum eis communicare debeant.
    34. Quod contingat hominem interdum animi motu, interdum carnis fragilitate peccare.
     35. Ut penitentia absque persone acceptione iniungatur.
    36. De incestis occulte commissis.
    37. Ut inter penitentes publice et absconse discretio seruanda sit.
    38. De illis qui negligunt penitentiam.
    39. Ut penitentem ex corde magna exhilaratione sacerdotes suscipere debeant.
    40. Ut secundum differentiam peccatorum, episcopi arbitrio, penitentie tempora decernantur.
     41. De his qui iam peccare cessauerunt, et perfecte penituerunt, ut communio eis in ipsa penitentia concedatur.
    42. De lapsis, quomodo eos fraterno affectu corripere et consolari debeant, ut non incidant in insidias diaboli, et desperent.
    43. De lapsis in ordinibus sacris, si restaurari possint.
    44. Quod anima multis gentibus nobilior sit deflenda, et multis urbibus preciosior, quodque non sit desperandum de uenia.
    45. Quod nullus a consolatione uulnerati fratris se subtrahere debeat.
    46. De eadem re.
    47. De eadem re.
     48. De eadem re.
    49. Post penitentiam neminem ad clericatum admittendum.
    50. Grauibus criminibus implicitos ad clerum admissos, magnis uitiis inuolutos clericos officio non motos, comperit Gelasius.
    51. De illis qui loca sanctorum sub pretextu religionis inconsulte peragrant.
    52. De omni peccatore, quoties ceciderit, quod toties resurgere debeat.
    53. Ut iustum sit omni homini quod se reprehendat.
    54. Ut nullus fratrem condemnet, antequam Deus illum diiudicet.
     55. Quod iusta obedientia iustis muneribus remuneretur.
    56. De illis qui ex industria peccant, et promittunt sibi quamdam impunitatem peccandi, propter largitionem eleemosynarum.
    57. De his qui peracta penitentia ad pristina redeunt uolutabra.
    58. De penitente femina, si, defuncto uiro, aliis nubere presumpserit.
    59. Quod in danda penitentia, nulla sit personarum acceptio.
    60. De illis qui peccata sua sine condigna penitentia sibi relaxari falluntur.
    61. Quod tandiu laborare quisque debeat, donec possideat Christum.
    62. Ut nullus episcopus seu presbyter alterius  penitentem sine litteris sui episcopi suscipiat.
    63. Ut penitentes, secundum canones, nisi peracta penitentia communicare non debeant.
    64. Quod pro ethnico et publicano habendus sit qui pro peccato commisso penitere noluerit.
    65. Quod a licitis se abstinere debeat qui illicita se commisisse meminerit.
    66. Ut nullus post penitentie actionem ad militiam secularem redire debeat.
    67. De illis qui relicto religionis proposito ad seculum redeunt.
    68. Quod nullus religiosus et sanctus careat peccato.
    69. Ut penitentes a conuiuiis et ornamentis abstinere se debeant.
     70. Ut presbyter penitentem non reconciliet, nisi episcopus suus iubeat.
    71. Ut nullus ex ecclesiastico ordine per manus impositionem remedium accipiat penitendi.
    72. Ut ordinati, in grauioribus peccatis deprehensi, non manus impositionem ut laici accipere debeant.
    73. De clericis qui corporali delicto delinquunt, si restaurari possint.
    74. De his qui altario Dei deseruiunt, si subito flenda carnis fragilitate corruerint.
    75. Quod coniugati in quadragesima abstinere debeant ab uxoribus.
    76. De illis qui in quadragesime diebus carnem manducare presumunt.
     77. De fratre non peccante ad mortem, et ad mortem.
    78. Quod difficile sit grauiter peccanti sub gradu, manere in gradu.
    79. De eadem re.
    80. De eadem re.
    81. De eadem re.
    82. Quod post septem annos penitentem sacerdotem censura canonum in pristinum statum remeare precipiat.
    83. De populi necessario quod inultum soleat preterire.
    84. De illis qui scabiem aut uermiculos comedunt, uel urinam bibunt.
    85. De illis qui animalia a bestiis dilacerata uel  laqueis strangulata comedunt.
    86. De apibus, si hominem occiderint.
    87. De porcis et gallinis, si sanguinem hominis comederint.
    88. De illis qui carnem immundam uel morticinam comedunt.
    89. De illis qui cibum immunda manu tactum comederunt, uel si canis aut aliquod animal immundum cibum tetigerit.
    90. De illis qui sanguine uel aliquo immundo polluuntur.
    91. De illis qui sanguinem aut semen biberint.
    92. De piscibus mortuis in flumine inuentis.
    93. De clericis, si a demonio uexantur.
    94. De illis qui parentum honorem non seruant.
     95. Quod penitenti nulla negotia exercere conueniat.
    96. Ut sacerdotes nulli penitentiam iniungant ex corde, sed ex auctoritate.
    97. Ut unusquisque presbyter octo principalia uitia per ordinem sciat.
    98. Ut sacerdotes diligenter examinent confitentium peccata.
    99. Ut singuli presbyteri capitula auctoritatiua habeant ad succurrendum penitentibus.
    100. De presbyteris qui culpas peccantium reticent, uel minus digne penitentes ad reconciliationem adducunt.
    101. De illis qui truncationes membrorum fecerint.
     102. De eadem re.
    103. De illis qui ducatum prestant, et depredatores super Christianos ducunt.
    104. De illis qui per amorem uenefici fiunt.
    105. De illis qui hereticis, nescientes uel scientes, se in aliquibus commiscuerint.
    106. De illis qui comedunt uel bibunt ab immundis animalibus tactum uel intinctum.
    107. Quod diabolus internas cogitationes anime non uideat, sed ex motu corporis intelligat.
    108. De eadem re.
    109. De illis qui alios in culpa sua defendere nituntur.
    110. De eadem re.
    111. Ut penitentia coniugatis ex consensu detur.
     112. Quot modis anime defunctorum solui debeant.
    113. De nutriendis infirmis.
    114. Quod non noceant preterita, si non placeant presentia.
    115. De illis qui hospites recipere neglexerint.
    116. Ut clerici superflua pauperibus erogent.
    117. De illo qui alicui fratri suum imputat peccatum, nisi prius seorsum eum arguerit.
    118. De illis qui diu reticent peccata sua.
    119. De illis qui aliquem in ira percusserint.
    120. De illis qui ad feriendum hominem surrexerint, uolentes eum occidere, sed non potuerunt.
    121. De illis qui reticuerint peccatum fratris, quod est ad mortem.
     122. Quod non liceat diacono alicui dare penitentiam.
    123. Ut penitentia que dilata est, cum petita fuerit non negetur.
    124. De illis qui despiciunt eos qui fideliter agapas faciunt.
    125. De illis qui dicunt se non habere peccata.
    126. De illis qui dicunt sanctos in oratione dominica, dimitte nobis debita nostra, non pro se sed pro aliis dicere.
    127. De illis qui episcopis suis clam sua confitentur peccata, et postea negare uoluerint.
    128. De illis penitentibus qui attente leges penitentie exsequuntur.
     129. De illis qui se affligunt de obitu charorum.
    130. De illis qui sibi ipsis uoluntarie mortem inferunt.
    131. De eadem re.
    132. De illis qui cum infidelibus cibum sumere presumunt.
    133. De illis qui apostatant, et ad idololatriam se
     134. De eadem re.
    135. De illis qui Christiana mancipia captiuauerint.
    136. De illis qui aream proximi sui incenderint.
    137. De illis qui libidinose attrectauerint pue lam aut mulierem.
    138. De illis qui in balneo cum mulieribus se lauerint.
    139. De administratione xenodochii et decime.
    140. Ut femine menstruate non offerant.
    141. De illis feminis que ante mundum sanguinem ecclesiam intrant, et que nupserint his diebus.
    142. Quod monachi secularibus penitentiam dare non debeant.
    143. Ut penitentes ante peractam penitentiam non  reconcilientur.
    144. De illis qui ad confessionem ueniunt, necesse est ut primum de liuore inuidie et auaritia interrogentur.
    145. De illis qui soli Deo peccata sua confitenda esse affirmant.
    146. De illis qui accipiunt penitentiam, et plus desiderant temporis constituti expletionem, quam peccati remissionem.
    147. Quod secundum canonum et penitentialium statuta, penitentie dande sint.
    148. Ut nullus iniustas mensuras, et pondera iniusta, et a ciuibus non collaudata, lucri causa dare presumat.
     149. De matre que infantem suum iuxta ignem posuerat, et sua negligentia mortuus est.
    150. De ordinatis, si ante uel post ordinationem in criminalibus peccatis deprehensi fuerint.
    151. De uiris ordinatis quorum occulta peccata sunt.
    152. De illis feminis que menstruosum suum sanguinem, et semen sui uiri, et testam hominis combusserint, et hec omnia uiro suo ad potandum dederint.
    153. Ut nullus alius presumat penitentiam dare uel confessionem audire, nisi episcopus aut presbyter.
    154. De eadem re.
    155. De temporibus quibus se continere debeant  coniugati ab uxoribus.
    156. De femina que sponte filium suum occiderit.
    157. De illis qui in Dominico die nupserint.
    158. De illis qui confessa iterant.
    159. De penitentia fidelium, ut confessio illorum non publice fiat, sed priuatim.




 Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER DECIMUS NONUS DE PeNITENTIA.



ARGUMENTUM LIBRI.


Liber hic Corrector uocatur et Medicus, quia correctiones corporum et animarum medicinas plene continet, et docet unumquemque sacerdotem, etiam simplicem, quomodo unicuique succurrere ualeat, ordinato uel sine ordine, pauperi, diuiti, puero, iuueni, seni, decrepito, sano, infirmo, in omni etate et in utroque sexu.



CAP. PRIMUM.---Quo tempore presbyteri plebium, canonica auctoritate, discordantes ad pacem, et delinquentes ad penitentiam compellere debeant.

 Hebdomada priori ante initium Quadragesime, presbyteri plebium conuocent ad se populum, et discordantes canonica auctoritate reconcilient, et omnia iurgia sedent, et tunc  primum confitentibus penitentiam dent; ita ut, antequam caput ieiunii ueniat, omnes confessi penitentiam acceptam habeant, ut liberius dicere possint: Dimitte nobis debita nostra, sicut et nos dimittimus debitoribus nostris.



CAP. 2.---Quomodo sacerdotes plebem sibi commissam tempore penitudinis admonere et instruere debeant.

 Presbyteri admonere debent plebem sibi subiectam, ut omnis qui se sentit mortifero peccati uulnere sauciatum, feria quarta ante Quadragesimam cum omni festinatione recurrat ad uiuificatricem matrem Ecclesiam, ubi, quod male commisit, cum omni humilitate et contritione cordis simpliciter confessus, suscipiat remedia penitentie  secundum modum canonicis auctoritatibus prefixum. Non solum autem ille qui mortale aliquid commisit, sed etiam omnis homo quicunque se recognoscit immaculatam Christi tunicam, quam in baptismo accepit, peccati macula polluisse, ad proprium sacerdotem festinet uenire, et cum puritate mentis omnes transgressiones, omnia peccata, quibus Dei offensam se incurrisse meminit, humiliter confiteatur: et quidquid ei a sacerdote fuerit iniunctum, ac si ab ipso omnipotentis Dei ore esset prolatum, ita diligenter intendat, et cautissime obseruet.

Episcopi uel presbyteri, quando fidelium recipiunt confessiones, humiliare se debent, et cum tristitie gemitu lacrymisque orare, non solum pro suis delictis,  sed etiam pro fratris casu. Ait enim Apostolus: »Quis infirmatur, et ego non infirmor?« Cum ergo uenerit aliquis ad sacerdotem confiteri peccata sua, mandet ei sacerdos ut exspectet modicum donec intret Ecclesiam, aut in cubiculum suum ad orationem. Si autem locus non est aptus ad hoc, in corde suo dicat hanc orationem.



CAP. 3.---Oratio sacerdotis dicenda ad penitentiam uenientibus.

Domine, Deus omnipotens, propitius esto mihi peccatori, ut condigne tibi possim gratias agere, qui me indignum propter tuam misericordiam ministrum fecisti officii sacerdotalis, et me exiguum humilemque mediatorem constituisti ad orandum, et  ad intercedendum ad Dominum nostrum Iesum Christum Filium tuum pro peccatis, et ad penitentiam reuertentibus. Ideoque, dominator Domine, qui omnes homines uis saluos fieri, et ad agnitionem ueritatis uenire, qui non uis mortem peccatorum, sed ut conuertantur et uiuant, suscipe orationem meam, quam fundo ante conspectu clementie tue, pro famulis et famulabus tuis qui ad penitentiam uenerunt, ut des illis spiritum compunctionis, ut resipiscant a diaboli laqueis, a quibus astricti tenentur, et ad te per condignam satisfactionem reuertantur. Per eumdem Dominum nostrum Iesum Christum filium tuum, etc.



CAP. 4.---De confessione, et penitentia, et reconciliatione, et interrogatione illorum qui peccata sua confiteri desiderant, et ordo ad penitentiam eis dandam.


Tunc sacerdos blande leniterque interroget eum primum de fide qualiter credat, et dicat:

 Credis in Deum Patrem, et Filium, et Spiritum sanctum? Respon. Credo. Credis quod iste tres persone unus Deus sit? Respon. Credo. Credis quod in ipsa ista carne in qua nunc es, resurgere habes in die iudicii, et recipere siue bonum siue malum quod gessisti? Respon. Credo. uis dimittere illis peccata qui in te peccauerunt, Domino dicente: »Si non remiseritis hominibus peccata eorum, nec Pater uester uobis dimittet peccata uestra?« Respon. uolo. Et require ab eo diligenter si est incestuosus, aut suo seniori infidelis; et si non uult incestum dimittere, non  potes ei dare penitentiam: si autem uult, potes. His premissis, penitentem alloqui affectuose debet sacerdos his uerbis: Frater, noli erubescere peccata tua confiteri, nam et ego peccator sum, et fortassis peiora quam tu feceris habeo facta. Hec idcirco admoneo, quia usitatum humani generis uitium est, ut beatus Gregorius dicit, et labendo peccatum committere, et commissum non confitendo prodere, sed negando defendere, atque conuictum defendendo multiplicare. Et qui diabolo instigante nefanda crimina perpetrare non metuimus, hec eadem, que opere absque ulla uerecundia perfecimus, eodem suadente saltem uerbis erubescimus confiteri, et coram homine qui similis nostri est, eisdemque fortasse passionibus subiacet, confundimur  dicere quod coram Deo, qui omnia inspicit, absque ullo mentis rubore committere non formidauimus, detrectatione detestanda. Sponte ergo fateamur, quod nullo cogente commisimus. Si uero nos nostra scelera celauerimus, ab illo manifestabuntur qui et accusator est peccati et incentor. Ipse enim hic nos ut peccemus instigat, ipse cum peccauerimus accusat; si ergo in hac uita preueniamus eum, et ipsi nostri sceleris accusatores simus, nequitias diaboli inimici nostri, et accusatoris effugiemus, Paulo teste, qui ait: »Si nosmetipsos iudicaremus, non utique diiudicaremur.«



CAP. 5.---uidens autem eum sacerdos uerecundantem, rursum prosequatur: Fortas is, carissime, non omnia que gessisti ad memoriam modo ueniunt. Ego te interrogabo. tu caue ne, diabolo suadente, aliquid celare presumas. Et tunc eum ita per ordinem interroget.


Fecisti homicidium uoluntarie sine necessitate non in hoste, sed per tuam cupiditatem ut sua sibi tolleres, et sic eum interfecisti? Si fecisti, XL dies continuos, quod uulgus carinam uocat, ita ut consuetudo est, in pane et aqua debes ieiunare; et septem annos sequentes sic obserues.

Primum annum post illos XL dies, totum a uino, medone, sagimine, et a caseo, et ab omni pingui pisce abstinere debes: nisi in illis festis diebus qui in illo episcopio a cuncto populo celebrantur. Et si sis in magno itinere, in regio hoste, uel in regali curte, uel in aliqua infirmitate detentus sis, tunc  liceat tibi uno denario, uel pretio unius denarii, aut tres pauperes pascendo, tertiam feriam, quintam feriam, sabbatum redimere: ita tamen ut una re de illis tribus supradictis utaris, id est, aut uinum bibas, aut medonem, aut mellitam ceruisiam. Postquam domum ueneris, aut sanitati fueris restitutus, nullam licentiam habeas redimendi. Completo anni circulo ecclesiam introducaris, et pacis osculum tibi concedatur.

In secundo anno, et tertio, similiter ieiunes, nisi quod tertiam feriam, quintam feriam, et sabbatum, potestatem habeas redimendi prenominato pretio, ubicunque es. Cetera omnia diligenter obserues, ut in primo.

Per singulos quatuor annos qui remanent, tres  quadragesimas, per legitimas ferias debes ieiunare. Primam ante Pascha cum ceteris Christianis, alteram ante festiuitatem sancti Ioannis Baptiste, et si quid remanet, post adimpleas. Tertiam ante Natiuitatem Domini, a uino, a medone, mellita ceruisia, a carne, sagimine, et a caseo, et a pinguibus piscibus [abstineas].

Et in quatuor supradictis annis, tertia feria, quinta feria, et sabbato accipias quidquid uelis. Secundam autem feriam, quartam, redimere poteris pretio iam supradicto. Sextam feriam semper obserues in pane et aqua. Et his expletis, sacram communionem accipias, ea ratione ut non sis sine penitentia quandiu uiuas, sed in omni uita tua omnes sextas ferias in pane et aqua peniteas, et, si  redimere uolueris, potestatem habeas redimendi uno denario, uel pretio unius denarii, uel pascas tres pauperes.

Ista secundum misericordiam concedimus tibi, non secundum canonum censuram: quia canones sic precipiunt: Si quis per industriam et per cupiditatem homicidium fecerit, seculum relinquat, et ingrediatur monasterium monachorum, et ibi iugiter Deo seruiat.

Fecisti homicidium pro uindicta parentum? XL dies, quod carinam uocant, peniteas, cum septem sequentibus annis, quia Dominus dicit: »Mihi uindicta, et ego retribuam.«

Si fecisti homicidium nolens, ita ut in ira tua  aliquem percutere uelles, et non occidere, tamen occidisti, XL dies, id est, carinam in pane et aqua peniteas, et septem sequentes annos. Sed in primo anno tertiam feriam, quintam feriam, sabbatum redimere poteris, singulas singulis denariis, uel pretio unius denarii, uel tres pauperes pascendo, Reliquos autem sex annos ita obserua, sicut de homicidiis sponte commissis constitutum est.

Fecisti homicidium in bello, iussu legitimi principis, qui pro pace hoc fieri iusserat, et interfecisti tyrannum qui pacem peruertere studuit? tres quadragesimas per legitimas ferias peniteas. Si autem aliter fuerit, id est, sine iussu legitimi principis, ut homicidium sponte commissum peniteas, id est carinam unam cum septem sequentibus annis.

 Occidisti tu liber seruum senioris tui, qui nichil in te peccauit, sed iussu senioris tui? XL dies, id est carinam in pane et aqua cum septem sequentibus annis peniteas, et senior tuus similiter, nisi seruus sit fur aut latro, et [senior] pro pace aliorum fieri precipiat.

Si autem tu seruus conseruum tuum iussu domini tui occidisti, dominus tuus quadraginta dies, id est carinam, in pane et aqua cum septem sequentibus annis penitere debet, et tu tres quadragesimas, per legitimas ferias, excepto nisi pro pace communi fieret.

Consiliatus es homicidium et non fecisti, et occisus est homo propter illud consilium? XL dies, id  est carinam, in pane et aqua, cum septem sequentibus annis peniteas.

Explorasti uel speculatus es aliquem hominem, et sic tradidisti illum in manus inimicorum suorum, et occisus est? XL dies, id est carinam in pane et aqua peniteas, et septem sequentes annos ita obserues ut consuetudo est.

Fuisti cum aliis qui pugnauerunt contra aliquem, aut in domo propria, aut in alterius domo, aut aliquo loco ubi se defendere sperauerat, et lapidem in eum proiecisti, aut sagittam, aut spiculum aliquod aduersus eum misisti et occidere uoluisti, et non est a te percussus, nec uulneratus, tamen ab aliis cum quibus eum impugnabas, occisus est? XL dies, id est, carinam in pane et aqua peniteas, et septem sequentes  annos ita obserues ut consuetudo est.

Fecisti parricidium, id est interfecisti patrem, matrem, fratrem, sororem, patruum, auunculum, materteram, amitam, uel aliquod tale fecisti? si casu, non sponte, neque in ira tua percutere uoluisti, sed casu euenit, ut homicidium sponte commissum penitere debes. Si autem ex industria, et in ira tua fecisti, istud obseruare debes, ut per unius anni circulum ante fores basilice orans Domini elementiam perseueres. Completo anni circulo, introducaris in Ecclesiam. Tamen in angulo Ecclesie, usque dum unius anni spatium finiatur, stes. His ita peractis, si penitentie fructus in te conspicitur, corporis et sanguinis Domini particeps fias, ut non obdureris desperatione. Carnem non manduces omnibus diebus uite tue.  Ieiunes autem usque ad nonam quotidie, exceptis festis diebus atque dominicis. Abstineas autem te a uino, medone, mellita ceruisia tres dies per hebdomadam. Arma portare non audeas, nisi contra paganos. Et ubicunque ire uolueris, nullo uehiculo deducaris, sed pedibus propriis pergas. Ab uxore, si habeas, non separeris: si autem non habueris, aliam non ducas. Tempus autem huius penitentie, in episcopi tui sit arbitrio, ut, secundum conuersationem tuam, aut extendere uel minuere, ualeat.

Fecisti homicidium casu, ita ut nullum occidere uelles, uel ferire uoluisses in ira tua, siue uirga seu ferro, siue aliquo genere flagelli, sed tu simpliciter ibas, aut in siluam uenatum, et feram sagittare  uoluisti, et sic improuise, te nolente et nesciente, pro fera occidisti?

Aut si iocatus fuisti cum aliquibus aliquem ludum, et aliquam rem, siue auiculam, siue quoddam aliud animal, uel in ludo aliquid sagitta, uel baculo, uel lapide percutere uoluisti, et sic aut fratrem, aut filium tuum, aut aliquem hominem interfecisti;

Aut si stabas in loco publico, siue in curticula tua, siue in loco alio, et petram propter iocum proiiciebas in illum locum ubi nullum uidisti, et nulli insidiatus es, et tamen occidisti aliquem;

Aut si aliquis te cegerat ut secum luderes, et tu fortior fuisti, eum subtus te strauisti, aut ipse te, et si, a tuo uel a suo cultello uulneratus, mortuus est;

 Aut si, tu operi necessario dum instabas, securis fugerat de manu tua, aut ferrum lapsum est de manubrio, et socium et amicum tuum percusserat, et occisus est? si ista fecisti, aut alia horum similia, et nullam malam uoluntatem aduersus supradictas personas, uel istorum similes habuisti, quadraginta dies, quod uulgus carinam uocat, ita ut consuetudo est, ieiunes: et quinque sequentes annos peniteas. Abstinentia autem ciborum in istis quinque annis misericorditer tribuatur, ita ut in primo anno illas tres ferias, tertiam, quintam, sabbatum redimere possis uno denario, uel pretio unius denarii: uel tres pauperes pascendo. Et in alio anno omnes ferias, excepta sexta feria, quam semper in pane et aqua ieiunare debes, potestatem  habeas redimendi pretaxato pretio. Et sic reliquos annos obseruare debes.

Si autem cum fratre tuo, uel cum socio ibas in siluam ad succidenda ligna, et, appropinquante casura unius arboris, tu dicebas fratri uel socio ut fugeret, et ille fugiens sub arbore oppressus est, innocens eris a morte ipsius.

Si autem ex incuria tua uel negligentia, dum ille iuxta te aliam arborem incideret, tu non premonuisti eum in tempore, ut preuideret casuram arboris, et sic ex tua incuria oppressus est et mortuus: tunc debes penitere ut homicida, sed tamen multo leuius quam illud quod ex industria factum est.

Occidisti seniorem tuum, uel in concilio fuisti  ut occideretur, uel uxorem tuam, partem corporis tui? duo consilia proponimus tibi; elige horum duorum quod tibi carius sit. Istud unum est: Relinque istud fragile seculum, et ingredere monasterium, et humiliare sub manu abbatis: et cuncta que tibi ab eo fuerint imperata, simplici animo obserua.

Secundum autem consilium tale est: Arma depone, et cuncta secularia negotia dimitte, carnem et sagimen omnibus diebus uite tue non comedas, excepto uno die Resurrectionis Domini, et uno die Pentecostes, et uno die Natalis Domini. Ceteris temporibus in pane et aqua, et interdum leguminibus et oleribus peniteas. In ieiuniis, in uigiliis, et orationibus, et eleemosynis perseuera omni  tempore. uinum, et medonem, et mellitam ceruisiam nunquam bibas, nisi in illis predictis tribus diebus. Uxorem ne ducas, concubinam non habeas, adulterium non facias, absque spe coniugii in perpetuo maneas. Nunquam te laues in balneo, equum non ascendas, causam tuam et alterius in conuentu fidelium non agas. In conuiuiis letantium nunquam sedeas. In ecclesia segregatus ab aliis Christianis post ostium humiliter stes. Ingredientium et egredientium orationibus suppliciter te commendes. Communione sacri corporis et sanguinis Domini cunctis diebus uite tue indignum te existimes. In ultimo autem termino uite tue, pro uiatico, si obseruaueris consilium, ut accipias, tibi concedimus.

Occidisti, aut in consilio fuisti ut occideretur  penitens qui publice peniteret, et in ipso uestitu uel habitu esset quo solent illi esse qui carinam ieiunant? si fecisti idipsum, debes ieiunare quod ipse inceperat, et hoc totum obseruare quod retro preceptum est de his qui homicidia sponte et per cupiditatem commiserunt.

Fecisti truncationem manuum, aut pedum, aut oculos fratris tui eruisti, aut uulnerasti aliquem? pro truncatione, quia proximum et fratrem tuum debilem et sibi inutilem fecisti, nisi pro furto, aut pro latrocinio, siue pro pace communi fecisses, unum annum grauiter penitere debes. Pro uulnera autem, si graue est, et cicatrices deformes habuerit, eo quod proximum tuum et fratrem deformem reddideris, quadraginta dies in pane et aqua penitere  debes.

Interfecisti furem aut latronem, ubi comprehendi poterat absque occisione, et tamen interfecisti? quia ad imaginem Dei creatus, et in nomine eius baptizatus, et sanguine eius redemptus est, XL dies non intres in Ecclesiam, lanea ueste indutus, ab escis et potibus qui interdicti sunt, et a toro, a gladio et ab equitatu illos supradictos dies te abstineas. In tertia autem feria, et in quinta et in sabbato aliquo genere leguminum, uel oleribus et pomis, uel paruis pisciculis cum mediocri ceruisia utere, et temperate. Si autem sine odii meditatione, te tuaque liberando, diaboli membrum interfecisti, secundum indulgentiam dico, propter imaginem Dei, si aliquid ieiunare uolueris, bonum est tibi, et eleemosynas  largiter fac. Si presbyter eadem fecerit, non deponatur: tamen, quandiu uiuat, penitentiam agat.

Accusasti aliquem, et per tuam accusationem occisus est, nisi pro pace? quadraginta dies in pane et aqua, quod carinam uocant, cum septem sequentibus annis penitere debes. Si autem per tuam delaturam debilitatus est, tres quadragesimas per legitimas ferias penitere debes.

Cepisti aliquem, et tradidisti eum in talem locum ubi aut occisus est, aut membra eius truncata? similiter ieiunare debes, quamuis dicas quod non ea ratione eum illuc traderes ut uel debilitaretur uel occideretur.

 Occidisti tu ipse, aut aliquis per tuum consilium aliquem ex ecclesiasticis uiris Deo dicatis, aut psalmistam, aut ostiarium, aut lectorem, aut exorcistam aut acolythum, aut subdiaconum, aut diaconum, aut presbyterum? Si fecisti, singulos ordines, singulos gradus singulariter penitere debes. Ita faciendum est tibi, ut pro Psalmista, XL dies in pane et aqua, quod Teutonice carina uocatur, cum septem sequentibus annis peniteas. Pro ostiario similiter, pro lectore similiter, pro exorcista similiter, pro acolytho similiter, pro subdiacono similiter, pro diacono similiter, pro presbytero similiter: quia omnis presbyter octo ordines habet. Quapropter, omnis qui interfecerit uoluntarie presbyterum, ita debet penitere, ut octo homicidia sponte commissa, et nunquam  debet esse sine penitentia. Tamen, secundum Wormaciense consilium, ita debes penitere: Si sacerdotem uoluntarie occideris, carnem non manduces, et uinum non bibas cunctis diebus uite tue. Ieiunes quotidie usque ad uesperam, exceptis diebus festis, atque Dominicis, arma non feras, equum non ascendas, ecclesiam per quinquennium non ingrediaris, sed ante fores ecclesie stes. Post quinquennium ecclesiam ingredere, nondum uero communices, sed in angulo ecclesie stes uel sedeas. Cum autem fuerit duodecimi anni circulus finitus, communicandi tibi licentia concedatur, et equitandi tribuatur remissio. Maneas autem in reliquis obseruationibus tres dies per hebdomadam, ut perfectius purificari merearis.



De periurio.

 Fecisti periurium pro cupiditate? XL dies in pane et aqua, quod uulgus carinam uocat, et septem sequentes annos ita obserues ut consuetudo est. Et quandiu uiuas, omnes sextas ferias in pane et aqua ieiunes. Et si redimere uolueris, uno denario, uel pretio unius denarii, uel tres pauperes pascendo, potestatem habeas redimendi. Tamen Penitentialis Romanus precipit: Si quis per cupiditatem se peierauerit, omnes res suas uendat, et pauperibus distribuat, et monasterium ingressus, iugi penitentia se subdat.

Fecisti periurium sciens, et alios in periurium adduxisti? XL dies in pane et aqua, quod uulgus carinam uocat, penitere debes, et septem sequentes annos, ita ut consuetudo est, obseruare debes. Et  tot periuria debes ieiunare, quot homines sciens ad periurium adduxisti, et ipsi sua periuria emendent, ut supra notatum est, si scientes fecerunt. Sin autem, leuius.

Fecisti periurium coactus, et pro necessitate, aut pro uita tua? quia dilexisti corpus plus quam animam, quadraginta dies. id est carinam, in pane et aqua penitere debes, et omnes sextas ferias que sunt in unius anni circulo, in pane et aqua peniteas, et non redimas.



De otioso iuramento.

Promisisti meretrici uel adultere iuramento fidem, aut aliquid tale cum iuramento promisisti, quod contra ius canonum esset? peniteas iuramentum,  et frange iusiurandum, et illud melius et iustius est quam permanere in stupri flagitio aut in alio aliquo malo, quia scriptum est: »Iniusta uota frangenda sunt.«

Si iurasti per capillum Dei, aut per caput eius, uel alio modo blasphemia contra Deum usus fueras, si semel nesciens fecisti, septem dies in pane et aqua peniteas. Si secundo uel tertio, increpatus, fecisti, Xu dies in pane et aqua peniteas. Si per celum aut per terram, siue per solem uel per lunam, aut per aliam aliquam creaturam, Xu dies in pane et aqua peniteas.

Si sacramento te obligasti ut ad pacem alicuius inimici tui nullo modo redires, pro periurio annum unum a corpore et sanguine Domini sis segregatus,  et XL dies in pane et aqua peniteas: ad caritatem uero, que operit multitudinem peccatorum, celeriter redi.

Si definisti, uel iuramento te obfirmasti aliquid agere quod Deo non placeret, iuxta modum peccati penitentiam age, et hoc quod temere et iniuste definisti, in irritum reuocetur. Si aliquid te incaute iurasse contigerat, quod obseruatum peiorem uerteretur in exitum, iuxta synodalia decreta mutandum decernimus, [potius] quam, te permanente in iuramento, in aliud crimen maius deuertaris.



De furto.

Furatus es aliquid de ecclesiastico thesauro infra ecclesiam, siue aurum, siue argentum, siue gemmas, siue libros, siue pallia altaris, siue sacerdotalia  uestimenta; siue uela, siue tapetia, siue aliquid quod ad ecclesie usum uel datum est, uel factum est? si fecisti, redde quod tulisti, et tres carinas cum septem sequentibus annis peniteas. Si ipsas sacras reliquias furatus es, reportatis sacris, septem carinas ieiunare debes.

Si infregisti alicuius Christiani domum per noctem, et ibi tulisti eius quadrupedia, id est aut equum aut bouem, aut alia eius animalia, aut fortiorem causam ualentem quadraginta solidos, pretium redde, et annum unum per legitimas ferias penitere debes. Si autem non reddis, duos annos per legitimas ferias penitere debes. Si maius furtum fecisti, magis debes penitere. Et si sepe fecisti,  tanto magis debes augere penitentiam. Si paruum furtum fecisti, decem dies in pane et aqua debes penitere: pueri quinque dies in pane et aqua peniteant.



De rapina.

Si rapinam fecisti, grauius debes penitere: quia miserabilius est quod per uim se uidente rapuisti, quam quod sibi, dormiente uel absente, furatus es Si fecisti furtum necessitatis causa, sic dico ut non haberes unde uiueres, et propter famis penuriam, et tantum furatus es uictualia extra ecclesiam, et non propter consuetudinem fecisti, redde quod tulisti, et tres sextas ferias in pane et aqua peniteas. Si autem reddere non poteris, decem dies in pane et aqua peniteas.



De adulterio.


Mechatus es cum uxore alterius, tu non habens uxorem? XL dies inpane et aqua, quod in communi sermone carina uocatur, cum septem sequentibus annis peniteas.

Si mechatus es tu uxoratus cum alterius uxore, quia habuisti quomodo impleres tuam libidinem, duas carinas, cum quatuordecim sequentibus annis penitere debes, unam quia super uxorem tuam alteram habuisti, ecce unum adulterium: habuisti etiam alterius uxorem, ecce aliud adulterium, et nunquam debes esse sine penitentia.



De fornicatione.

Si tu solutus ab uxore cum femina uacante  stuprum perpetrasti, decem dies in pane et aqua peniteas, si cum propria ancilla, similiter peniteas.

Si dimisisti uxorem tuam, et aliam duxisti, accipe priorem uxorem, et carinam unam in pane et aqua cum septem sequentibus annis peniteas, quia scriptum est: »Quod Deus coniunxit, homo non separet.« Nulli licet uxorem suam dimittere, nisi causa fornicationis, id est, si ipsa adulterium cum alio perpetrauerit; tunc licet illam dimittere propter fornicationem, sed illa uiuente aliam non ducere. Sed si sic priuati uoluerint permanere, ut neuter illorum se super alterum de discidio proclamauerit, maneant sic. Si autem se de discidio proclamauerint, tunc primum episcopus peracta inter eos penitentia  id est post septennem penitentiam, si petierint, debet eos reconciliare. Eadem lex erit marito aduersus uxorem, si ipse adulterium perpetrauerit, et si ipsa uoluerit, propter fornicationem potest maritum dimittere, eadem ratione qua supra de uxore adulterium perpetrante dictum est.

Accepisti uxorem, et non fecisti nuptias publice, et non uenisti ad ecclesiam tu et uxor tua, et non accepistis benedictionem a sacerdote, sicut in canonibus scriptum est, et non dotasti eam dote qualicunque potuisti, siue terra, siue mobilibus rebus, auro, argento, uel mancipiis, uel animalibus, uel iuxta possibilitatem tuam: postremo, uel denario, uel pretio unius denarii, uel pretio unius oboli, tantum  ut dotata fieret? Si non fecisti, tres Quadragesimas per legitimas ferias penitere debes.

Fecisti fornicationem cum sanctimoniali, id est cum sponsa Christi? Si fecisti, XL dies in pane et aqua, quod carinam uocant, cum septem sequentibus annis peniteas, et quandiu uiuas, omnes sextas ferias in pane et aqua obserues.

Si corrupisti uirginem, et postea eamdem suscepisti uxorem, eo quod solas nuptias, quod maximum est, uiolasti, annum unum per legitimas ferias peniteas. Si autem non duxisti eam post corruptionem uxorem, duos annos per legitimas ferias peniteas.

Accepisti illam tibi uxorem, quam alter sibi desponsatam  habuerat? dimitte illam, quia nunquam potest tibi fieri legitima, et XL dies in pane et aqua, quod carinam uocant, cum uII sequentibus annis peniteas.

Rapuisti uxorem tuam, et ui sine uoluntate mulieris, uel parentum in quorum mundiburdio tenebatur, illam adduxisti? Si fecisti; nec illam habere debes, secundum canonum auctoritatem, nec aliam unquam canones te habere concedunt. Si autem illa consentiens non fuerat, in Domino licentiam habeat nubendi. Tu autem XL dies, id est, carinam, in pane et aqua peniteas, et uII sequentes annos: et, quia legitima coniugia Dei precepto sunt ordinata, et quia ex duobus corporibus unum ex Dei iussu conficitur, et quia non debet fieri legitimum coniugium  nisi ex consensu amborum et parentum, tu, qui sanctum illud constitutum turbasti et uiolasti, sine spe coniugii permaneas.

Contigit tibi ut uxor tua te conscio et hortante cum alio uiro, illa autem nolente adulterium perpetraret? Si fecisti, XL dies, id est, carinam, in pane et aqua peniteas et septem annos, unum ex his in pane et aqua peniteas, et nunquam sis sine penitentia. Si autem uxor tua hoc probare potuerit, quod tua culpa et tuo iussu, se renuente et reluctante, adulterata sit, si se continere non potest, nubat cui uoluerit, tantum in Domino. Tu autem sine uxoria spe in perpetuo permaneas. Illa autem si consentiens fuerat, eadem ieiunet que tibi proposita sunt, et sine spe coniugii permaneat.

 Accepisti uxorem cognatam tuam, uel quam cognatus habuit? separari debes ab ea, et penitere iuxta modum cognationis: quia sancti Patres et sancta illorum statuta incestis coniunctionibus nil prorsus uenie reseruant, neque numerum generationum definiunt. Sed id statuerunt, ut nulli Christiano liceat de propria consanguinitate seu cognatione uxorem accipere, usque dum generatio recordaretur, cognosceretur, aut memoria retineretur. Quia sanctus Gregorius dicit: »Si quis de propria cognatione, uel quam cognatus habuit in coniugium duxerit, anathema sit.« Quapropter scire debes quia non est ita ut multi sacerdotes multos seducunt, dicentes quod in ipso peccato penitentia esse possit.  uerbi gratia, si tu modo haberes cognatam tuam, uel uxorem alterius, uel aliquid tale quod licitum non esset, et uelles in eo peccato permanere, et tamen in penitentia esse: uerbi gratia, si hodie quadraginta dies in pane et aqua pro uno quolibet peccato peractos haberes in penitentia, et iterares prius peccatum, nichil ualeret penitentia quam fecisti, iuxta id quod dicitur: »Sicut canis qui redit ad uomitum suum, et sues ad uolutabra sua,« ita erit et peccatori qui redit ad peccatum prius confessum. Quapropter scias uere, dum in ipso peccato fueris, penitentia eiusdem peccati nichil ualet.



De abusione coniugii.

Concubuisti cum uxore tua uel cum alia aliqua retro, canino more? Si fecisti, decem dies in pane et  aqua peniteas.

Iunxisti te uxori tue menstruo tempore? si fecisti, decem dies in pane et aqua peniteas. Mulier tua si intrauerit ecclesiam ante mundum sanguinem post partum, tot dies peniteat, quot ecclesia carere debuerat. Si autem concubuisti cum ea his diebus, uiginti dies in pane et aqua peniteas.

Concubuisti cum uxore tua postquam infans motum in utero fecerat? uel saltem XL dies ante partum? Si fecisti, XX dies in pane et aqua peniteas.

Concubuisti cum uxore tua post manifestatam conceptionem? decem dies in pane et aqua peniteas.

 Concubuisti cum uxore tua die dominica? quatuor dies in pane et aqua penitere debes?

Coinquinatus es cum uxore tua in Quadragesima? XL dies in pane et aqua penitere debes, aut XXuI solidos in eleemosynam dare. Si per ebrietatem euenit, XX dies in pane et aqua peniteas. uiginti dies ante Natalem Domini, et omnes dies Dominicos, et in omnibus legitimis ieiuniis, et in natalitiis apostolorum, et in precipuis festis et in publicis, castitatem debes custodire. Si autem non custodisti, XL dies in pane et aqua peniteas.



De falso testimonio.

Fuisti in falso testimonio, ita dico ut testimoniares et affirmares hoc uerum esse quod falsum erat, et hoc fecisti propter amorem alicuius, siue per premium,  siue propter timorem? Si fecisti, ita debes penitere sicut adulterium, et homicidia sponte commissa, Domino dicente: »De corde enim exeunt homicidia, adulteria, furta, falsa testimonia.« Et ideo debet similiter penitere et excommunicari falsus testis, sicut adulter, et fur, et homicida. Si propter timorem fecisti illius a quo timere potuisti, et membra perdere, aut uitam, et ad ultimum bona tua, tunc diuide penitentiam, et postea preuide ne tibi ulterius contingat.



De arte magica.

uiolasti sepulcrum, ita dico, dum aliquem uideres sepelire, et in nocte infringeres sepulcrum et tolleres uestimenta eius? Si fecisti, II annos per legitimas  ferias peniteas.

Consuluisti magos, et in domum tuam induxisti exquirendi aliquid arte malefica, aut expiandi causa, uel, paganorum consuetudinem sequens, diuinos qui tibi diuinarent, ut futura ab eis requireres quasi a propheta, et illos qui sortes exercent, uel qui per sortes sperant se futura prescire, uel illos qui uel auguriis uel incantationibus inseruiunt, ad te inuitasti? Si fecisti, duos annos per legitimas ferias peniteas.

Si obseruasti traditiones paganorum, quas, quasi hereditario iure diabolo subministrante, usque in hos dies semper patres filiis reliquerunt, id est ut elementa coleres, id est lunam aut solem, aut stellarum cursum, nouam lunam, aut defectum lune,  ut tuis clamoribus aut auxilio splendorem eius restaurare ualeres, aut illa elementa tibi succurrere aut tu illis posses, aut nouam lunam obseruasti pro domo facienda aut coniugiis sociandis? Si fecisti, duos annos per legitimas ferias peniteas, quia scriptum est: »Omne quodcunque facitis in uerbo et in opere, omnia in nomine Domini nostri Iesu Christi facite.«

Obseruasti Kalendas Ianuarias ritu paganorum, ut uel aliquid plus faceres propter nouum annum quam antea, uel post soleres facere, ita dico ut aut mensam tuam cum lapidibus uel epulis in domo tua preparares eo tempore, aut per uicos et per plateas cantores et choros duceres, aut supra tectum domus  tue sederes, ense tuo circunsignatus, ut ibi uideres et intelligeres quid tibi in sequenti anno futurum esset? uel in biuio sedisti supra taurinam cutem, ut et ibi futura tibi intelligeres? uel si panes predicta nocte coquere fecisti tuo nomine, ut, si bene eleuarentur, et spissi et alti fierent, inde prosperitatem tue uite eo anno preuideres? Ideo, quia Deum creatorem tuum dereliquisti, et ad idola et ad illa uana te conuertisti, et apostata effectus es, duos annos per legitimas ferias peniteas.

Fecisti ligaturas, et incantationes, et illas uarias fascinationes quas nefarii homines, subulci, uel bubulci, et interdum uenatores faciunt, dum dicunt diabolica carmina super panem aut super herbas, et super quedam nefaria ligamenta, et hec aut in  arbore abscondunt, aut in biuio aut in triuio proiiciunt, ut aut sua animalia uel canes liberent a peste et a clade, et alterius perdant? Si fecisti, duos annos per legitimas ferias peniteas.

Interfuisti, aut consensisti uanitatibus quas mulieres exercent in suis lanificiis, in suis telis, que, cum ordiuntur telas suas, sperant se utrumque posse facere, cum incantationibus et cum aggressu illarum, ut et fila staminis, et subtegminis in inuicem ita commisceantur [ut], nisi his iterum aliis diaboli incantationibus econtra subueniant, totum pereat? Si interfuisti, aut consensisti, triginta dies peniteas in pane et aqua.

Collegisti herbas medicinales, cum aliis incantationibus  cum symbolo et Dominica oratione, id est cum Credo in Deum et Pater noster cantando. Si aliter fecisti, decem dies in pane et aqua peniteas.

uenisti ad aliquem locum ad orandum nisi ad ecclesiam uel ad alium locum religiosum quam episcopus tuus uel tuus sacerdos tibi ostenderet, id est uel ad fontes, uel ad lapides, uel ad arbores, uel ad biuia, et ibi aut candelam aut faculam pro ueneratione loci incendisti, aut panem aut aliquam oblationem illuc detulisti, aut ibi commedisti, aut aliquam salutem corporis aut anime ibi requisisti? Si fecisti, aut consensisti, tres annos per legitimas ferias peniteas.

Requisisti sortes in codicibus uel in tabulis, ut plures solent, qui in Psalteriis et in Euangeliis, uel  in aliis huiuscemodi rebus sortiri presumant? Si fecisti, decem dies peniteas in pane et aqua.

Credidisti unquam uel particeps fuisti illius perfidie, ut incantatores et qui se dicunt tempestatum immissores esse, possent per incantationem demonum aut tempestates commouere aut mentes hominum mutare? Si credidisti, aut particeps fuisti, annum unum per legitimas ferias peniteas.

Credidisti aut particeps fuisti illius incredulitatis, ut aliqua femina sit que per quedam maleficia et incantationes mentes hominum permutare possit, id est aut de odio in amorem, aut de amore in odium, aut bona hominum fascinationibus suis, aut damnare aut surripere possit? Si credidisti, aut particeps  fuisti, unum annum per legitimas ferias peniteas.

Credidisti ut aliqua femina sit que hoc facere possit quod quedam, a diabolo decepte, se affirmant necessario et ex precepto facere debere, id est cum demonum turba in similitudinem mulierum transformatam, quam uulgaris stultitia holdam uocat, certis noctibus equitare debere super quasdam bestias, et in eorum se consortio annumeratam esse? Si particeps fuisti illius incredulitatis, annum unum per legitimas ferias penitere debes.



De sacrilegio.

Maledixisti patri uel matri tue, uel flagellasti eos, uel in aliquo dehonestasti? Si fecisti, quadraginta dies, unam carinam, in pane et aqua, cum  septem sequentibus annis peniteas, quia Dominus dixit: »Qui maledixerit patri suo, uel matri, morte moriatur.«

Tulisti aliquid de ecclesiastico thesauro? Si fecisti, in quadruplum restitue, aut tres annos per legitimas ferias peniteas.

Duxisti aut transmisisti uel uendidisti aliquem hominem in captiuitatem, nisi pro pace communi? Si fecisti, reduc eum si poteris: sin autem, duos annos per legitimas ferias peniteas.

Concremasti domum uel aream alterius, odii meditatione? Si fecisti, redde damnum, et unum annum per legitimas ferias peniteas.



De contemptu ieiunii.

Soluisti ieiunium in Quadragesima, antequam  uespertinum celebraretur officium, nisi propter infirmitatem? Si fecisti, pro unoquoque die tres dies in pane et aqua penitere debes: quia canones precipiunt quod in Quadragesima currendum sit ad missam, et auditis missarum solemnitatibus et uespertinis officiis, largitis eleemosynis, ad cibum accedendum esse. Si autem aliquis necessitate constrictus fuerit ut ad ecclesiam uenire non possit, et missam audire non possit, estimata uespertina hora, completa oratione, ieiunium soluat.

Contempsisti indictam ieiunium a sancta Ecclesia, et noluisti illud obseruare cum ceteris Christianis? XX dies in pane et aqua peniteas.

Soluisti ieiunium Quatuor temporum, et non custodisti illud cum ceteris Christianis? XL dies in  pane et aqua peniteas.

Ieiunasti diem Dominicum propter abstinentiam et religionem? XX dies in pane et aqua peniteas.

Si non obseruasti ieiunium Litanie maioris, et dierum Rogationum, et uigiliarum sanctorum, XX dies in pane et aqua peniteas.

Cegisti publice penitentem manducare et bibere ultra id quod sibi imperatum fuerat, nisi ad presens pro eo eleemosynam dedisses? Si fecisti, decem lies in pane et aqua peniteas.

Contempsisti aliquem cum tu ieiunares, qui ieiunare non poterat et manducabat? Si fecisti, quinque dies in pane et aqua peniteas.

Soluisti ieiunium in Cena Domini, et in Sabbato  sancto, ut in illis duobus diebus frequentius comederes quam in reliquis Quadragesime diebus, excepto in cena, uel infirmitatis causa? Si fecisti, decem dies in pane et aqua peniteas.



De gula et ebrietate.

Habuisti in consuetudine ut plus comederes et biberes quam tibi necesse esset? Si fecisti, decem dies in pane et aqua peniteas, quia Dominus dicit in Euangelio: »uidete ne grauentur corda uestra in crapula et ebrietate.«

Bibisti unquam tantum, ut per ebrietatem uomitum faceres? Si fecisti, quindecim dies peniteas in pane et aqua.

Inebriasti te unquam per iactantiam, ita dico ut gloriareris in hoc quod alios in potu uincere posses,  et sic, per tuam uanitatem et per tuam exhortationem, te et alios ad ebrietatem perduxisti? Si fecisti, triginta dies peniteas in pane et aqua.

Fecisti uomitum corporis et sanguinis Domini propter ebrietatem? Si fecisti, quadraginta dies in pane et aqua peniteas.

Si per nequitiam alium inebriasti, XX dies in pane et aqua peniteas. Si per bonam uoluntatem, X dies in pane et aqua peniteas.



De irreligiositate.

Neglexisti ut non acciperes corpus et sanguinem Domini, istis quatuor temporibus, id est in cena Domini, et in Pascha, et in Pentecoste, et in Natali Domini, et totam Quadragesimam non te sustinuisti a coitu, et postea in aliis predictis temporibus aut  septem dies, aut quinque dies ante acceptionem sacri corporis Domini? Si ista neglexisti, XX dies in pane et aqua debes penitere.

Spreuisti missam uel orationem, uel oblationem coniugati presbyteri, ita dico ut nolles tua peccata sibi confiteri, uel ab eo accipere corpus et sanguinem Domini, ob hoc quia peccator tibi esse uideretur? Si fecisti, unum annum per legitimas ferias peniteas.



Item de arte magica.

Credidisti aut particeps fuisti illius incredulitatis, quod quedam scelerate mulieres retro post Satanam conuerse, demonum illusionibus et phantasmatibus seducte, credunt et profitentur se nocturnis horis cum Diana paganorum dea, et cum innumera multitudine  mulierum equitare super quasdam bestias, et multa terrarum spatia intempeste noctis silentio pertransire, eiusque iussionibus uelut domine obedire, et certis noctibus ad eius seruitium euocari? Sed utinam he sole in perfidia sua perissent, et non multos secum in infirmitatis interitum pertraxissent! Nam innumera multitudo, hac falsa opinione decepta, hec uera esse credit, et credendo a recta fide deuiat, et in errore paganorum uoluitur, cum aliquid diuinitatis aut numinis extra unum Deum esse arbitratur. Sed diabolus transformat se in diuersarum personarum species atque similitudines, et mentem, quam captiuam tenet, in somnis deludens, modo leta, modo tristia, modo incognitas personas ostendens, per deuia queque deducit, et cum solus  spiritus hoc patitur, infidelis mens hec non in animo, sed in corpore euenire opinatur. Quis enim non in somnis et nocturnis uisionibus extra seipsum educitur, et multa uidet dormiendo que nunquam uiderat uigilando? Quis uero tam stultus et hebes sit qui hec omnia, que in solo spiritu fiunt, etiam in corpore accidere arbitretur? Cum Ezechiel propheta uisiones Domini in spiritu, non in corpore, uidit et audiuit, sicut ipse dicit: »Statim, inquit, fui in spiritu.« Et Paulus non audet se dicere raptum in corpore. Omnibus itaque publice annuntiandum est quod qui talia et his similia credit, fidem perdit: et qui fidem rectam in Deo non habet, hic non est eius, sed illius in quem credit, id est diaboli. Nam de Domino nostro scriptum  est: »Omnia per ipsum facta sunt, et sine ipso factum est nichil.« Si credidisti has uanitates, duos annos per legitimas ferias peniteas.

Obseruasti excubias funeris, id est interfuisti uigiliis cadauerum mortuorum ubi Christianorum corpora ritu paganorum custodiebantur, et cantasti ibi diabolica carmina, et fecisti ibi saltationes quas pagani diabolo docente adinuenerunt; et ibi bibisti, et cachinnis ora dissoluisti, et, omni pietate et affectu caritatis postposito, quasi de fraterna morte exsultare uisus es? Si fecisti, XXX dies in pane et aqua peniteas.



De superstitione.

Fecisti phylacteria diabolica, uel caracteres diabolicos quos quidam diabolo suadente facere solent,  uel herbas, uel succinos; uel quintam feriam in honorem Iouis honorasti? Si fecisti uel consensisti, quadraginta dies in pane et aqua peniteas.

Conspirasti cum aliis insidiatoribus contra episcopum tuum, aut aduersus cooperatores suos, ita dico [ut] uel doctrinam uel precepta tui episcopi uel presbyteri irrideres uel subsannares? Si fecisti, quadraginta dies in pane et aqua peniteas.

Comedisti aliquid de idolothyto, id est de oblationibus que in quibusdam locis ad sepulcra mortuorum fiunt, uel ad fontes, aut ad arbores, aut ad lapides, aut ad biuia, aut portasti in aggerem lapides, aut capitis ligaturas ad cruces que in biuiis ponuntur? Si fecisti, aut consentiens in aliquibus  fuisti, triginta dies in pane et aqua peniteas.



Item de arte magica.

Misisti filium tuum uel filiam super tectum aut super fornacem pro aliqua sanitate, uel incendisti grana ubi mortuus homo erat, uel cingulum mortui pro damno alicuius in nodos colligasti, uel pectines quibus muliercule lanam discerpere solent supra funus complosisti, uel, quando efferebatur funus e domo, plaustrum in duo diuidisti, et funus per mediam diuisionem plaustri asportare fecisti? Si fecisti, aut consentiens fuisti, XX dies in pane et aqua peniteas.

Fecisti illas uanitates aut consensisti quas stulte mulieres facere solent, [que,] dum cadauer mortui hominis adhuc in domo iacet, currunt ad aquam, et  adducunt tacite uas cum aqua, et, cum subleuatur corpus mortui, eamdem aquam fundunt subtus feretrum, et hoc obseruant, dum extra domum asportatur funus, [ut] non altius quam ad genua eleuetur, et hoc faciunt pro quadam sanitate? Si fecisti, aut consensisti, X dies in pane et aqua debes penitere.

Fecisti aut consensisti quod quidam faciunt homini occiso, cum sepelitur? Dant ei in manum unguentum quoddam, quasi illo unguento post mortem uulnus sanari possit, et sic cum unguento sepeliunt. Si fecisti, XX dies in pane et aqua peniteas.

Fecisti aliquid uel dixisti in quocunque opere quod inchoasti per sortilegam uel magicam artem, nisi Dei nomen inuocasti? Si fecisti, X dies in pane et aqua debes penitere.

 Fecisti aliquid tale quale pagani fecerunt et adhuc faciunt in Kalend. Ianuarii, in ceruulo, uel in uegula? Si fecisti, triginta dies in pane et aqua peniteas.

Detraxisti uel maledixisti alicui causa inuidie? Si fecisti, septem dies in pane et aqua debes penitere.

Fecisti quod plures faciunt? Scopant locum ubi facere solent ignem in domo sua, et mittunt grana hordei adhuc loco calido: et, si salierint grana, periculosum erit; si autem ibi permanserint, bonum erit. Si fecisti, decem dies in pane et aqua peniteas.

Fecisti quod quidam faciunt, dum uisitant aliquem infirmum: cum appropinquauerint domui ubi infirmus  decumbit, si inuenerint aliquem lapidem iuxta iacentem, reuoluunt lapidem, et requirunt in loco ubi iacebat lapis, si ibi sit aliquid subtus quod uiuat, et si inuenerint ibi lumbricum, aut muscam, aut formicam, aut aliquid quod se moueat, tunc affirmant egrotum conualescere. Si autem nichil ibi inuenerint quod se moueat, dicunt esse moriturum. Si fecisti, aut credidisti, uiginti dies in pane et aqua peniteas.

Fecisti pueriles arcus paruulos, et puerorum suturalia, et proiecisti siue in cellarium siue in horreum tuum, ut satyri uel pilosi cum eis ibi iocarentur, ut tibi aliorum bona comportarent, et inde ditior fieres? Si fecisti, X dies in pane et aqua peniteas.

 Fecisti quod quidam faciunt in Kalendis Ianuarii, id est in octaua Natalis Domini? Qui ea sancta nocte filant, nent, consuunt, omnes opus quodcunque incipere possunt, diabolo instigante, propter nouum annum incipiunt? Si fecisti, quadraginta dies in pane et aqua peniteas.



Item de adulterio.

Concubuisti cum sorore uxoris tue? Si fecisti, neutram habeas. Et si illa que uxor tua fuit, conscia sceleris non fuit, si se continere non uult, nubat in Domino cui uelit. Tu autem et adultera sine spe coniugii permaneatis, et, quandiu uiuatis, iuxta precepta sacerdotis, penitentiam agite.

Si absente uxore tua in lectum tuum, te nesciente  et uxore tua ignorante, intrauit soror uxoris tue, et tu putasti eam uxorem tuam esse, et concubuisti cum ea, si fecisti, penitentia peracta, legitimum tuum coniugium habere poteris. Illa autem adultera, digna uindicta debet affligi, et in eternum coniugio priuari.



Item de fornicatione.

Fecisti fornicationem cum duabus sororibus, et soror sororem a te stupratam non intellexerat, et tu posteriorem, sororem prioris esse ignorasti? Si fecisti, septem annos per legitimas ferias debes penitere, et post potes uti legitimo coniugio. Et ille sorores, si digne penituerint, et si se continere non ualuerint, nubant in Domino. Si autem non ignorauerunt, usque ad mortem peniteant, et se a coniugio  abstineant.

Fecisti fornicationem cum aliqua femina, et frater tuus te sciente eamdem duxit uxorem? Si fecisti, eo quod fratrem tuum crimen celasti, septem annos per legitimas ferias peniteas, et post penitentiam, tu et frater uxores accipere potestis tantum in Domino. Mulier autem usque ad mortem peniteat, et sine spe coniugii permaneat.

Fecisti fornicationem cum filiastra tua? Si fecisti, nec matrem nec filiam poteris habere, nec tu poteris uxorem accipere, nec illa maritum, sed usque ad mortem penitere debetis. Uxor autem tua, si postquam cognouit quod cum filia sua adulterium perpetratum habuisti, tecum non concubuit, nubat in Domino, si uoluerit.

 Fecisti fornicationem cum nouerca tua? Si fecisti, neque tu neque ipsa ulterius ad coniugium peruenire potestis. Pater autem tuus, si uoluerit, aliam accipere potest.

Fecisti fornicationem cum uxore fratris tui? Si fecisti, penitere debetis, tu et ipsa usque ad mortem, et sine spe coniugii permanere. Frater autem tuus, si uult, aliam accipiat.

Fecisti fornicationem cum sponsa filii tui, et postea filius tuus duxit eam uxorem? Si fecisti, eo quod crimen celasti filium tuum, usque ad mortem peniteas, et sine spe coniugii permaneas. Filius autem tuus, eo quod ignorabat peccatum tuum, si uult, aliam accipiat. Illa autem, penitentia peracta,  sine spe coniugii permaneat.

Fecisti fornicationem cum matre tua? Si fecisti, Xu annos per legitimas ferias peniteas: unum ex his in pane et aqua, et absque spe coniugii permaneas, et nunquam sis sine penitentia. Mater autem tua, si consentiens non fuit, iuxta arbitrium sacerdotis peniteat: et si se continere non uult, nubat in Domino.

Fecisti fornicationem cum comatre tua? Si fecisti, separari debes ab ea, et quadraginta dies, id est carinam, in pane et aqua, cum septem sequentibus annis penitere.

Fecisti fornicationem cum filiola tua spiritali quam de fonte suscepisti, aut ad manus episcopi tenuisti? Si fecisti, separari debes ab ea, et XL dies,  quod carinam uocant, cum septem sequentibus annis penitere.



De discidio coniugii.

Tenuisti filium tuum, uel filiam, uel filiastrum tuum, uel filiastram tuam, ad confirmationem, uel a fonte suscepisti, et ideo hoc fecisti ut discidium faceres inter te et uxorem tuam? Si episcopus aliud consilium inde facere noluerit, tunc separari debes ab uxore tua, et XL dies, quod carinam uocant, in pane et aqua cum septem sequentibus annis penitere debes, et nunquam debes esse sine penitentia, et sine spe coniugii debes permanere. Uxor autem tua, si se continere non potest, nubat in Domino.

Accepisti mulierem, et habuisti eam aliquod tempus, mensem, aut tres, aut postremo annum, et  tunc primum dixisti te esse frigide nature, ita ut non potuisses coire cum ea nec cum alia aliqua: et si illa que uxor tua esse debuit, eadem affirmat que tu dicis: et si probari potest per rectum iudicium, ita esse ut dicitis, separari potestis, tamen ea ratione ut, si tu post aliam acceperis, reus periurii diiudiceris, et iterum, post peractam penitentiam, priora connubia renouare debetis. Illa autem si prior, post annum aut dimidium, ad episcopum aut ad eius missum se proclamauerit, et dicit quod non cognouisses eam, et negat aliquam commixtionem inter uos esse: tu autem affirmas quod uxor tua sit, tibi credendum est, eo quod caput mulieris es: quia si se proclamare uoluerat, cur tandiu tacuit? Cito et in paruo tempore scire mulier potuit si secum  coire potuisses, si autem se statim in ipsa nouitate, post mensem aut postremum post duos, se ad episcopum uel ad eius missum proclamauerit, dicens: uolo mater esse, uolo filios procreare, et ideo maritum accepi; sed quia uir quem accepi frigide nature est, non potest ea facere propter que eum accepi: si probari potest per rectum iudicium, separari potestis, et illa nubat in Domino, si uult.



Item de fornicatione.

Fecisti fornicationem cum sorore tua? Si fecisti, X annos per legitimas ferias, unum ex his in pane et aqua peniteas, et quandiu uiuas, penitentiam agas, et sis sine spe coniugii. Soror autem tua, si consentiens non fuit, penitentia peracta, si se continere  non potest, nubat in Domino.

Fecisti fornicationem cum amita uel matertera tua, uel cum uxore patrui uel auunculi tui? Si fecisti, decem annos per legitimas ferias penitere debes, unum ex his in pane et aqua, et quandiu uiuas, sine penitentia non sis, et sine spe uxoria permanere debes, nisi episcopus aliquam misericordiam tibi concedere uoluerit.

Fecisti fornicationem sicut Sodomite fecerunt, ita ut in masculi terga et in posteriora uirgam tuam immitteres, et sic secum coires more Sodomitico? Si uxorem habuisti, et semel uel bis fecisti, X annos per legitimas ferias penitere debes, unum ex his in pane et aqua. Si in consuetudine habuisti, XII annos per legitimas ferias penitere debes. Si cum  fratre tuo carnali idem scelus perpetrasti, Xu annos per legitimas ferias penitere debes.

Si cum masculo intra coxas, ut quidam solent, fornicationem fecisti, ita dico, ut tuum uirile membrum intra coxas alterius mitteres, et sic agitando semen effunderes? Si fecisti, XL dies in pane et aqua peniteas.

Fecisti fornicationem, ut quidam facere solent, ita dico ut tu in manum tuam ueretrum alterius acciperes, et alter tuum in suam, et sic alternatim ueretra manibus uestris commoueretis, ut sic per illam delectationem semen a te proiiceres? Si fecisti, triginta dies in pane et aqua peniteas.

Fecisti solus tecum fornicationem, ut quidam facere solent, ita dico ut ipse tuum uirile membrum  in manum tuam acciperes, et sic duceres preputium tuum, et manu propria commoueres ut sic per delectationem semen a te proiiceres? Si fecisti, X dies in pane et aqua peniteas.

Fecisti fornicationem, ut quidam facere solent, ut tu tuum uirile membrum in lignum perforatum, aut in aliquod huiusmodi mitteres, ut sic per illam commotionem et delectationem a te semen proiiceres? Si fecisti, XX dies in pane et aqua peniteas.

Dedisti osculum alicui femine per immundum desiderium, et sic te polluisti? Si fecisti, tres dies in pane et aqua penitere debes. Si intra ecclesiam hoc contigerat, XX dies in pane et aqua peniteas.

Fecisti fornicationem contra naturam, id est ut cum masculis uel cum animalibus coires, id est  cum equa, cum uacca, uel cum asina, uel cum alio aliquo animali? Si semel uel bis fecisti: et si uxorem non habuisti, quod adimplere tuam libidinem potuisses, quadraginta dies, in pane et aqua, quod carinam uocant, cum septem sequentibus annis penitere debes, et nunquam sis sine penitentia. Si autem uxorem habuisti, decem annos per legitimas ferias penitere debes. Si autem in consuetudine habuisti illud scelus, Xu annos per legitimas ferias penitere debes. Si in pueritia tibi contigerat, C dies in pane et aqua debes penitere.

Si autem seruus est qui hec fecerit, et uxoratus, et cum animalibus peccat, si cum scopis bene castigatur, tres annos per legitimus ferias peniteat. Si  autem seruus sine uxore hec fecerit, item uerberibus castigatus, duos annos per legitimas ferias peniteat. Si autem talis est seruus ut gratis uerbera pati non uelit, et est tam digna persona, ita peniteat ut ille qui ingenus est.



De illicitis cibis.

Comedisti scabiem corporalem pro aliqua sanitate, aut bibisti propter solutionem uermiculos qui pediculi uocantur, uel bibisti urinam humanam, siue stercora aliqua comedisti pro sanitate aliqua? Si fecisti, XX dies in pane et aqua peniteas.

Comedisti morticina, id est animalia que a lupis seu a canibus dilacerabantur, et sic mortua inuenta sunt? Si fecisti, X dies in pane et aqua penitere debes.

 Comedisti aues quas oppresserat accipiter, et non prius occidisti eas ferro aliquo? Si fecisti, u dies in pane et aqua peniteas.

Comedisti aues et animalia que in retibus strangulantur, et sic mortua inueniuntur? Nisi in necessitate famis feceris, X dies in pane et aqua debes penitere.

Comedisti piscem qui mortuus est in flumine inuentus? Nisi eo die a piscatoribus tactus est, et sic mortuus, et eodem die inuentus? Si fecisti, tres dies in pane et aqua peniteas.



De fraude.

Fecisti falsitatem, uel fraudem aliquam in mensuris, aut in ponderibus, ita dico, ut falso modio, aut cum ponderibus iniustis tua bona uenderes aliis  Christianis? Si fecisti, aut consensisti, uiginti dies in pane et aqua penitere debes.



De incestu.

Si obtrectasti turpitudinem, tu coniugatus alicuius femine, ita dico, si mamillas et eius uerenda obtrectasti. Si fecisti, quinque dies in pane et aqua peniteas. Si autem non fuisti coniugatus, duos dies in pane et aqua peniteas.

Lauisti te in balneo cum uxore tua, et aliis mulierculis, et uidisti eas nudas, et ipse te? Si fecisti, tres dies in pane et aqua debes penitere.



De hospitalitate.

uenerunt ad te hospites tempore necessitatis, et non recepisti eos in domum tuam, et non fecisti  cum eis misericordiam, sicut Dominus precepit? Si non fecisti, quinque dies in pane et aqua peniteas.



Item de sacrilegio.

Incendisti Ecclesiam, aut consensisti? Si fecisti, Ecclesiam restitue, et precium tuum, id est wiregeldum tuum pauperibus distribue, et Xu annos per legitimas ferias peniteas.

Retinuisti oblationes mortuorum, ita ut Ecclesiis tradere noluisses? Si fecisti, unum annum per legitimas ferias peniteas.

Celebrasti Pascha, Pentecosten, Natalem Domini in alio loco, nisi in illa ciuitate cui tu subiectus es, nisi infirmitate te impediente? Si fecisti, X dies in pane et aqua peniteas.



De excommunicatis.


Habuisti aliquam communionem cum excommunicato, te sciente ita dico, ut simul cum eo orares in Ecclesia, aut in aliquo loco, aut salutasti eum, ita ut ei aue diceres, aut eum in domum reciperes, aut ei aliquam humanitatem prebuisti, clam, uel aperte, nisi eodem tempore, uel eodem itinere tecum ad satisfactionem ire uellet, et tunc unam noctem, uel duas, uel quantum iter possit perfici, seorsum ab aliis posito ei dedisti uictui necessaria? Si aliter fecisti, tunc et tu similiter excommunicatus es, sicut et ille, et debes quadraginta dies in pane et aqua, quod carinam uocant, cum septem sequentibus annis penitere.



De oblatione.


Detraxisti, uel retinuisti aliquid de oblationibus, que Deo oblate sunt in mancipiis, in terris, syluis, uineis, utensilibus, uestimentis, et in reliquis possessionibus, et que Ecclesiis sine dubio Christo qui earum sponsus est oblata sunt, uel testamento Ecclesiis ab aliquo fideli relicta? Si fecisti, uel consensisti, quadraginta dies in pane et aqua debes penitere.



De decimis.

Neglexisti decimam tuam Deo dare, quam Deus ipse sibi dari constituit, id est non dedisti ei decimam de cunctis fructibus tuis, quos tu ad tuos usus colligere desiderasti, uel collegisti, et de cunctis tuis animalibus, et decimum animal quod Deo debueras dare, et quod suum erat, illud peiori commutasti?  Si fecisti uel consensisti, Deo quod suum erat in quadruplum prius restitue, et uiginti dies in pane et aqua debes penitere.



Item de rapina.

Oppressisti pauperes qui tibi uicini erant, qui se defendere non poterant, uel eorum bona, illis nolentibus, tulisti? Si fecisti, redde illis sua, et triginta dies in pane et aqua peniteas.



Item de irreligiositate.

Fecisti quod quidam facere solent? Post prandium uadunt ad missam, et ipsi saturi et uinolenti, a sacerdote pro populo offerente signum pacis accipere presumunt. Si fecisti, tres dies in pane et aqua peniteas.

Accepisti corpus et sanguinem Domini post aliquam  paruissimam degustationem? Si fecisti, et semel et illud in pueritia, nisi pro uiatico fecisti, decem dies in pane et aqua penitere debes.

Fecisti quod quidam facere solent, dum ad Ecclesiam uenerint, in primis parum labia commouent quasi orent propter alios circumstantes, uel sedentes, et statim ad fabulas et ad uaniloquia festinant; et cum presbyter eos salutat, et hortatur ad orationem, illi autem ad fabulas suas reuertuntur, non ad responsionem, nec ad orationem. Si fecisti, decem dies in pane et aqua penitere debes.



De consensu in malo.

Reticuisti peccatum fratris quod erat usque ad mortem, neque corripuisti eum, nec exhortatus es  eum, ut resipisceret, nec succurristi fratri sub onere iacenti? Si fecisti, tam diu peniteas quam diu reticuisti.

Defendisti reos propter misericordiam uel propter amicitiam, et in hoc immisericors fuisti innocentibus? Si fecisti, triginta dies in pane et aqua peniteas.

Fecisti tibi missam cantare, et illa sancta offerre dum domi fueras, siue in domo tua, siue in alio aliquo loco, nisi in Ecclesia? Si fecisti, decem dies in pane et aqua penitere debes.



De incredulis.

Credidisti quod quidam credere solent? Dum iter aliquod faciunt si cornicula ex sinistra eorum in  dexteram illis cantauerit, inde se sperant habere prosperum iter. Et dum anxii fuerint hospitii, si tunc auis illa, que muriceps uocatur, eo quod mures capiat, et inde pascatur nominata, uiam per quam uadunt ante se transuolauerit, se illi augurio et omini magis committunt quam Deo. Si fecisti, aut ista credidisti, quinque dies in pane et aqua debes penitere.

Credidisti quod quidam credere solent? Dum necesse habent ante lucem aliorsum exire, non audent, dicentes quod posterum sit, et ante galli cantum egredi non liceat, et periculosum sit eo quod immundi spiritus ante gallicinium plus ad nocendum potestatis habeant, quam post, et gallus suo cantu plus ualeat eos repellere et sedare, quam illa diuina  mens que est in homine sua fide et crucis signaculo? Si fecisti aut credidisti, decem dies in pane et aqua debes penitere.

Credidisti quod quidam credere solent, ut ille que a uulgo parce uocantur, ipse, uel sint, uel possint hoc facere quod creduntur; id est, dum aliquis homo nascitur, et tunc ualeant illum designare ad hoc quod uelint ut quandocunque ille homo uoluerit, in lupum transformari possit, quod uulgaris stultitia weruuolff uocat, aut in aliam aliquam figuram? Si credidisti, quod unquam fieret aut esse possit, ut diuina imago in aliam formam aut in speciem transmutari possit ab aliquo, nisi ab omnipotente Deo, decem dies in pane et aqua debes penitere.

 Credidisti quod quidam credere solent, quod sint agrestes femine, quas syluaticas uocant, quas dicunt esse corporeas, et quando uoluerint ostendant se suis amatoribus, et cum eis dicunt se oblectasse, et item quando uoluerint, abscondant se et euanescant? Si credidisti, decem dies in pane et aqua peniteas.

In istis omnibus supradictis debent sacerdotes magnam discretionem habere, ut discernant inter illum qui publice peccauit et publice penituit, et inter illum qui absconse peccauit et sua sponte confessus est.

Quamuis he predicte interrogationes feminis et uiris sint communes, tamen he sequentes specialiter ad feminas pertinent.

 Fecisti ut quedam mulieres in quibusdam temporibus anni facere solent: ut in domo tua mensam preparares, et tuos cibos, et potum cum tribus cultellis supra mensam poneres, ut si uenissent tres ille sorores, quas antiqua posteritas et antiqua stultitia parcas nominauit, ibi reficerentur, et tulisti diuine pietati potestatem suam, et nomen suum, et diabolo tradidisti, ita, dico, ut crederes illas quas tu dicis esse sorores, tibi posse, aut hic aut in futuro prodesse? Si fecisti, aut consensisti, unum annum per legitimas ferias peniteas.

Fecisti quod quedam mulieres facere solent, ut faceres quoddam molimen aut machinamentum in modum uirilis membri, ad mensuram tue uoluntatis,  et illud loco uerendorum tuorum, aut alterius, cum aliquibus ligaturis colligares, et fornicationem faceres cum aliis muliereculis, uel alie eodem instrumento, siue alio, tecum? Si fecisti, quinque annos per legitimas ferias peniteas.

Fecisti quod quedam mulieres facere solent, ut iam supradicto molimine, uel alio aliquo machinamento, tu ipsa in te solam faceres fornicationem? Si fecisti, unum annum per legitimas ferias peniteas.

Fecisti quod quedam mulieres facere solent, quando libidinem se uexantem extinguere uolunt, que se coniungunt quasi coire debeant et possint, et coniungunt in inuicem puerperia sua, et sic confricando pruritum illarum extinguere desiderant?  Si fecisti, tres quadragenas per legitimas ferias debes penitere.

Fecisti quod quedam mulieres facere solent, ut cum filio tuo paruulo fornicationem faceres, ita dico, ut filium tuum supra turpitudinem tuam poneres, ut sic imitareris fornicationem? Si fecisti, duos annos per legitimas ferias debes penitere.

Fecisti quod quedam mulieres facere solent, ut succumberes aliquo iumento, et illud iumentum prouocares ad coitum, qualicunque posses ingenio, ut sic coiret tecum? Si fecisti, carinam unam in pane et aqua, cum septem sequentibus annis peniteas, et nunquam sis sine penitentia.

Fecisti quod quedam mulieres facere solent, que, dum fornicantur et partus suos necare uolunt, agunt  ut utero conceptus excutiant suis maleficiis et suis herbis, ita ut aut conceptum interficiant aut excutiant, uel si nondum conceperunt, faciunt ut non concipiant? Si fecisti, aut consensisti, aut docuisti, decem annos per legitimas ferias penitere debes. Sed antiqua definitio usque ad exitum uite tales ab Ecclesia remouet. Nam quoties conceptum impedierat, tot homicidiorum rea erit. Sed distat multum, utrum paupercula sit, et pro difficultate nutriendi, uel fornicaria causa, et pro sui sceleris celandi faciat.



In concilio autem Hilerdensi de supradictis qui infantes suos ex adulterio susceptos excutiunt ita precipitur.

 Hi uero qui male conceptos ex adulterio factos, uel editos necare studuerint, uel in uentribus matrum potionibus aliquibus colliserint, in utroque sexu adulteris, id est patri uel matri, post septem annorum curricula communio tribuatur: ita tamen ut omni tempore uite sue fletibus et humilitati insistant.

Donasti uel ostendisti alicui, ut conceptum suum uel excuteret, aut occideret? Si fecisti, septem annos per legitimas ferias penitere debes.

Excussisti conceptum tuum antequam uiuificaretur? Si fecisti, unum annum per legitimas ferias penitere debes: fecisti post conceptum spiritum, tres annos per legitimas ferias penitere debes.

Interfecisti filium uel filiam uoluntarie post partum?  Si fecisti, XII annos per legitimas ferias penitere debes, et nunquam debes esse sine penitentia.

Neglexisti infantem tuum, ut per culpam tuam sine baptismo moreretur? Si fecisti, unum annum per legitimas ferias penitere debes, et nunquam sis sine penitentia.

Confecisti aliquam mortiferam potionem, et cum ea aliquem occidisti? Si fecisti, carinam unam cum septem sequentibus annis ieiunare debes, et nunquam sis sine penitentia. Si uoluisti autem et non perfecisti homicidium, annum unum per legitimas ferias penitere debes.

Gustasti de semine uiri tui, ut propter tua diabolica facta plus in amorem tuum exardesceret? Si fecisti,  septem annos per legitimas ferias penitere debes.

Bibisti chrisma ad subuertendum Dei iudicium, uel aliquid in herbis uel in uerbis, uel in ligno, uel in lapide, aut in aliqua stulta fide, uel ipsa fecisti, uel aliis consiliata es, aut in ore tuo tenuisti, aut in uestimentis tuis insutum, uel circa te ligatum habuisti, uel qualicunque ingenio faceres, ut crederes diuinum iudicium subuertere posse? Si fecisti, septem annos per legitimas ferias penitere debes.

Fecisti quod quedam mulieres facere solent et firmiter credunt, ita dico, ut si uicinus eius lacte uel apibus abundaret, omnem abundantiam lactis et mellis quam suus uicinus ante se habere uisus est  ad se et ad sua animalia, uel ad quos uoluerint a diabolo adiute, suis fascinationibus et incantationibus se posse conuertere credant? Si fecisti, tres annos per legitimas ferias peniteas.

Credidisti quod quedam credere solent, ut quamcunque domum intrauerint, pullos aucarum, pauonum, pullos gallinarum, etiam porcellos, et aliorum animalium fetus, uerbo, uel uisu, uel auditu, obfascinare et perdere posse affirment? Si fecisti uel credidisti, unum annum per legitimas ferias debes penitere.

Credidisti quod multe mulieres retro Satanam conuerse credunt et affirmant uerum esse, ut credas inquiete noctis silentio cum te collocaueris in lecto tuo, et marito tuo in sinu tuo iacente, te dum  corporea sis ianuis clausis exire posse, et terrarum spacia cum aliis simili errore deceptis pertransire ualere, et homines baptizatos, et Christi sanguine redemptos, sine armis uisibilibus et interficere, et decoctis carnibus eorum uos comedere, et in loco cordis eorum stramen aut lignum, aut aliquod huiusmodi ponere, et commestis, iterum uiuos facere, et inducias uiuendi dare? Si credidisti, quadraginta dies, id est carinam in pane et aqua cum septem sequentibus annis peniteas.

Credidisti quod quedam mulieres credere solent, ut tu cum aliis diaboli membris item inquiete noctis silentio clausis ianuis in erem usque ad nubes subleueris, et ibi cum aliis pugnes, et ut uulneres  alias, et tu uulnera ab eis accipias? Si credidisti, duos annos per legitimas ferias peniteas.

Fecisti quod quedam mulieres facere solent? Tollunt piscem uiuum, et mittunt eum in puerperium suum, et tam diu eum ibi tenent, donec mortuus fuerit, et, decocto pisce uel assato, maritis suis ad comedendum tradunt, ideo faciunt hoc, ut plus in amorem earum exardescant? Si fecisti, duos annos per legitimas ferias peniteas.

Fecisti quod quedam mulieres facere solent? Prosternunt se in faciem, et discoopertis natibus, iubent ut supra nudas nates conficiatur panis, et eo decocto tradunt maritis suis ad comedendum. Hoc ideo faciunt, ut plus exardescant in amorem illarum? Si fecisti, duos annos per legitimas ferias peniteas.

 Posuisti infantem tuum iuxta ignem, et alius caldariam supra ignem cum aqua misit, et ebullita aqua superfusus est infans, et mortuus est. Tu autem qui infantem septem annos in tua custodia debuisti habere, tres annos per legitimas ferias penitere debes. Ille autem qui aquam in caldarium misit, innocens erit.

Fecisti quod quedam mulieres facere solent, diabolicis adimplete disciplinis? Que obseruant uestigia et indagines Christianorum, et tollunt de eorum uestigio cespitem, et illum obseruant, et inde sperant sanitatem aut uitam eorum auferre? Si fecisti aut consensisti, quinque annos per legitimas ferias penitere debes.

 Fecisti quod quedam mulieres facere solent? Tollunt menstruum suum sanguinem, et immiscent cibo uel potui, et dant uiris suis ad manducandum, uel ad bibendum, ut plus diligantur ab eis? Si fecisti, quinque annos per legitimas ferias peniteas.

Fecisti quod quedam mulieres facere solent? Tollunt testam hominis, et igni comburunt, et cinerem dant uiris suis ad bibendum pro sanitate? Si fecisti, unum annum per legitimas ferias peniteas.

Comedisti uel bibisti alicuius animalis sanguinem? Si fecisti, quinque dies in pane et aqua peniteas.

Fecisti quod quedam mulieres facere solent? Ille dico que habent uagientes infantes, effodiunt terram,  et ex parte pertusant eam, et per illud foramen pertrahunt infantem, et sic dicunt uagientis infantis cessare uagitum. Si fecisti aut consensisti, quinque dies in pane et aqua peniteas.

Fecisti quod quedam mulieres instinctu diaboli facere solent? Cum aliquis infans sine baptismo mortuus fuerit, tollunt cadauer paruuli, et ponunt in aliquo secreto loco, et palo corpusculum eius transfigunt, dicentes, si sic non fecissent, quod infantulus surgeret, et multos ledere posset? Si fecisti, aut consensisti, aut credidisti, duos annos per legitimas ferias debes penitere.

Fecisti quod quedam facere solent, diaboli audacia replete? Cum aliqua femina parere debet, et non potest, dum parere non potest, in ipso dolore si  morte obierit, in ipso sepulcro matrem cum infante palo in terram transfigunt. Si fecisti uel consensisti, duos annos per legitimas ferias debes penitere.

Oppressisti infantem tuum sine uoluntate tua, aut pondere uestimentorum tuorum suffocasti, et hoc post baptismum factum fuerat? Si fecisti, XL dies, id est, carinam in pane et aqua, et oleribus, atque leguminibus peniteas, et a coniuge te abstineas donec illi XL dies pertranseant; post, tres annos per legitimas ferias, et tres quadragesimas in anno obserues. Quod si ante baptismum infans oppressus fuerit, proximos XL dies, ut supra preceptum est, peniteas. Postea uero quinquennium expleas.

Inuenisti infantem tuum iuxta te oppressum, ubi  tu et uir tuus simul in lecto iacuistis, et non apparuit utrum a patre, seu a te suffocatus esset, an propria morte defunctus esset. Non debetis inde securi esse, nec esse sine penitentia. Sed tamen in his magna consideratio debet esse pietatis, ubi nulla mala uoluntas fuit, sed propria mors. Tamen propter negligentiam, XL dies in pane et aqua debetis penitere. Si autem uos non latet interfectores esse infantis, non uoluntate, sed negligentia, tres annos per legitimas ferias penitere debetis, unum ex his in pane et aqua, et tempore penitudinis ab omni luxuria uos custodire debetis.

Exercuisti lenocinium aut in te ipsa, aut in aliis, ita dico, ut tu meretricio more tuis amatoribus corpus tuum ad tractandum et ad sordidandum, pro precio  tradidisses, seu quod crudelius est et periculosius est, alienum corpus, filie dico, uel neptis, et alicuius Christiane, amatoribus uendidisti, uel concessisti, uel internuncia fuisti, uel consiliata es ut stuprum aliquod tali modo perpetraretur? Si fecisti, sex annos per legitimas ferias peniteas. Tamen in concilio Elibertano precipitur, ut ille qui hec perpetrauerit, nisi in fine non accipiat communionem.

Fecisti quod quedam mulieres facere solent? Cum infans nouiter natus est, et statim baptizatus, et sic mortuus fuerit, dum sepeliunt eum, in dexteram manum ponunt ei patenam ceream cum oblata, et in sinistram manum calicem cum uino similiter cereum ponunt ei, et sic eum sepeliunt. Si fecisti, decem  dies in pane et aqua penitere debes.

Fecisti quod quedam mulieres adultere facere solent? Cum primum intellexerint quod amatores earum legitimas uxores uoluerint accipere, tunc quadam arte malefica libidinem uirorum extinguunt, ut legitimis prodesse non possint, neque cum eis coire. Si fecisti aut alios docuisti, XL dies in pane et aqua penitere debes.

Obtulisti infantem tuum ad baptizandum, nisi legitimo tempore, id est in sabbato Pasche, et in sabbato Pentecostes, nisi infirmitatis necessitate? Si fecisti, decem dies in pane et aqua debes penitere.

Neglexisti uisitare infirmos, et non uenisti ad eos qui in carcere erant, et non subministrasti eis? Si non fecisti, decem dies in pane et aqua peniteas.

 Comedisti carnem in quadragesima? Si fecisti, in ipsius anni circulo ab omni esu carnium te abstineas.

Comedisti de cibo Iudeorum, uel aliorum paganorum, quem ipsi sibi preparauerunt? Si fecisti, decem dies in pane et aqua peniteas.

Fecisti quod quidam facere solent? Dum ad Ecclesiam uadunt, in ipsa uia proferunt suas uanitates, et loquuntur otiosa, nec in eadem uia cogitant aliquid quod ad anime utilitatem pertineat; et cum uenerint in atrium Ecclesie ubi sepulta sunt corpora fidelium, et dum calcauerint sepulcra proximorum non recordantur quid eis futurum sit, nec ullam mentionem, nec ullas preces pro eis ad Dominum fundunt, quod facere debuerunt. Si neglexisti, decem  dies in pane et aqua peniteas, et uide ulterius ne tibi contingat. Sed quandocunque in atrium Ecclesie intraueris, ora pro eis, et roga illas sanctas animas quarum corpora ibi requiescunt, ut [.....] possint pro tuis peccatis ad Dominum in [.....]

Operatus es aliquid in Dominica die? Si fecisti, tres dies in pane et aqua penitere debes.

Fecisti quod quedam mulieres facere solent? Deponunt uestimenta sua, et totum corpus nudum melle inungunt, et sic mellito suo corpore supra triticum in quodam linteo in terra deposito, sese hac atque illac sepius reuoluunt, et cuncta tritici grana, que humido corpori adherent, cautissime colligunt, et in molam mittunt, et retrorsum contra  solam molam circuire faciunt et sic in farinam redigunt, et de illa farina panem conficiunt, et sic maritis suis ad comedendum tradunt, ut comesto pane marcescant et deficiant? Si fecisti, quadraginta dies in pane et aqua peniteas.

Fecisti quod quedam mulieres facere solent? Dum pluuiam non habent, et ea indigent, tunc plures puellas congregant, et unam paruulam uirginem quasi ducem sibi preponunt, et eamdem denudant, et extra uillam ubi herbam iusquiamum inueniunt, que Teutonice belisa uocatur, sic nudatam deducunt, et eamdem herbam, eamdem uirginem sic nudam minimo digito dextre manus eruere faciunt, et radicitus erutam cum ligamine aliquo, ad minimum digitum dextri pedis ligare faciunt. Et singule  puelle singulas uirgas in manibus habentes, supradictam uirginem herbam post se trahentem in flumen proximum introducunt, et cum eisdem uirgis uirginem flumine aspergunt, et sic suis incantationibus pluuiam se habere sperant. Et post eamdem uirginem sic nudam transpositis et mutatis in modum cancri uestigiis, a flumine ad uillam, inter manus reducunt? Si fecisti aut consentiens fuisti, uiginti dies in pane et aqua debes penitere.



CAP. 6.---De admonitione octo principalium uitiorum, et eorum speciebus.

 Nunc tibi octo principalia uitia explicabo. Si in illis te percussum, tactum et uulneratum sentis, uide ne me celes, id est, superbiam, uanam gloriam, inuidiam, iram,  tristitiam, auaritiam, uentris ingluuiem, luxuriam. Ex quibus si te culpabilem recognoscis, penitentiam suscipe, nam ex his omnia uitia oriuntur.

De superbia, que initium omnis peccati est, et regina omnium malorum, nascitur omnis inobedientia, omnis presumptio, et omnis pertinacia, contentiones, hereses, arrogantia.

De uana gloria, iactantia, arrogantia, indignatio, discordia, inanis glorie cupido, et hypocrisis.

De inuidia, nascitur odium, susurratio, detractio, exultatio in aduersis proximi, afflictio in prosperis.

De ira oriuntur rixe, tumor mentis, contumelie, clamor, indignatio, presumptio, blasphemie, sanguinis effusio, homicidia, ulciscendi cupiditas, iniuriarum  memoria.

De tristitia nascitur malitia, rancor animi, pusillanimitas, amaritudo, desperatio, torpor, uagatio mentis, sepe etiam et presentis uite nulla delectatio.

De auaritia oriuntur inuidie, furta, latrocinia, homicidia, mendacia, periuria, rapine, uiolentie, inquietudo, iniusta iudicia, contemptus ueritatis future, beatitudinis obliuio, obduratio cordis.

De uentris ingluuie propagatur inepta letitia, scurrilitas, leuitas, uaniloquium, immundicia corporis, instabilitas mentis, ebrietas, libido, hebetudo sensus.

De luxuria generatur cecitas mentis, inconsideratio, inconstantia oculorum, uel totius corporis  precipitatio, amor immoderatus sui, odium mandatorum Dei, affectus presentis seculi, horror et desperatio futuri.



CAP. 7.---Item de uirtutibus quibus eadem uitia superari possint, et de conclusione penitentie.

Ergo si superbus usque modo fuisti, humilia teipsum in conspectu Dei. Si uanam gloriam dilexisti, cogita ne propter transitoriam laudem, eternam perdas mercedem. Si inuidie rubigo te hucusque consumpsit, quod est peccatum maximum, et super omnia detestabile: quia diabolo comparatur inuidus, qui primo homini inuidit datum, quod ipse per suam culpam perdiderat, age penitentiam, et profectum aliorum tuum deputa. Si tristitia te superat,  patientiam et longanimitatem meditare. Si auaritie morbus te grauat, cogita quia radix est omnium malorum, et idololatrie comparatur, et ideo largum te esse oportet. Si ira te uexat, que in stultorum sinu requiescit, dominari debes animo tuo, et hanc a te mentis tranquillitate fuga. Si uentris ingluuies te ad deuorandum pertrahit, sobrietatem sectare. Si luxurie, castitatem uoue.

Tunc prosternat se penitens in terram, et cum lacrymis dicat: Et in his, et in aliis uitiis, quibuscunque humana fragilitas contra Deum et creatorem suum, aut cogitando, aut loquendo, aut operando, aut delectando, aut concupiscendo peccare potest, in omnibus me peccasse, et reum in conspectu Dei super omnes homines esse cognosco, et confiteor.  Humiliter etiam te sacerdos Dei exposco, ut intercedas pro me, et pro peccatis meis ad Dominum et creatorem nostrum, quatenus de his et omnibus sceleribus meis ueniam et indulgentiam consequi merear.



Deinde sacerdos cum penitente prosternat se in terram, et decantet hos sequentes Psalmos.

In primis dicat Psalmum trigesimum septimum totum, Domine ne in furore tuo: et postea dicat; Oremus, et cantet Psalmum CII: Benedic, anima mea, Domino; et iterum dicat, Oremus, et cantet Psalmum L: Miserere mei, Deus. Post hec cantet Psalmum LIII: Deus, in nomine tuo; et dicat, Oremus, et cantet Psalmum LI: Quid gloriaris in malitia.



Tunc dicat has subsequentes orationes.

 Deus cuius indulgentia nemo non indiget, memento famuli tui N. qui lubrica terreni corporis fragilitate nudatus est, quesumus, da ueniam confitenti, parce supplici, ut qui suis meritis accusatur, tua miseratione saluetur. Per Dominum.

Domine sancte, Pater, omnipotens eterne Deus, qui per Iesum Christum Filium tuum Dominum nostrum uulnera nostra curare dignatus es, te supplices rogamus, et petimus, ut precibus nostris aurem tue pietatis inclinare digneris, qui etiam remittis omnia crimina, et peccata uniuersa condonas, desque huic famulo tuo, Domine, pro suppliciis ueniam, pro merore letitiam, pro morte uitam, ut de tua misericordia confidens, peruenire mereamur ad uitam eternam. Per eundem Dominum.

 Omnipotens et misericors Deus, qui peccatorum indulgentiam, in confessione celeri posuisti, succurre lapsis, miserere confessis, ut quos dilectorum catena constringit, magnitudo tue pietatis absoluat. Per.

Precor, Domine, clementie et misericordie tue maiestatem, ut famulo tuo N. peccata et facinora sua confitenti, debita relaxare, et ueniam prestare digneris, et preteritorum criminum culpas indulgeas, qui humeris tuis ouem perditam reduxisti, qui publicani precibus et confessione placatus es: tu etiam Domine huic famulo tuo placatus esse digneris, tu huius precibus benignus aspira, ut in confessione placabilis permaneat, fletus eius et petitio, perpetuam  clementiam tuam cleriter exoret, sanctisque altaribus restitutus, spei rursum eterne ac celesti glorie mancipetur. Qui uiuis et regnas.



Deinde adiunge.

Deus omnipotens sit adiutor et protector tuus, et prestet indulgentiam de peccatis tuis, preteritis, presentibus, et futuris, Amen.



CAP. 8.---Salubre antidotum animabus.

 Institutio illa que fiebat in diebus patrum nostrorum rectas uias nunquam deseruit, qui instituerunt penitentibus atque lugentibus suas passiones ac uitia medicamento salutis eterne superare. Quia diuersitas culparum, diuersitatem facit penitentibus medicamentorum;  uelut medici corporum diuersa medicamenta, uel potiones solent facere, contra diuersitatem infirmitatum. uel iudices secularium causarum diuersa agunt iudicia, qui boni sunt, et recta pensant, atque tractant quomodo iudicent, recte inter miseros et diuites, inter causam, et causam: Quanto magis igitur sacerdotes Dei diuersa medicamenta animarum inuisibilium hominibus pensare et tractare oportet, ne per stultum medicum uulnera animarum putrescant, et peiora fiant, Propheta dicente: Computruerunt cicatrices mee, a facie insipientie mee. O stulte medice, noli decipere animam tuam et illius, ne duplicem penam accipias, uel septuplam, uel millenam. Audi Christum dicentem: Si cecus cecum duxerit, ambo in foueam cadunt. Et si tu cogitas iudicium  meum, alter homo non audit, neque uidet qui me iudicet: o non intelligis quod Deus iudex iustus, et fortis, uidet et audit, et in palam abscondita deducet, et reddet unicuique secundum opera sua? Et item: uere sunt nonnulli, cecorum canum similitudinem habentium, currentium ad cadauera mortuorum, uel similitudinem coruorum uolantium, qui ad sacerdotium euehuntur, non propter Deum, sed plus propter honorem terrenum inhiantes, ceci diuina sapientia. De talibus dixit Gregorius Nazianzenus: Timeo hoc, quod canes assectantur officium pastorale: maxime cum semetipsis nichil preparauerint discipline. Ezechiel namque ait: ue pastoribus Isrel, qui pascebant semetipsos, et non gregem. Lac bibebant, et lanis eorum operiebantur, et quod crassum  fuit, manducabant, quod fractum fuit, non alligabant, et reliqua. Item Ezechiel ait: ue sacerdotibus, qui comedunt peccata populi mei, hoc est sibi eorum sumentes uictimas, et non orantes pro eis: comedentes hostias, et non corripientes; qui ubi morituros homines audiunt, inde gaudent, et preparant se ad predam quasi corui ad cadauera mortuorum. Nunc ergo, o fratres, qui uoluerit sacerdotis nomen habere, in primis propter Deum cogitet, ut discat ea que ei necessaria sint, antequam manus episcopi caput eius tangat: Id est, Psalterium, Lectionarium, cum Euangeliis, Sacramentorum librum, Baptisterium: et computum, cum cyclo cum commendationibus animarum, martyrologium, homelias per circulum anni plebibus predicandas. Istud est simpliciorum:  quia si unum supradictorum defuerit, sacerdotis nomen in eo non constabit. Ad hec autem suum Penitentialem, qui et secundum canonum auctoritatem, et iusta sententias trium Penitentialium, Theodori episcopi, et Romanorum pontificum, et Bede ordinetur. Sed in Penitentiali Bede plura inueniuntur utilia: plura autem inueniuntur ab aliis inserta, que nec canonibus, nec aliis Penitentialibus conueniunt. Sapiens autem medicus excipiat queque meliora, ut discretiones omnium causarum inuestigare possit, sine quibus rectum iudicium non potest stare. Quia scriptum est: In nulla re appareas indiscretus, sed distingue quid, ubi, quandiu, quando, qualiter debeas facere. Non omnibus ergo in una  eademque libra pensandum est, licet in uno constringantur uitio, sed discretio sit inter unumquodque eorum, hoc est inter diuitem et pauperem, inter liberum et seruum, infantem, puerum, iuuenem, adolescentem, etate senem, hebetem, ignarum, laicum, clericum, monachum, episcopum, presbyterum, diaconum, subdiaconum, lectorem, in gradu, uel sine gradu, coniugatum, uel sine coniugio, peregrinum, indigenam, uirginem, uiduam, canonicam, monacham, debilem, infirmum, sanum, fornicantem cum animalibus, uel cum hominibus contra naturam, continentem, uel incontinentem, uoluntate, necessitate, uel casu, seu in publico peccantem, uel in abscondito, et quali compunctione hec omnia emendet, ut et loca, et tempora penitendi discernat.

 Hec omnia de canonibus, et de sanctorum Patrum sententiis, et de Hieronymo, de Augustino, Gregorio, Theodoro, Beda, et ex Penitentiali Romano uera collegimus: et ut nulli necesse sit perire, scientibus et intelligentibus animarum medicis, hec temperanda committimus. In Iesu filio Sirach dicitur: In iudicando esto misericors, pupillis ut pater. Item sanctus Iacobus ait: Iudicium sine misericordia erit illi qui non facit misericordiam: superexaltet autem misericordia iudicium. Et sanctus Augustinus dicit, de illis qui ueram penitentiam faciunt, in ieiunio, et fletu, in eleemosynis, in orationibus, et ut perpetrata iterum non faciant: et si fecerint, tamen non perseuerant in eis. Quia Deus dixit: Malum cogitasti: ignoui. Malum dixisti: ignoui.  Malum fecisti: ignoui. Perseuerare in malo non ignosco. Ergo qui perseuerant in malo, non ignosce, sed iudica districtum iudicium secundum canones, et iusta instituta maiorum, ut ceteri timorem habeant.



CAP. 9.---Penitentia illius anni, qui in pane et aqua ieiunandus est, isto ordine obseruari debet.

 Penitentia unius anni, qui in pane et aqua ieiunandus est, talis esse debet: In unaquaque hebdomada tres dies, id est secundam feriam, quartam feriam, sextam feriam in pane et aqua ieiunet. Et tres dies, id est tertiam feriam, quintam, et sabbatum, a uino, medone, mellita ceruisia, a carne, et sagimine, et a caseo, et ouis, et ab omni pingui pisce se abstineat. Manducet autem  minutos pisciculos si habere potest. Si habere non potest, tantum unius generis piscem, et legumina, et olera, et poma, si uult comedat, et ceruisiam bibat. Et in diebus Dominicis, et in Natali Domini, illos quatuor dies. Et in Epiphania Domini, unum diem. Et in Pascha usque in octauum diem. Et in Ascensione domini, et in Pentecoste quatuor dies; et in Missa sancti Ioannis Baptiste, et sancte Marie, et XII apostolorum, et sancti Michelis, et sancti Remigii, et omnium sanctorum, et sancti Martini, et in illius sancti festiuitate, qui in illo episcopatu celebris habetur. In his supradictis diebus faciat caritatem cum ceteris Christianis, id est, utatur eodem cibo et potu quo illi. Sed tamen ebrietatem  et uentris distensionem, semper in omnibus caueat.



CAP. 10---Iste annus secundus est ab illo anno, qui in pane et aqua obseruandus est, et post illum ieiunandus. Qui etiam dandus est illis, qui uiros ecclesiasticos sponte occidunt, et in consuetudine habent Sodomiticum scelus, et qui in consuetudine habent contra naturam peccare, et in Ecclesiis homicidia sponte committunt, et Ecclesias incendunt, et in Ecclesiis adulteria committunt, et qui alia huiusmodi perpetrauerint.

 Penitentia illius anni talis esse debet ut duos dies, id est, secundam et quartam feriam, in unaquaque hebdomada ieiunet ad uesperam, et tunc reficiatur de sicco cibo, id est, pane et leguminibus siccis, sed coctis, aut pomis, aut oleribus  crudis, unum eligat ex his tribus, et utatur, et ceruisiam bibat, sed sobrie. Et tertium diem, id est, sextam feriam in pane et aqua obseruet, et tres quadragesimas ieiunet: unam ante Natale Domini, secundam ante Pascha, tertiam ante missam sancti Ioannis; et si totam quadragesimam, ante missam sancti Ioannis implere non possit, post missam impleat. Et in his tribus quadragesimis ieiunet duos dies in hebdomada ad nonam, et de sicco cibo comedat, ut supra notatum est, et uI feriam ieiunet in pane et aqua. Et in diebus Dominicis, et in Natali Domini, illos quatuor dies. Et in Epiphania Domini, unum diem. Et in Pascha usque in octauum diem. Et in Ascensione Domini, et Pentecoste quatuor dies, et in missa sancti Ioannis Baptiste, et sancte Marie,  et XII apostolorum, et sancti Michelis, et sancti Remigii, et Omnium Sanctorum, et sancti Martini, et in illius sancti festiuitate, qui in illo episcopatu celebris habetur. In his supra dictis diebus faciat caritatem cum ceteris Christianis. Sed tamen ebrietatem, et uentris distensionem, semper in omnibus caueat.



CAP. 11.---De illis qui ieiunare et adimplere non possunt quod in Penitentiali scriptum est.

 Qui ieiunare potest, et implere quod in Penitentiali scriptum est, bonum est, et Deo gratias referat. Qui autem non potest, per misericordiam Dei consilium damus tale, ut nec sibi, nec alicui necesse sit, nec desperare, nec perire.



CAP. 12.---De redemptione illius anni, quem in pane et aqua ieiunare debet.


 Pro uno die quem in pane et aqua ieiunare debet, L psalmos genibus flexis in Ecclesia, si fieri potest, decantet: sin autem, in loco conuenienti eadem faciat, et unum pauperem pascat, et eo die excepto uino, carne et sagimine, sumat quidquid uelit.



CAP. 13.---Alio modo.

 Si autem talis est, quod tandiu in genibus iacere non possit, faciat autem sic: infra Ecclesiam, si fieri potest: sin autem, in uno loco stando intente, LXX psalmos per ordinem decantet, et pauperem pascat, et eo die excepto uino, carne et sagimine, sumat quidquid uelit.



CAP. 14.---Item alio modo.


 Qui in Ecclesia genua centies flexerit, id est, si centies ueniam petierit, si fieri potest, ut in Ecclesia fiat, hoc iustissimum est. Si autem hoc fieri non potest, secrete in loco conuenienti eadem faciat; si sic fecerit, eo die excepto uino, carne et sagimine, sumat quod placeat.



CAP. 15.---Item alio modo

 Qui psalmos non nouit unum diem quem in pane et aqua penitere debet: diues tribus denariis, et pauper uno denario redimat, et eo die excepto uino, carne et sagimine, sumat quidquid uelit.



CAP. 16.---Item alio modo.

 Pro uno die, quem in pane et aqua  penitere debet, tres pauperes pascat. Et eo die excepto uino, carne et sagimine, sumat quod placeat.



CAP. 17.---Item alio modo.

 Quidam dicunt XX palmatas ualere pro uno die.



CAP. 18.---De redemptione unius hebdomade quam in pane et aqua ieiunare debet.

 Pro una hebdomada quam in pane et aqua ieiunare debet, CCC psalmos genibus flexis in ecclesia decantet. Si autem hoc facere non potest, tria Psalteria in ecclesia, uel in loco conuenienti intente decantet. Et postquam psallerit, excepto uino, carne et sagimine, sumat quidquid uelit.



CAP. 19.---De redemptione unius mensis, quem in pane et aqua ieiunare debet.


 Pro uno mense quem in pane et aqua ieiunare debet, psalmos mille ducentos genibus flexis decantet.

 Si autem hoc acere non potest, sine genuflexione, sedendo aut stando in Ecclesia si fieri potest: sin autem, in uno loco, mille DC octoginta psalmos decantet. Et omni die si uelit, et si abstinere non uult, reficiat se ad sextam: nisi quartam feriam, et sextam, ieiunet ad nonam. Et a carne et a sagimine, et a uino, totum mensem se abstineat. Alium autem cibum postquam psalmos supradictos decantauerit, sumat. Isto ordine, totus ille annus redimendus est.



CAP. 20.---De illis qui ieiunare non possunt, et Psalmos nesciunt, quomodo penitentiam unius anni quem in pane et aqua ieiunare debent redimere possint.


 Qui uero Psalmos non nouit, et ieiunare non potest, pro uno anno quem in pane et aqua penitere debet, det pauperibus in eleemosynam uiginti duos solidos, et omnes sextas ferias ieiunet, in pane et aqua. Et tres quadragesimas, id est, quadraginta dies ante Pascha, et quadraginta dies ante festiuitatem sancti Ioannis Baptiste: et si ante festiuitatem aliquid remanserit, post adimpleat, et quadraginta dies ante Natalem Domini in istis tribus quadragesimis, quidquid suo ori preparatur in cibo, uel in potu, uel cuiuscunque generis sit, istud estimet quanti pretii sit, uel esse possit, et medietatem  illius pretii distribuat in eleemosynam pauperibus et assidue oret, et roget Deum ut oratio eius et eius eleemosyne apud Deum acceptabiles sint.



CAP. 21.---Item redemptio illius anni quem in pane et aqua penitere debet.

 Item qui ieiunare non potest, et obseruare quod in Penitentiali scriptum est, hoc faciat quod sanctus Bonifacius papa constituit. Pro uno die quem in pane et aqua ieiunare debet, roget presbyterum ut Missam cantet pro eo, nisi sint crimina capitalia que confessa prius lauari cum lacrymis debent, et tunc ipse adsit et audiat Missam, et deuote ipse offerat propriis manibus panem et uinum manibus sacerdotis, et intente respondeat quantum sapit ad  salutationes, et ad exhortationes sacerdotis, et humiliter Deum deprecetur, ut oblatio quam ipse et presbyter pro se et pro peccatis suis Deo obtulerunt, Deus omnipotens misericorditer per angelum suum suscipere dignetur. Et eo die excepto uino, et carne, et sagimine, comedat quidquid uult. Et sic redimat reliquos anni dies.



CAP. 22.---De illis qui ieiunare non possunt, et habent unde redimere possint.

 Si quis forte non potuerit ieiunare, et habuerit unde possit redimere, si diues fuerit pro septem hebdomadibus det solidos XX. Si non habuerit unde tantum dare possit, det solidos X. Si autem multum pauper fuerit, det solidos tres. Neminem uero conturbet quia iussimus dare solidos XX aut  minus: quia si diues fuerit, facilius est illi dare solidos XX quam pauperi tres. Sed attendat unusquisque cui dare debeat, siue pro redemptione captiuorum, siue super sanctum altare, siue Dei seruis, seu pauperibus, in eleemosynam.



CAP. 23.---De illis qui non possunt adimplere, quod in Penitentiali scriptum est.

 Qui non potest sic agere penitentiam ut superius diximus, faciat sic: Si tres annos continuos ieiunare debet, et ieiunare non potest, sic redimere potest: in primo anno eroget in eleemosynam solidos uiginti sex. In secundo anno eroget in eleemosynam solidos XX. In tertio anno solidos, XuIII. Hoc sunt solidi LXIu. Potentes autem homines plus dare debent: quia cui plus committitur,  plus ab eo exigetur. Et qui illicita committunt, etiam a licitis se abstinere debent, et corpus debent affligere ieiuniis, uigiliis, et crebris orationibus. Caro enim leta trahit ad culpam: afflicta autem reducit ad ueniam.



CAP. 24.---De illis qui ieiunare non possunt, et non habent unde redimere possint.

 Qui ieiunare non potest et non habet unde redimat et Psalmos nouit, pro uno die quem in pane et aqua ieiunare debet tribus uicibus: Beati immaculati, usque, Ad Dominum cum tribularer decantet. Et sexies: Miserere mei Deus. Et septuagies prosternat se in terram, et per singulas genuflexiones, Pater noster decantet. Qui autem Psalmos nescit, pro uno die quem in pane  et aqua ieiunare debet, centies prosternat se in terram, et per singulas genuflexiones, Pater noster dicat.



CAP. 25.---De redemptione septem annorum.

 Item alio modo, XII triduane singule cum psalteriis III impletis, et cum palmatis CCC per singula psalteria excusant unius anni penitentiam. Et uiginti quatuor biduane similiter, cum tres psalteriis impletis, et CCC palmatis per singula psalteria, excusant duos annos XXu psalmi cum totidem ueniis per noctem, et cum palmatis CCC excusant biduanam. Centum psalmi cum ueniis per noctem, et cum palmatis CCC excusant triduanam CXX misse speciales, singule cum III psalteriis, et CCC psalmatis excusant annum,  centum solidi data in eleemosynam annum excusant.



CAP. 26.---Ut in capite quadragesime omnes publice penitentes in ciuitatem ueniant, et ante fores Ecclesie nudis pedibus, et cilicio induti, episcopo suo se representent.

 In capite Quadragesime omnes penitentes qui publicam suscipiunt aut susceperunt penitentiam, ante fores Ecclesie se representent episcopo ciuitatis, sacco induti, nudis pedibus, uultibus in terram prostratis, reos se esse ipso habitu et uultu proclamantes. Ibi adesse debent decani, id est, archipresbyteri parochiarum, id est, presbyteri penitentum, qui eorum conuersationem diligenter inspicere debent, et secundum  modum culpe, penitentiam per prefixos gradus iniungant. Post hec in Ecclesiam eos introducat, et cum omni clero septem penitentie Psalmos in terram prostratus cum lacrymis pro eorum absolutione decantet. Tunc resurgens ab oratione, iuxta quod canones iubent, manus eis imponat, aquam benedictam super eos spargat, cinerem prius mittat, deinde cilicio capita eorum cooperiat, et cum gemitu et crebris suspiriis eis denunciet, quod sicut Adam proiectus est de paradiso, ita et ipsi ab Ecclesia pro peccatis abiiciuntur. Post hec iubeat ministris ut eos extra ianuas Ecclesie expellant. Clerus uero prosequatur eos cum Responsorio: In sudore uultus tui uesceris pane, etc., ut uidentes sanctam Ecclesiam pro facinoribus suis tremefactam atque  commotam, non paruipendant penitentiam. In sacra autem Domini cena, rursus ab eorum decanis et eorum presbyteris, Ecclesie liminibus represententur.



CAP. 27.---Ut penitentes quando penitentiam petunt impositionem manuum consequantur.

 Penitentes tempore quo penitentiam petunt, impositionem manuum, et cilicium super capita a sacerdote, sicut ubique constitutum est, consequantur. Si autem comas non deposuerint, aut uestimenta non mutauerint, abiiciantur.



CAP. 28.---Qua auctoritate modus penitentie peccata confitentibus imponi debet.

 Modus tempusque penitentie peccata sua confitentibus, aut per antiquorum  canonum institutionem, aut per sanctarum Scripturam auctoritatem, aut per ecclesiasticam consuetudinem probatam imponi debet a sacerdotibus. Nam qui peccatis grauibus leues quosdam et inusitatos imponunt penitentie modos, consuunt puluillos secundum propheticum sermonem, sub omni cubito manus, et faciunt ceruicalia sub capite uniuerse etatis ad capiendas animas: sed discretio seruanda est inter penitentes publice, et absconse. Nam qui publice peccat, oportet ut publice multetur penitentia, et, secundum ordinem canonum, pro merito suo excommunicetur, et reconcilietur.



CAP. 29.---Quod diuersitas culparum, diuersitatem faciat penitentiarum.

 Diuersitas culparum, diuersitatem  facit penitentiarum. Nam et corporum medici, diuersa medicamenta componunt, ut aliter uulnera, aliter morbum, aliter tumores, aliter putredines, aliter caligines, aliter confractiones, aliter combustiones curent. Ita et spiritales medici, diuersis curationum generibus animarum uulnera sanare debent: sed quia hec paucorum est ad purum scilicet cuncta cognoscere, et curare, et mederi, atque ut in integrum salutis statum ualeant reuocare, ideo solerter admonemus doctum quemque sacerdotem Christi ut non ex suo sensu, sed secundum canonum statuta, et traditiones Patrum uniuersa disponat, et conditionem utriusque sexus, etatem, paupertatem, causam, statum, personam  cuiusque penitentiam agere uolentis, ipsum quoque cor penitentis inspiciat: et secundum hec, ut sibi uisum fuerit, ut sapiens medicus, singula queque diiudicet.



CAP. 30.---Quod multi sint fructus penitentie.

 Multi sunt penitentie fructus per quos ad expiationem criminum peruenitur. Non enim tantum simplici illo penitentie nomine salus eterna repromittitur, ut illud apostolicum: Penitemini, inquit, et conuertimini ut deleantur peccata uestra. Et illud propheticum: Cum conuersus ingemueris tunc saluus eris, propter illum nudum gemitum, et propter illud nudum nomen penitentie, nullus saluabitur, sed per ueram confessionem, et sacerdotis intelligentis consilium, et per caritatis  affectum, et per eleemosynarum fructum, peccatorum moles subruitur.



CAP. 31.---Cur canones prefigant non perfecte pro unoquoque crimine tempus et mensuram penitentie.

 Mensuram autem temporis in agenda penitentia, idcirco non satis aperte prefigunt canones pro unoquoque crimine, ut de singulis dicant, qualiter unumquodque emendandum sit, sed magis in arbitrio antistitis intelligentis relinquendum statuunt: quia apud Deum non tam ualet mensura temporis quam doloris, nec abstinentia tantum ciborum quam mortificatio uitiorum. Propter quod tempora penitentie, fide et conuersatione penitentum, abbreuianda precipiunt, et negligentia  protelanda existimant: tamen pro quibusdam culpis, modi penitentie sunt impositi, iuxta quos cetere perpendende sunt culpe, cum sit facile per eosdem modos uindictam et censuram canonum estimare.



CAP. 32.---De illis qui penitentiam sibi iniunctam adimplere festinant.

 Unumquemque hominem accedentem ad penitentiam si uideris acriter et assidue stare in penitentia, statim remissius age aduersus eum. Qui uero potest ieiunare quod impositum est ei, noli prohibere, sed permitte: magis enim laudandi sunt hi qui celeriter debitum pondus persoluere festinant: quia ieiunium debitum est pondus, et sic amandum his qui penitentiam agunt; quia si ieiunauerit, et compleuerit quod illi mandatum est  a sacerdote, purificabitur a peccatis. Quod si iterum ad pristinam consuetudinem peccati reuersus fuerit, sic est quomodo canis qui reuertitur ad uomitum proprium. Omnis itaque penitens non hoc solum debet ieiunare quod illi mandatum est a sacerdote, uerum etiam postquam compleuerit ea que illi iussa sunt, debet quantum ipsi uisum fuerit ieiunare. Si enim egerit ea que illi sacerdos preceperit, illa peccata tantum que confessus est remittentur. Si uero postea ex sua uoluntate ieiunauerit, mercedem sibi acquiret, et regnum celorum. Qui ergo totam septimanam ieiunat pro peccatis, sabbato et dominica die manducet et bibat quidquid ei aptum fuerit: custodiat tamen se a crapula et ebrietate: quia omnis luxuria de ebrietate nascitur. Ideo beatus  Paulus prohibuit dicens: Nolite inebriari uino, in quo est luxuria: non quia in uino est luxuria, sed in ebrietate.



CAP. 33.---Ut quotiescunque aliqui ad penitentiam accesserint, sacerdotes ieiuniis et orationibus cum eis communicare debeant.

 Quotiescunque Christiani ad penitentiam accedunt, ieiunia iniungimus, et nos communicare cum eis debemus in ieiunio, unam aut duas septimanas, aut quantum possumus, ut non dicatur nobis quod sacerdotibus Iudeorum dictum est a Domino: ue uobis legisperitis, qui aggrauatis homines, et imponitis super humeros eorum onera grauia, et importabilia, ipsi autem uno digito uestro non tangitis sarcinas ipsas. Nemo enim potest subleuare  cadentem sub pondere, nisi inclinauerit se ut porrigat ei manum. Neque ullus medicorum uulnera infirmantium potest curare nisi fetoribus particeps fuerit. Ita quoque nullus sacerdotum, uel pontifex peccatorum uulnera curare potest, animabus peccata auferre, nisi prestante sollicitudine et oratione lacrymarum. Necesse est ergo, fratres karissimi, uos sollicitos esse pro peccantibus: quia sumus alterutrum membra. Ideoque et nos si uiderimus aliquem in peccatis iacentem, festinemus eum ad penitentiam per nostram doctrinam uocare. Et quotiescunque dederis consilium peccanti, simul quoque da illi penitentiam statim, quantum debeat ieiunare, aut eleemosynis redimere peccata sua: ne forte obliuiscaris que tibi iam dixit, et iterum necesse  sit tibi interrogare, et forsitan erubescet iterum peccata sua confiteri, et inuenietur iam amplius iudicari.



CAP. 34.---Quod contingat hominem interdum animi motu, interdum carnis fragilitate peccare.

 Sed et hoc emendatione indigere perspeximus, quod quidam dum confitentur peccata sua sacerdotibus non plene id faciunt. Quia ergo constat hominem ex duabus esse substantiis, anima uidelicet et corpore, et interdum animi motu, interdum carnis fragilitate peccatur, solerti indagatione debent inquiri ipsa peccata, ut utrisque plena sit confessio, scilicet ut et ea confiteantur que per corpus gesta sunt, et ea quibus in sola cogitatione delinquitur. Instruendus est itaque  peccatorum suorum confessor, ut de octo principalibus uitiis, sine quibus in hac uita difficile uiuitur, confessionem faciat: quia aut cogitatione, aut, quod grauius est, opere, eorum instinctu peccauit: odium etenim, inuidia, superbia, uel cetere huiuscemodi anime pestes tanto periculosius ledunt, quanto subtilius serpunt.



CAP. 35.---Ut penitentia absque persone acceptione imponatur.

 Ut sacerdos penitentiam imploranti, absque persone acceptione, penitentie leges iniungat.



CAP. 36.---De incestis occulte commissis.

 Si quis incestum occulte commiserit, et sacerdoti occulte confessionem egerit, indicetur  ei remedium canonicum quod subire debuisset si eius facinus publicatum fuisset. uerum quia latet commissum, detur ei a sacerdote consilium, ut saluti anime sue pro occulta penitentia proficiat, hoc est ut ueraciter ex corde se grauiter deliquisse confiteatur, et per ieiunia et eleemosynas, uigiliasque ac sacras orationes cum lacrymis se purgare contendat, et sic se ad spem uenie pro misericordia Dei peruenire confidat.



CAP. 37.---Ut inter penitentes publice et absconse, discretio seruanda sit.

 Ut discretio seruanda sit inter penitentes, qui publice, et qui absconse penitere debeant.



CAP. 38.---De illis qui negligunt penitentiam.

  Ut negligentiores penitentes, tardius recipiantur.



CAP. 39.---Ut penitentem ex corde magna exhilaratione sacerdotes suscipere debeant.

 Penitentem ex corde ita oportet suscipi, sicut Dominus ostendit, cum dicit: Quia conuocauit amicos suos, et uicinos, dicens: Congratulamini mihi, quia inueni ouem meam quam perdideram.



CAP. 40.---Ut secundum differentiam peccatorum, episcopi arbitrio penitentie tempora decernantur.

 Ut penitentibus secundum differentiam peccatorum, episcopi arbitrio penitentie tempora decernantur, et ut presbyter  inconsulto episcopo non reconciliet penitentem, nisi absentia episcopi necessitate cogente. Cuiuscunque autem penitentis publicum et uulgatissimum crimen est, quod uniuersam ecclesiam commouerit, ante absidam manus ei imponatur.



CAP. 41.---De his qui iam peccare cessauerunt, et perfecte penituerunt, ut communio eis in ipsa penitentia concedatur.

 De his qui diuersis facinoribus peccauerunt, et perseuerantes in oratione conuersionem a malis habuere perfectam, pro qualitate delicti, talibus post penitentie tempus impensum, propter clementiam et bonitatem Dei communio concedatur.



CAP. 42.---De lapsis, quomodo eos fraterno affectu corripere, et consolari debeant, ut non incidant in insidias diaboli, et desperent.


 Sed si aliquis lapsus quo quo modo fuerit, portemus eum, et fraterno corripiamus affectu, sicut ait beatus Apostolus: Si preoccupatus fuerit homo in aliquo delicto, uos, qui spiritales estis huiusmodi instruite in spiritu lenitatis, considerans te ipsum, ne et tu tenteris: Alter alteritus onera portate, et sic adimplebitis legem Christi. Porro sanctus Dauid de criminibus mortiferis egit penitentiam, et tamen in honore permansit. Beatus quoque Petrus amarissimas lacrymas fudit, quando Dominum negasse penituit, sed tamen apostolus permansit; et Dominus per prophetam peccantibus pollicetur, dicens: Peccator in quacunque  die conuersus ingemuerit, omnium iniquitatum illius amplius non recordabor. Errant enim qui putant sacerdotes post lapsum, si condignam egerint penitentiam, Domino ministrare non posse, et suis honoribus frui, si bonam deinceps uitam duxerint, et suum sacerdotium condigne custodierint. Et ipsi qui hoc putant, non solum errant, sed etiam traditas Ecclesie claues dissipare, et abigere uidentur. De quibus dictum est: Quecunque solueris in terra, erunt soluta et in celo. Alioqui, hec sententia aut Domini non est, aut non uera. Nos uero indubitanter tam Domini sacerdotes, quam reliquos fideles, post dignam satisfactionem posse reuocari ad honores credimus, testante Domino per prophetam. Nunquid  qui dormit, non adiiciet ut resurgat? et qui auersus est, non reuertetur? Et alibi: Nolo, inquit Dominus, mortem peccatoris, sed ut conuertatur, et uiuat. Et propheta Dauid penitentiam agens, dixit: Redde mihi letitiam salutaris tui, et spiritu principali confirma me. Ipse namque post penitentiam et alios docuit, et sacrificium Deo obtulit, dans exemplum doctoribus sancte Ecclesie, si lapsi fuerint, et si condignam penitentiam gesserint, utrumque facere posse et offerre, et alios docere.



CAP. 43.---De lapsis in ordinibus sacris si restaurari possint.

 Nam tua sanctitas inde a nobis requisiuit, ut tibi rescriberem de sacerdotali officio post lapsum  resurgendi, dum dicis de hoc canones diuersos te legisse, diuersasque sententias, alias resurgendi, alias nequaquam posse. Nam nos generaliter a Nicena synodo incipientes, hanc cum reliquis quatuor ueneramur: quia ipsam sequentes, cetere in cunctis sententiis unanimes concordant. Nos ergo precedentes Patres sequimur: quia auctore Deo a sacra doctrina illorum non discordamus. A capite itaque incipientes, usque in quartum altaris ministrum hanc formam seruandam cognoscimus: ut quia minorem maior precedit, sicut honore est maior, ita sit in crimine, et quem maior sequitur culpa, maior ei implicetur uindicta: et sic postea penitentia credatur esse fructuosa. Quid enim prodest triticum seminare et fructum illius non colligere? Aut domum  construere, et non illic habitare. Post dignam enim satisfactionem, credimus posse redire ad honorem: Propheta dicente: Nunquid qui cadit non adiiciet ut resurgat? et qui auersus est, non reuertetur? Idem et peccatori ait: In quacunque die conuersus ingemueris, tunc saluus eris. Unde et Psalmista ait: Cor mundum crea in me Deus, et spiritum rectum innoua in uisceribus meis. Ne proiicias me a facie tua, et spiritum sanctum tuum ne auferas a me. Dum enim petiit ne a Deo proiiceretur pro lapsi culpa, alienam quippe rex simul et propheta rapuisse se uxorem tremefactus expauit, propheta indicante flagitium suum, penitentiam agens addidit: Redde mihi letitiam salutaris tui, et spiritu principali confirma me. Si enim ipse dignam Deo penitentiam  non fecisset, nequaquam aliis predicaret. Ait enim: Docebo iniquos uias tuas, et impii ad te conuertentur. Dum enim peccata sua prospexit propheta mundata per penitentiam, non dubitauit predicando castigare aliena: et sic sacrificium de seipso offerre Deo studuit cum dicebat: Sacrificium Deo spiritus contribulatus. Ad hec ista sufficerent: sed omnis sententia quo plus sacre Scripture testimoniis confirmatur, facilius creditur. De hoc enim propheta dicit: Nolo mortem peccatoris, sed ut conuertatur et uiuat. De hoc peccantibus dicitur: Peccator in quacunque die conuersus ingemuerit, omnes iniquitates eius in obliuionem traduntur. Si enim Redemptor noster, qui peccatores non perdere sed iustificare uenit, in  obliuione peccantium delicta relinquit, quis hominum condemnanda reseruet, cum Apostolus dicat: Si Deus iustificat, quis est qui condemnet? Ad fontem misericordie recurrentes, Euangelicam proferamus sententiam. Gaudebo plus, inquit, super uno peccatore penitentiam agente, quam super nonaginta nouem iustis qui non indigent penitentia. Et ouem perditam, nonaginta nouem non errantibus relictis, humero ad ouile reportauit. Si ouis errans post inuentionem, ad ouile humero reportatur, cur iste post penitentiam ad Ecclesie ministerium non reuocetur? Quid est ergo grauius carnale delictum admittere sine quo non multi, sed pauci inueniuntur, aut Dei Filium timendo negare? In quo peccato ipsum beatum principem apostolorum Petrum, ad cuius  nunc corpus indigni sedemus, lapsum esse cognoscimus. Sed post negationem penitentia secuta est, et post penitentiam misericordia data: quia illum ab apostolatu non deiecit, quem ante seipsum negare predixit. Tibi hec, fili carissime, dicta, sufficiant, ut illum quem conspicis delicta fletu delere, in conspectu Diuinitatis non dubites misericordiam consequi: quia nullum peccantem reuersum despicit, qui peccatores sanguine suo redimere uenit. Hinc etiam et beatus Augustinus ad Petrum diaconum de fide scribens, ait: Omni homini in hac uita esse potest utilis penitentia, quam quocunque tempore homo egerit, quamlibet iniquus, quamlibet annosus, si toto corde renunciauerit peccatis preteritis, et pro eis in conspectu Dei, non solum corporis,  sed etiam cordis lacrymas fuderit, et malorum operum maculas bonis operibus diluere curauerit, omnium peccatorum indulgentiam mox habebit. Hoc enim nobis Dominus prophetico promittit eloquio, dicens: Si conuersus fueris, et ingemueris, saluus eris. Et alio loco dicitur: Fili, peccasti; ne adiicias iterum, sed et de preteritis deprecare, ut tibi dimittantur. Nunquam peccanti esset indicta pro peccatis deprecatio, si deprecanti non esset remissio concedenda. Sed etiam penitentia peccatori tunc prodest, si eam in Ecclesia catholica gerat, cui Deus in persona beati Petri ligandi, soluendique tribuit potestatem, dicens: Que alligaueris super terram, erunt ligata et in celis. Et quecunque solueris super terram, erunt soluta et in celis. In quacunque  igitur homo etate ueram peccatorum suorum penitentiam egerit, et uitam suam, Deo illuminante, correxerit, non priuabitur indulgentie munere: quia Deus, sicut per prophetam dicit, non uult mortem morientis, quantum ut reuertatur a uia sua mala, et uiuat anima eius. uerumtamen nullus hominum debet sub spe misericordie Dei, in suis diutius remanere peccatis, cum etiam in ipso corpore nemo uelit sub spe future salutis diutius egrotare. Tales enim qui ab iniquitatibus suis recedere negligunt, et sibi de Deo indulgentiam repromittunt, nonnunquam ita preueniuntur repentino Dei furore, ut nec conuersionis tempus, nec beneficium remissionis inueniant. Ideo unumquemque nostrum sancta Scriptura  benigne premonet, dicens: Ne tardaueris conuerti ad Dominum, et ne differas de die in diem: subito enim ueniet ira eius, et in tempore uindicte disperdet te. Dicit etiam beatus Dauid: Hodie si uocem eius audieritis, nolite obdurare corda uestra. Cui beatus quoque Paulus concordat his uerbis: uidete, fratres, ne forte sit in aliquo uestrum cor malum incredulitatis discedendi a Deo uiuo, sed adhortamini uosmetipsos per singulos dies, donec hodie cognominatur, ut non obduretur quis ex uobis fallacia peccati. Obdurato igitur uiuit corde, qui se non conuertit, desperans de indulgentia peccatorum, siue qui sic misericordiam Dei sperat, ut usque in finem uite presentis, in suorum criminum peruersitate remaneat. Proinde diligentes misericordiam  Dei, metuentesque iustitiam, nec de remissfone peccatorum desperemus, nec remaneamus in peccatis: scientes, quia illa omnium hominum debita sit exactura equitas iustissimi Iudicis, que non dimiserit misericordia clementissimi Redemptoris. Sicut enim misericordia suscipit, absoluitque conuersos, ita iustitia repellet et puniet obduratos. Hi sunt qui peccantes in Spiritum sanctum, neque in hoc seculo, neque in futuro, remissionem accipient peccatorum. Nam et de hoc Isidorus Ispalensis episcopus ad inquisitionem Massonis episcopi, ita rescripsit dicens: uerum quod sequenter in epistolis uenerabilis fraternitas tua innotuit, nulla est in huiusmodi sententiis decretorum diuersitas intelligenda, quod alibi legitur in lapsu corporali restaurandum honoris  gradum post penitentiam, alibi post huiusmodi delictum nequaquam reparandum antiqui ordinis gradum post penitentiam: alibi post huiusmodi delictum nequaquam reparandum antiqui ordinis meritum. Hec enim diuersitas hoc modo distinguitur. Illos enim ad pristinos officii gradus redire canon precepit, quos penitentie precessit satisfactio, uel digna peccatorum confessio. At contra hi qui neque a uitio corruptionis emendantur, atque hoc ipsum carnale delictum quod admittunt, etiam uindicare quadam superstitiosa temeritate nituntur, nec gradum utique honoris, nec gratiam communionis recipiunt. Ergo ita est utraque dirimenda sententia, ut necesse sit illos restaurari in loco honoris, qui per penitentiam  reconciliationem meruerunt diuine pietatis. Hi nec immerito consequuntur adepte dignitatis statum, qui per emendationem penitentie, recepisse noscuntur uite remedium. Id enim ne forte magis ambiguum sit, diuine auctoritatis sententia confirmetur. Ezechiel enim propheta, sub typo preuaricatricis Hierusalem ostendit, post penitentie satisfactionem, pristinum restaurari posse honorem. Confundere, inquit, o Iuda, et porta ignominiam tuam. Et post paululum: Et tu, inquit, et filie tue, reuertimini ab iniquitate uestra. Quod dixit, confundere, ostendit post confusionis, id est peccati opus, debere quemquam erubescere, et pro admissis sceleribus uerecundam frontem humi prostratam demergere, pro eo quod dignum confusionis perpetrauerat opus.  Deinde precepit ut portet ignominiam depositionis sue, lugens cum humilitate quod peccauerat. Sicque reuocari, secundum prophetam, ad priorem statum poterit



CAP. 44.---Quod anima, multis gentibus nobilior, sit deflenda et multis urbibus pretiosior, quodque non sit desperandum de uenia.

 Quis dabit capiti meo aquam, et oculis meis fontem lacrymarum? Opportunius multo nunc a me, quam tunc a propheta Dei dicitur. Licet enim non urbes multe, nec gens integra lamentanda sit, anima tamen flenda est multis gentibus nobilior, multisque urbibus pretiosior. Nam si unus qui fecerit uoluntatem Dei, melior est quam  multitudo iniquorum, melior ergo et tu eras quondam quam multitudines Iudeorum. Propter quod nemo miretur, si forte prolixioribus ego nunc utar lamentationibus, et amariores profundam fletus, quam tunc propheta profudit. Non enim urbis, ut dixi, capte excidia defleo, nec uilis uulgi captiuitatem lamentor, sed insignis anime lapsum, et templi in quo Christus habitat excidium. Hec enim lamentatio insignis anime quam ego defleo, tanto illa est durior et amarior, quanto et uerior. Inde utique est quod ego irremediabiliter plango, quia noui, et incessabiliter lugeo dum recordor. Usquequo iterum te tripudiare uideam ad prioris glorie statum? Quod etsi apud homines impossibile uidetur, apud Deum tamen omnia possibilia sunt. Ipse est enim qui alleuat  de terra inopem, et de stercore erigit pauperem, ut collocet eum cum principibus populi sui. Ipse est qui sterilem facit matrem super filios letantem. Non ergo dubites, neque desperes mutari te posse in melius. Si enim tantum potuit diabolus, ut a celsis uirtutum fastigiis, in profundum te duceret malorum, quanto magis poterit Deus ad bonorum uerticem reuocare, et non solum in id te restituere quod fuisti, sed beatiorem multo quam prius uidebaris, efficere? Tantum est ne concidas animo, neque spem abscindas bonorum. Ne, queso, ne accidat tibi quod impiis solet. Non enim peccatorum multitudo in desperationem adducit animam, sed impietas. Impiorum ergo est desperare salutem, non peccatorum.  Unde diuina misericordia pollicetur, dicens: Gaudium erit in celo coram angelis Dei super uno peccatore. Et post pauca: Stantibus, si ceciderint, minatur penam: lapsis, ut surgere appetant, promittit misericordiam. Illos terret, ne presumant in bonis: illos refouet, ne desperent in malis. Iustus es, iram pertimesce ne corruas; peccator es, presume de misericordia ut surgas. Et sicut lapsus grauissimus ceruicibus anime incumbens, semper eam deorsum in terram cogit aspicere, ad Deum uero sursum non sinit oculos leuare: sic uirilis anime suum pondus, ut ait Propheta: Sicut oculi ancille in manibus domine sue, ita oculi nostri ad Dominum Deum nostrum, donec misereatur nostri. Etenim mulier illa, que in Euangeliis drachmam  quam perdiderat inuenit, conuocat amicas et uicinas, ut congratulentur ei. Et ego conuocabo amicos tuos meosque, et uicinos nostros deprecabor eos conuenire, ut non gaudeant, sed ut lugeant mecum, nec ut gratulentur, sed ut lamententur, et ingentem planctum, subleuatis ad celum una mecum uocibus reddant, dicendo ad eos: Ululate mecum, amici, plangite et profundite fontes fletuum, non quia auri pondus immensum, nec talenta auri perdiderim, sed quia horum omnium carior, et omni auro gemmarum, omnique nobilitate pretiosior amicus, nescio quomodo lapsus usque in ipsum fertur perditionis profundum. Noli desperare de lapsu, ne cadas. Qui enim alium desperat, habet ueniam. Qui uero desperauerit semetipsum, nullam, quia  ille non est dominus mentis alterius. Sicut ergo et anima, si semel salutem suam ceperit desperare, iam nec intelligit quomodo, uel in que mala precipitetur: ita et qui desperatione capti sunt, intolerabiles fiunt, et per omnes malitie uias discurrunt. Exsurge, exsurge, queso, expergiscere aliquando: et diabolicam hanc depone temulentiam. Parce cunctis qui pro tua desperatione desperant, ne putent se uiam uirtutis incedere, si te ad eam redisse non uideant. Respice, queso, te, quantus nunc meror omnium sanctorum fratrum habeat chorum, et quanta letitia atque exsultatio incredulis fiat, quantaque eis ad precipitia luxurie decrescat auctoritas. Nec erit post hec aliquis, qui quolibet lapsu deiectus, non statim resurgere cupiat, et statim se reparare  festinet.



CAP. 45.---Quod nullus a consolatione uulnerati fratris se subtrahere debeat.

 Ubi est misericordia Christiane religionis, quam magister noster sacrificio docuit esse meliorem? Ecce iacet frater ab hoste percussus, adhuc forsitan palpitans, et uos quasi sine uulnere reuertimini, nec consolationem plage illius deferre tentatis? Nolite esse sine formidine, fratres, fortiorem percussit inimicus, ut facilior ei aditus esset ad reliquos. Ut quid ergo spernitis uulneratum, aut sicut putatis et mortuum? Melior concubina Saul filia Resfa, que corpora defunctorum quos Dauid pro Gabaonitarum ultione percusserat,  eo usque accincta sacco, hoc est cilicio, custodiuit, donec eis roraret aqua de celo, id est, donec pro uenia eorum misericordie celestis scintilla defluxerat. Melior fuit ille Iudas Machabeus, qui etiam pro mortuis fratribus orationem credidit esse faciendam: quos damnata de Lamnia ciuitate idolorum dona prostrauerant. Utquid, rogo, medicus noster inter librorum suorum loculos tot constituet genera pigmentorum? Si nichil est ex emplastris eius, quo sanari possit uulnus quod percussit inimicus: et si placet, aperiamus scholam medicine nostre, et a principio canonis uulnerum, ac medicaminum species perquiramus. Ecce in ipsius introitu schole occurrunt illi seminis carnalis auctores, qui uenenato  serpentis dente percussi, non statim pene mortis addicti sunt, sed eiecti de paradisi deliciis, id est de Ecclesie libertate et sacri communione ministerii



CAP. 46.---De eadem re.

 Unde uides quia sic peccati contagione maculamur. Ne queso, beatissime mihi, fratrem nostrum in profundum putei sub iniqui principis potestate demersum, desperationis lapidibus obruamus. Imitemur illum Aethiopem, qui sanctum Hieremiam in lacu ab iniquo rege demersum, assumptis XXX hominum auxiliis, et missis ad eum pannis et funibus ueteribus liberauit. Facilis ne esto ad lapsum, ruinamque miserorum. Porrige manum iacenti fratri, qui confusus pudore peccati, nec erigere se,  aut oculos audet attollere. Comple legem Mosi. Cecidit asinus fratris sub pondere, hoc est, caro euicta peccato, acclina te, et humilia, et subleua de ruina. Quid erubescis coniungi homini peccatori? Respice illum qui dicit: Noli nimium esse iustus. Magister noster a latronibus uulneratum non solum cura dignum iudicat, uerum etiam ad stabulum suum et ouile perduxit. Et tu ergo collige fratrem quem diabolus latro percussit. Consigna stabulario, id est, beato episcopo, qui si quid in eo impenderit, amplius a Domino consequetur.



CAP. 47.---De eadem re.

 Euangelicus sermo dixit: Si peccauerit in te frater tuus, corripe eum solus. Si te audierit, lucratus es eum, et cetera que continet sermo  precepti. uide quid dicit. Ne exhilarentur filii incircumcisorum. Filii enim incircumcisorum, sunt homines seculi, in preputii sui errore, et gentilitate uiuentes. Hi ergo exhilarantur, cum audiunt ruinam militis Christi. Peccatum igitur celetur, et adhibeatur emendatio. Nos enim consolationis linteamina, et celestis spei pigmenta tribuamus. Ipse autem infra sepulcrum secreti sui confessus peccati pudore contineatur, ubi conscientie uerme laceretur: qui totas in eo obligat putredines peccatorum, donec nullum ex se fetorem fame turpis emittat.



CAP. 48.---De eadem re.

 Qualiter, rogo, de misericordia Domini possumus desperare,  qui etiam Pharaonem arguit, quare nequaquam penitere dignatus sit, dicens: Brachia Pharaonis regis Aegypti contriui, et non est deprecatus ut daretur in eo sanitas, et redderetur ei uirtus ad comprehendendum gladium. Salomon ille mirabilis, qui meruit astitrici Dei, hoc est sapientie Dei copulari, in alienigenarum incurrit amplexus, et uinculis libidinis laqueatus, etiam sacrilegii horrore se polluit: quia simulacrum Cathmos Moabitico idolo fabricauit. Sed quia per propheticam uocem culpam erroris agnouit, numquam misericordie celestis extorris est. At forsitan dicas: In neutro Testamento lego neque eum penituisse, neque misericordiam consecutum.



CAP. 49.---Post penitentiam neminem ad clericatum admittendum.


 Illud quoque nos par fuit preuidere, ut sicut penitentiam agere cuiquam non conceditur clericorum: ita et post penitudinem ac reconciliationem, nulli unquam laico liceat honorem clericatus adipisci: quia quamuis sint omnium peccatorum contagione mundati, nulla tamen debent gerendorum sacramentorum instrumenta suscipere, qui dudum fuerint uasa uitiorum.



CAP. 50.---Grauibus criminibus implicitos ad clerum admissos, magnis quoque uitiis inuolutos clericos officio non motos, comperit Gelasius.

 Comperimus etiam, horrendis quibusdam criminibus implicatos,  tota discretione summota, non solum de factis atrocibus necessariam penitudinem non habere, sed nec aliqua correptione penitus succedente, ad diuinum ministerium honoremque contendere. Nonnullos autem in ipsis ordinibus constitutos, grauibus delinquentes facinoribus non repelli, cum et Apostolus clamet: Nemini cito manus imponendas, neque communicandum peccatis alienis: et maiorum ueneranda constituta pronuncient; huiusmodi etiam si forte subrepserint, tam qui ante peccauerunt, deiectos oportere depelli, quam sacre professionis oblitos preuaricatoresque sancti prepositi procul dubio submouendos.



CAP. 51.---De illis qui loca sanctorum sub pretextu religionis inconsulte peragrant.

  Nam et quibusdam qui Romam, Turonumue, et alia quedam loca sub pretextu orationis inconsulte peragrant plurimum erratur: sunt presbyteri et diacones, et ceteri in clero constituti, qui negligenter uiuentes in eo purgari se a peccatis putant, et ministerio suo fungi debere si prefata loca attingant. Sunt nichilominus laici qui putant impune se, aut peccare, aut peccasse: quia hec loca oraturi, frequentant. Sunt quidam potentum qui acquirendi census gratia sub pretextu Romani, siue Turonici itineris multa acquirunt, multos pauperum opprimunt, et quod sola cupiditate faciunt, orationum siue sanctorum locorum uisitationis causa se  facere uideri affectant. Sunt pauperes qui uel ideo id faciunt, ut maiorem habeant materiam mendicandi, de quorum numero sunt illi qui circumquaque uagantes illo se pergere mentiuntur: uel quia tantum sunt uecordes, ut putent se sanctorum locorum sola uisione a peccatis purgari, non attendentes quod ait beatus Hieronymus: Non Hierosolymam uidisse, sed Hierosolymis bene uixisse, laudandum est. De quibus omnibus imperatoris, qualiter sint emendanda, sententia exspectetur: qui uero peccata sua sacerdotibus in quorum sunt parochiis confessi sunt, et ab his agende penitentie consilium acceperunt, si orationibus insistendo, eleemosynas largiendo, mores componendo, uitam emendando, apostolorum limina, uel quorumlibet sanctorum inuisere  desiderant, horum est deuotio modis omnibus collaudanda.



CAP. 52.---De omni peccatore, quoties ceciderit, quod toties resurgere debeat.

 Dum quidam frater abbatem Sosium tali sermone frequenter requireret, dicens: Quid faciam, Pater, quoniam cecidi? illi respondit: Surge inquit. Illo uero se exsurrexisse, et iterum cecidisse professo, respondit: Iterum adhuc surge. Cum autem frater frequenter surrexisse et frequenter cecidisse narraret, eodem uero senex utebatur sermone, exclamans, Ne desistas surgendo. Cui frater ait: Usquequo possum surgere, Pater, explana? Senex dixit: Usquequo, aut in bono opere,  aut in malo depressus occumbas. In quo enim opere fuerit homo depressus, in eo iudicabitur.



CAP. 53.---Ut iustum sit omni homini quod se reprehendat.

 Quidam frater requisiuit abbatem Pimenem, dicens: Quid est, pater, quod dicit Apostolus: Omnia munda mundis? At ille dixit ei: Si quis ad hunc sermonem peruenire potuerit, ut eum intelligat, uidebit se minorem esse totius creature. Cui frater: Et quomodo possum minorem me uidere ab eo qui homicida est? Respondit senex: Si potuerit homo ad hunc sermonem Apostoli peruenire, et uiderit hominem qui forte occidit alium, dicit in semetipso: Iste quidem hoc solum peccatum fecit: ego autem omni hora  homicidium committo, meipsum interficiens. Et cum frater requireret quomodo hoc possit fieri, respondit: Hec sola est hominis iustitia, ut semetipsum reprehendat. Tunc enim iustus est, cum sua peccata condemnat.



CAP. 54.---Ut nullus fratrem condemnet antequam Deus illum diiudicet.

 uenit aliquando abbas Isaac in cenobio, et uidit illic fratrem negligentem: et iratus iussit eum expelli de cenobio. Cum ergo regrederetur ad habitaculum suum, uenit angelus Domini et stetit ante ostium cellule eius, dicens: Non te permitto ingredi. At ille rogabat ut eius culpa manifestaretur. Et respondens angelus,  dixit: Deus transmisit me, dicens: uade, dic Isaac: Ubi iubes ut mittamus illum fratrem qui peccauit? At ille mox egit penitentiam, dicens: Peccaui, Domine, indulge mihi. Et dicit ei angelus: Exsurge, indulgeat tibi Dominus: sed ne iterum hoc facias ut quemquam condemnes, antequam Deus illum diiudicet. Tulerunt homines sibi iudicium, et non mihi illud dimittunt, dicit Dominus. Hoc autem dictum est, quia si contigerit de illis perfectis aliquem, uel in paruo peccare, non mox prodatur.



CAP. 55.---Quod iusta obedientia iustis muneribas remuneretur.

 Quidam ex patribus in extasi positus, uidit quatuor ordines ante Deum:  et primus quidem ordo erat hominum infirmantium, et gratias agentium Deo. Secundus uero erat eorum qui hospitalitatem sectantur, et in hoc ministrant. Tertius uero illorum qui solitudinem sectantur. Quartus uero illorum qui propter Deum in obedientia subiecti sunt patribus. Erat ergo illis tribus ordinibus hic ordo superior qui obedientiam exhibebat, et habebat torquem aureum, et maiorem gloriam pre ceteris possidebat. Dicit autem senex ei qui sibi hoc in extasi demonstrabat, quia isti alii omnes habent aliquam requiem ad implendas proprias uoluntates. Hic ergo qui obedientiam exercet, omnes uoluntates relinquit, totus pendet in uoluntate Patris iubentis, et ideo maiorem gloriam pre ceteris est sortitus.



CAP. 56.---De illis qui ex industria peccant, et promittunt sibi quamdam impunitatem peccandi propter largitionem eleemosynarum.


 Sed nec hoc pretereundum putauimus quod quidam ex industria peccantes, propter eleemosynarum largitionem quamdam sibi promittunt impunitatem. Eleemosyna enim extinguit peccatum, iuxta illud: Ignem ardentem extinguit aqua, et eleemosyna extinguit peccatum. Sed ea que aut necessitate, aut casu, aut qualibet fiunt fragilitate. Ea uero que ex industria ad cuiuslibet libidinem explendam idcirco fiunt ut eleemosynis redimantur, nequaquam eis redimi possunt: quia qui hoc perpetrant uidentur Deum mercede conducere, ut eis impune peccare liceat. Non  ergo idcirco quis peccare debet ut eleemosynam faciat: sed ideo eleemosynam facere debet, quia peccauit. Mentem enim et corpus que libido traxit ad culpam, afflictio et contritio debet reducere ad ueniam.



CAP. 57.---De his qui peracta penitentia ad pristina redeunt uolutabra.

 De his uero non incongrue dilectio tua apostolicam sedem credidit consulendam, qui peracta penitentia, tanquam canes ac sues, ad uomitus pristinos et ad uolutabra redeuntes, et militie cingulum, et ludicras uoluptates, et noua coniugia, et inhibitos denuo appetiere concubitus, quorum professam incontinentiam generati post absolutionem filii prodiderunt; de quibus:  quia iam suffugium non habent penitendi, id duximus decernendum, ut sola intra Ecclesiam fidelibus oratione iungantur, sacre mysteriorum celebritati, quamuis non mereantur, intersint. A Dominice autem mense conuiuio segregentur, ut hac saltem districtione correcti, et ipsi sua errata castigent et aliis exemplum tribuant, quatenus ab obscenis cupiditatibus retrahantur: quibus tamen quoniam carnali fragilitate ceciderunt, uiatico munere, cum ad Dominum ceperint proficisci, per communionis gratiam uolumus subuenire. Quam formam et circa mulieres, que se post penitentiam talibus pollutionibus deuinxerunt, seruandam esse censemus.



CAP. 58.---De penitente femina que defuncto uiro aliis nubere presumpserit.

  Penitentes femine que defunctis uiris aliis nubere presumpserint, uel suspecta, uel interdicta familiaritate cum extraneo uixerint, cum eodem ab Ecclesie liminibus arceantur. Hec etiam de uiris in penitentia positis placuit obseruari.



CAP. 59.---Quod in danda penitentia nulla sit personarum acceptio.

 Quia igitur Apostolo teste non est personarum acceptio apud Deum, et in omnibus iudiciis seruanda non est, multo magis in hoc penitentie iudicio precaueri debet, ut nullus sacerdotum unquam, aut gratia, aut odio alicuius persone secus iudicet, quam quod in canonibus sacris inuenerit:  aut quod illi secundum sanctarum Scripturarum auctoritatem, et ecclesiasticam consuetudinem rectius uisum fuerit. Si ergo medici qui corporibus medicinam inferre conantur, nequaquam propter persone cuiuslibet acceptionem his quos sanare cupiunt, cauterio, aut ferro, aut duris aliis quibuslibet rebus parcunt: multo magis his obseruandum est, qui non corporum sed animarum medici existunt, neque enim pensanda est penitentia quantitate temporis, sed ardore mentis, et mortificatione corporis. Cor autem contritum et humiliatum Deus non despicit.



CAP. 60.---De illis qui peccata sua sine condigna penitentia sibi relaxari falluntur.

 Quisquis ergo malorum operum sine condigna penitentia quemquam ueniam  a Deo percipere posse dixerit, penitus errat, et, cum deceptus alios decipere festinat, duplici noxa constringitur: hoc est, proprii erroris et aliene deceptionis.



CAP. 61.---Quod tam diu laborare quisque debeat donec possideat Christum.

 Usque tunc laborare debet homo, usquequo possideat Christum. Qui autem illum semel adeptus fuerit, iam non laborat. Permittit tamen Dominus laborare electos suos, ut rememorentur tribulationum laboris, unde semetipsos custodiant, timentes ne tantos labores amittant. Nam et filios Isrel ideo Deus per desertum quadraginta annis circumduxit, ut rememoratis tribulationibus, non redirent retrorsum.



CAP. 62.---Ut nullus episcopus seu presbyter alterius penitentem sine litteris sui episcopi suscipiat.


 Curandum uero maxime et omni cautela preuidendum, ne quis fratrum cepiscoporumque nostrorum, aut etiam presbyterorum in alterius ciuitate uel diecesi penitentem, uel sub manu positum sacerdotis, aut eum qui reconciliatum se esse dixerit, sine episcopi uel presbyteri testimonio, et litteris, ad cuius pertinet parochiam, suscipiat.



CAP. 63.---Ut penitentes secundum canones nisi peracta penitentia communicare non debeant.

 Penitentes non debent communicare ante consummationem penitentie.



CAP. 64.---Quod pro ethnico et publicano sit habendus, qui pro peccato commisso penitere noluerit.


 Erga eum qui pro peccato commisso non penitet, tales esse debemus, sicut Dominus precepit dicens: Sit tibi sicut ethnicus et publicanus, et sicut Apostolus iubet: Subtrahite, inquit, uos ab omni fratre inordinate ambulante, secundum traditionem quam tradidi uobis.



CAP. 65.---Quod a licitis se abstinere debeat, qui illicita se commisisse meminerit.

 Qui se illicita meminit commisisse, a licitis etiam studeat abstinere: quatenus per hoc Conditori suo satisfaciat, ut qui commisit prohibita, sibimetipsi abscindere debeat etiam concessa.



CAP. 66.---Ut nullus post penitentie actionem ad militiam secularem redire debeat.


 Contrarium est omnino ecclesiasticis regulis, post penitentie actionem redire ad militiam secularem. Cum Apostolus dicat: Nemo militans Deo, implicat se secularibus negotiis. Unde non est liber a laqueis diaboli, qui se militie mundane uoluerit implicare.



CAP. 67.---De illis qui, relicto religionis proposito, ad seculum redeunt.

 Hi qui post sancte religionis propositum apostatant, et ad seculum redeunt, et postmodum penitentie remedia non requirunt, communionem non accipiant sine penitentia: quos etiam iubemus ad clericatus officium non admitti, et quicunque ille est post penitentiam  habitum secularem non presumat. Quod si presumpserit, ab Ecclesia alienus habeatur.



CAP. 68.---Quod nullus religiosus et sanctus careat peccato.

 Nullus sanctus et uerus caret peccato: nec tamen ex hoc desinit esse iustus uel sanctus, cum affectu teneat sanctitatem. Non enim nature uiribus, sed propositi adiumento per Dei gratiam acquirimus sanctitatem: et ideo ueraciter se omnes sancti pronuntiant peccatores, quia in ueritate habent quod plangant, et si non reprehensione conscientie, certe mobilitate et mutabilitate preuaricatricis nature.



CAP. 69.---Ut penitentes a conuiuiis et ornamentis abstinere debeant.

  Quod penitentes a conuiuiis et ornamentis atque alba ueste abstinere debeant, et discordes pellantur ab ecclesia, donec ad pacem redeant.



CAP. 70.---Ut presbyter penitentem non reconciliet, nisi episcopus suus iubeat.

 Ut presbyter non interrogato episcopo non reconciliet penitentem, nisi absentia episcopi, necessitate compellente.



CAP. 71.---Ut nullus in ecclesiastico ordine per manus impositionem remedium accipiat penitendi.

 Alienum est autem a consuetudine ecclesiastica, ut qui in presbyterali honore, aut in diaconii gradu fuerint consecrati, hi pro crimine aliquo suo per  manus impositionem remedium accipiant penitendi. Quod sine dubio ex apostolica traditione descendit, secundum quod scriptum est: Sacerdos si peccauerit, quis orabit pro illo? Unde huiusmodi lapsis ad promerendam misericordiam Dei priuata est expetenda secessio. Ubi illis satisfactio si fuerit digna, sit etiam fructuosa.



CAP. 72.---Ut ordinati in grauioribus peccatis deprehensi, non manus impositionem ut laici accipere debeant.

 Item confirmatum est, ut si quando presbyteri uel diaconi in reliqua grauiore culpa conuicti fuerint, qua eos a ministerio necesse sit remoueri, non eis manus aliquam penitentibus uel tanquam fidelibus laicis  imponatur, neque permittendum ut rebaptizati ad clericatus gradum promoueantur.



CAP. 73.---De clericis qui corporali delicto delinquunt si restaurari possint.

 Nulla est in huiuscemodi sententiis decretorum diuersitas intelligenda, quod alibi legitur in lapsu corporali restaurandum honoris gradum post penitentiam. Alibi post huiusmodi delictum, nequaquam reparandum prioris ordinis meritum, hec enim diuersitas hoc modo distinguitur. Illos enim ad pristinos officii gradus redire precepit canon, quos penitentie precesserit satisfactio, uel digna peccatorum confessio. At contra hi qui neque a uitio corporis emendantur: ad hoc ipsum carnale delictum quod admittunt, etiam uindicare quadam superstitiosa temeritate  nituntur, nec gradum utique honoris, nec gratiam communionis recipiant.



CAP. 74.---De his qui altario Dei deseruiunt, si subito flenda carnis fragilitate corruerint.

 Hi qui altario Dei deseruiunt, si subito flenda carnis fragilitate corruerint, et Domino respiciente digne penituerint, ita ut mortificato corpore, cordis contriti sacrificium Deo offerrant, maneat in potestate pontificis, uel ueraciter afflictos non diu suspendere, uel desidiosos prolixiore tempore, ab Ecclesie corpore segregare: ita tamen ut sic officiorum suorum loca recipiant, ne possint ad altiora officia ulterius promoueri: quod si iterato uelut canes ad uomitum reuersi fuerint, et  uelut sues in uolutabris immersi iacuerint, non solum dignitate officii careant, sed etiam sanctam communionem nonnisi in exitu percipiant.



CAP. 75.---Quod coniugati in Quadragesima abstinere debeant ab uxoribus.

 Qui in Quadragesima ante Pascha cognouerit uxorem suam, et noluerit abstinere ab ea, unum annum peniteat, aut pretium uidelicet uiginti quinque solidorum ad Ecclesiam tribuat, aut pauperibus diuidat. Si per ebrietatem et sine consuetudine acciderit, quadraginta dies peniteat.



CAP. 76.---De illis qui in Quadragesime diebus carnem manducare presumunt.

  Quicunque in Quadragesime diebus esum carnium presumpserit attentare, non solum reus erit resurrectionis Dominice, uerum etiam alienus ab eiusdem diei sancta communione. Et hoc illi cumuletur ad penam, ut in ipsius anni circulo ab omni esu carnium abstineat: quia sacris diebus abstinentie oblitus est disciplinam.



CAP. 77.---De fratre non peccante ad mortem, et ad mortem.

 Qui scit fratrem suum peccare non ad mortem, postulet pro eo, et dabit ei uitam Deus. Si quis usque ad mortem peccat, quia est peccatum usque ad mortem, non pro illo dico, ut roget quis.



CAP. 78.---Quod difficile sit grauiter peccanti sub gradu manere in gradu.


 Quicunque dignitatem gradus diuini non custodiunt, contenti fiant animam saluare: reuerti enim in eum gradum in quo antea fuerant, difficile est.



CAP. 79.---De eadem re.

 Qui sub gradu peccat, debet excommunicari, quia magna est dignitas huius nominis: tamen potest redimere animam suam post penitentiam, ad priorem enim gradum uenire difficile est.



CAP. 80.---De eadem re.

Qui sub gradu cecidit, post penitentiam contentus fiat baptizare, communionem infirmis dare, et  altario tantummodo ministrare.



CAP. 81.---De eadem re.

 Isidorus in euangelio Ephesi prepositum, id est, sacerdotem ostendit iuxta Malachiam qui dicit: Labia sacerdotis custodiunt scientiam, et legem exquirent ex ore eius: quia angelus Domini exercituum est. Candelabrum enim angeli doctrina sacerdotis, uel honor potestatis, quam gestat intelligitur. Candelabrum enim sacerdotis: quia carismata intelliguntur honoris, tunc penitus iuxta Ioannem mouetur, quando post delicta, neglecta penitentia, admissa scelera non deflentur. Non enim dicit, quia cecidisti mouebo candelabrum tuum, sed nisi penitentiam egeris, mouebo candelabrum tuum.



CAP. 82.---Quod post septem annos penitentem sacerdotem censura canonum in pristinum statum remeare precipiat.


 Canonum censura post septem annos remeare penitentem sacerdotem in statum pristinum precepit, non expletione proprii arbitrii, sed potius ex sententia diuini iudicii. Nam legitur, quia Maria soror Aaron prophetissa, dum obtrectationis aduersus Mosen incurrisset delictum, illico stigmate lepre percussa est. Quumque petisset Mosen ut emundaretur, precepit eam extra castra egredi septem diebus, et post emundationem rursus eam castris reuerti. Maria ergo soror Aaron caro intelligitur sacerdotis. Que dum superbie dedita sordidissimis corruptionum maculatur erroribus moretur extra  castra septem diebus, id est, a collegio Ecclesie sancte septem annis proiiciatur, quibus post emendationem uitiorum, loci siue pristine dignitatis recipiat meritum.



CAP. 83.---De populi necessario quod inultum soleat preterire.

 Preuideat ergo dilectio uestra hactenus talia transisse, et aduertite quod utique ut dicitis necessitas imperauit, in pace etiam Ecclesias constitutas non posse presumere, sed ut sepe accidit, quoties a populis, aut a turba peccatur, quia in omnes propter multitudinem non potest uindicari inultum solere transire. Priora ergo dimittenda dico Dei iudicio, de  reliquo maxima sollicitudine precauendum, non enim hic, ut mihi uidetur, iste doctor apostolicus dicit non necessariam esse populo pro male commissis agere penitentiam, sed quia in omnes propter multitudinem non potest uindicari, priora dimittenda Dei iudicio, de reliquo maxima solicitudine precauendum, ne fiant.



CAP. 84.---De illis qui scabiem, aut uermiculos comedunt, uel urinam bibunt.

 Qui comedit scabiem, aut uermiculos, qui pediculi dicuntur, uel urinam bibit, siue stercora comedit: si infantes sint uel pueri, uapulent; si in uirili etate, uiginti dies peniteant: et utrique cum impositione manus episcopi sanentur.



CAP. 85.---De illis qui animalia a bestiis dilacerata, uel laqueis strangulata comedunt.


 Animalia que a lupis, seu canibus lacerantur, non sunt comedenda, nec ceruus, nec capreus, si mortui inuenti fuerint, nisi forte ab homine adhuc uiua occidantur prius, sed porcis et canibus dentur. Aues uero et cetera animalia, si in retibus strangulantur, non sunt comedenda: nec si accipiter oppresserit, et si sic mortua inueniuntur: quia in Actibus apostolorum precipitur abstinere a fornicatione, a sanguine, et suffocato, et idololatria.



CAP. 86.---De apibus, si occiderint hominem.

 Apes si occidunt hominem, ipse quoque occidi festinentur, mel tamen manducetur.



CAP. 87.---De porcis et gallinis, si sanguinem hominis comederint.


 Si porci uel galline sanguinem hominis comedunt, mox occidantur, et intralia proiiciantur, et cetera caro manducetur. Si autem tardatur occisio, non manducetur. Si autem cadauera lacerauerint mortuorum, macerentur, et post anni circulum comedantur. Si autem porci occiderint hominem, statim interficiantur, et sepeliantur.



CAP. 88.---De illis qui carnem immundam, uel morticinam comedunt.

 Qui manducat carnem immundam, aut morticinam, aut dilaceratam a bestiis, XL dies peniteat: si enim necessitate famis contingit, multo leuius est.



CAP. 89.---De illis qui cibum immunda manu tactum comederint, uel si canis, aut aliquod animal immundum cibum tetigerit.


 Quod si casu quis immunda manu cibum tangit, uel si canis, uel pilax, aut cattus, musue, aut animal immundum, sanguinem hominis edit, non nocet, et qui pro necessitate famis manducat animal quod immundum uidetur, uel auem, uel bestiam, misericorditer peniteat.



CAP. 90.---De illis qui sanguine, uel aliquo immundo polluuntur.

 Qui sanguine, uel quocunque immundo polluitur, si nescit qui manducat, leue est: si autem scit, peniteat iuxta modum pollutionis.



CAP. 91.---De illis qui sanguinem, aut semen biberint


 Qui sanguinem, aut semen biberit, sciens pro aliqua re, tres annos peniteat.



CAP. 92.---De piscibus mortuis in flumine inuentis.

 Piscis mortuus in flumine inuentus non est edendus: quia non est uenatio hominis: si uero piscando tactus fuerit, et ipso die inuentus fuerit, qui non hesitat, manducet, qui autem dubitat, non manducet.



CAP. 93.---De clericis qui a demonio uexantur.

 Si quis clericus uexatus fuerit a demonio, decem annos peniteat, et inter audientes stet, et ad sacros ordines non adducatur. Si bene egerit, et per Dei gratiam liberatus fuerit, sit in reliquis officiis ecclesiasticis.



CAP. 94.---De illis qui parentum honorem non seruant

 Si quis inhonorauerit patrem aut matrem, tres annos peniteat. Quod si manum leuauerit, aut ei percussionem intulerit, septem annos peniteat.



CAP. 95.---Quod penitenti nulla negocia exercere conueniat.

 Qualitas lucri negociantem, aut excusat, aut arguit: quia est honestus questus, et turpis. uerumtamen penitenti utilius est dispendia pati, quam periculis negotiationis obstringi: quia difficile est inter ementes, uendentesque commertium, non interuenire peccatum.



CAP. 96.---Ut sacerdotes nulli penitentiam iniungant ex corde, sed ex auctoritate.


 Omnibus his actis uentilata est ratio penitentie, ut sacerdotes certius intelligerent, quomodo confessiones recipere et penitentiam secundum canonicam institutionem penitentibus deberent indicare.



CAP. 97.---Ut unusquisque presbyter octo principalia uitia per ordinem sciat.

 uentilata est ratio octo principalium uitiorum, ut unusquisque diuersitatem illorum sciat, et ab illis domino auxiliante se intelligat custodire, et aliis predicare.



CAP. 98.---Ut sacerdotes diligenter examinent confitentium peccata.

  Ut episcopi et presbyteri examinent qualiter confitentibus peccata diiudicent, et tempus penitentie constituant.



CAP. 99.---Ut singuli presbyteri capitula auctoritatiua habeant ad succurrendum penitentibus.

 Ut unusquisque presbyter capitula habeat de maioribus, uel minoribus uitiis, per que cognoscere ualeat, uel predicare subditis, ut caueant ab insidiis diaboli.



CAP. 100.---De presbyteris qui culpas peccantium reticent, uel minus digne penitentes ad reconciliationem adducunt.

 Ut nemo presbyterorum xenium uel quodcunque emolumentum temporale,  imo detrimentum spiritale a quocunque publice peccante, uel incestuoso accipiat, ut episcopo, uel ministris eius peccatum illius reticeat: nec pro respectu cuiusque persone, aut consanguinitatis, uel familiaritatis, alienis communicans peccatis, hoc episcopo innotescere detrectet, nec a quoquam penitente, aut gratia, aut fauore, aut munus suscipere presumat, aut minus digne penitentem ad reconciliationem adducat, et ei testimonium reconciliationis ferat, uel quocunque liuore alium quenlibet dignius penitentem a reconciliatione remoueat: quia hoc symoniacum, et Deo et hominibus contrarium est.



CAP. 101.---De illis qui truncationes membrorum fecerint.

 Qui per rixam ictu debilem, uel deformem hominem fecerit, reddat impensas medici, et medium annum peniteat. Si non habuerit unde reddat, annum unum peniteat. Si laicus per dolum sanguinem effuderit, reddat illi tantum quantum nocuit: et si non habet unde reddat, soluat in opera proximi sui, quam diu ille infirmus est, et postea XL dies in pane et aqua peniteat.



CAP. 102.---De eadem re.

 Qui ictum proximo dederit, et non nocuerit, tres dies peniteat in pane et aqua. Si clericus, annum uel dimidium. Si quis alicui quodlibet membrum uoluntate sua truncauerit, tres annos peniteat, unum  ex his in pane et aqua. Paruuli inuicem se percutientes, tres dies: Si uero adolescentes, XX dies peniteant.



CAP. 103.---De illis qui ducatum prestant, et depredatores super Christianos ducunt.

 Si quis prebet ducatum super Christianos ut depredentur, et non acciderit strages Christianorum, tres annos peniteat. Sin uero, eiectis armis, usque ad mortem mundo mortuus uiuat.



CAP. 104.---De illis qui per amorem uenefici fiunt.

 Si quis per amorem ueneficus fit, et neminem perdiderit. Si clericus est, annum peniteat, in pane et aqua. Si subdiaconus, duo. Si diaconus, tres, unum  ex his in pane et aqua, et laicus dimidium annum peniteat, maxime si per hoc mulieris partum quisque deceperit, tres annos unusquisque superaugeat in pane et aqua, ne homicidiis reus sit.



CAP. 105.---De illis qui hereticis, nescientes, uel scientes se in aliquibus commiscuerint.

 Si quis dederit, aut exceperit communionem de manu heretici, et nescit quod catholica Ecclesia contradicit, postea intelligens: annum integrum peniteat. Si autem scit, et neglexerit, et postea penitentiam egerit, decem annos peniteat, alii iudicant septem: et humanius u annos peniteat. Si quis permiserit hereticum Missam suam celebrare in Ecclesia catholica,  et nescit, XL dies peniteat. Si pro reuerentia eius, annum integrum peniteat. Si pro damnatione Ecclesie catholice, et consuetudine Romanorum proiiciatur ab Ecclesia sicut hereticus, nisi habeat penitentiam, si habuerit, X annos peniteat. Si recesserit ab Ecclesia catholica in congregationem hereticorum, et alios persuaserit, postea penitentiam egerit, XII annos peniteat: quatuor annos extra Ecclesiam, et sex inter auditores, et duo adhuc extra communionem. De his in canone dicitur, ut X anno communionem sine oblatione recipiant. Si episcopus aut abbas iubet monacho suo pro hereticis mortuis Missas cantare, non licet, et non expedit obedire eis. Si presbytero contigerit, ubi Missam cantauerit, et alius recitauerit  nomina mortuorum, et simul nominauerit hereticos cum catholicis, si post Missam intellexerit, hebdomadam peniteat. Si frequenter fecerit, annum integrum peniteat. Si quis autem pro morte heretici Missam ordinauerit, et pro religione sua eius reliquias ibi tenuerit, et nescit differentiam catholice fidei, et postea intellexerit, penitentiamque egerit, reliquias ibi debet igne concremare, et annum peniteat. Si autem scit et neglexerit, penitentia commotus, decem annos peniteat. Si quis a fide catholica discesserit sine ulla necessitate, et postea ex toto animo penitentiam acceperit, tres annos extra Ecclesiam, id est, inter audientes iuxta. Nicenum concilium, septem annos in Ecclesiis inter penitentes, et duos annos adhuc extra communionem  peniteat.



CAP. 106.---De illis qui comedunt, aut bibunt ab immundis animalibus tactum, uel intinctum.

 Qui comedit, uel bibit intinctum a familiari bestia, id est, cane, uel catto, et scit, C psalmos cantet, si nescit, duos dies ieiunet, uel si redimere uoluerit, L psalmos cantet. Qui dederit alicui liquorem in quo mus, uel mustela mortua inuenta sunt, si laicus est, septem dies peniteat. Si in cenobiis contigerit, CCC Psalmos cantet. Qui postea nouerit quod talem potum biberit, CL psalmos cantet. Si quis semicoctum comederit inscius, tres dies peniteat, uel Psalterium cantet. Sciens autem, septem dies peniteat. Pro modico  furto, XX dies peniteat, qui est XX annorum, puer qui est X annorum aliquid furti faciens, septem dies peniteat. Si quis tinxerit manum in aliquo cibo liquido, et non idonea manu, C palmatis emendetur. Si in farina, aut in aliquo cibo sicco, aut in pulte, aut in lacte coagulato mus, uel mustela mortua inueniuntur, quod in circuitu eius est totum, proiicietur foras, quod reliquum est, manducetur.



CAP. 107.---Quod diabolus internas cogitationes anime non uideat, sed ex motu corporis intelligat.

 Internas anime cogitationes diabolum non uidere certissimum est, motiuas corporis ab illo et affectationum indiciis colligi experimento didicimus: secreta autem cordis solus ille nouit  ad quem dicitur: Tu solus nosti corda filiorum hominum.



CAP. 108.---De eadem re.

 Non omnes male cogitationes nostre semper diaboli instinctu excitantur: sed aliquoties ex nostri arbitrii motu emergunt. Bone autem cogitationes semper a Deo sunt.



CAP. 109.---De illis qui alios in culpa sua defendere nituntur.

 Reos sanguinis non defendat Ecclesia: ne effusione sanguinis particeps fiat.



CAP. 110.---De eadem re.

 Ut qui alium in culpa sua defendere, uel excusare nititur, excommunicetur.



CAP. 111.---Ut penitentia coniugatis ex consensu detur.


 Ut penitentia coniugatis ex consensu amborum detur. Penitentiam coniugatis, non nisi ex consensu dandam.



CAP. 112.---Quot modis anime defunctorum solui debeant.

 Anime defunctorum quatuor modis soluuntur, aut oblationibus sacerdotum, aut precibus sanctorum, aut charorum eleemosynis, aut ieiunio cognatorum.



CAP. 113.---De nutriendis infirmis.

 Nutrire infirmos, et fouere Christum nichil interest, nutriendus enim est infirmus:  quia Christus infirmum se esse profitebitur.



CAP. 114.---Quod non noceant preterita, si non placeant presentia.

 Non nocent mala preterita, si non placeant presentia, precipue si multis eleemosynis sint expiata.



CAP. 115.---De illis qui hospites recipere neglexerint.

 Quicunque hospites non recipit in domo sua, sicut Dominus precepit, et propter hoc regna celorum promisit, quanto tempore hospitibus humanitatem denegauerat, et mandata euangelica iuxta possibilitatem suam non adimpleuerat, nec pedes lauabat, nec eleemosynam  fecerat, tanto tempore pleniter in pane et aqua, si non emendet, peniteat.



CAP. 116.---Ut clerici superflua pauperibus erogent.

 Clericus habens superflua, donet ea pauperibus. Sin autem, post peniteat tempore quo uiuat, in contritione, in penitentia remotus uiuat.



CAP. 117.---De illo qui alicui fratri suum imputat peccatum, nisi prius seorsum eum arguerit.

 Qui peccatum imputando fratri imponit, priusquam seorsum arguat eum, satisfaciens ei, tres dies peniteat.



CAP. 118.---De illis qui diu reticent peccata sua.

 Sciendum uero est, quanto quis tempore moratur in peccatis, tanto ei augenda est penitentia.



CAP. 119.---De illis qui aliquem in ira percusserint.


 Si quis alium per iram percusserit, et sanguinem effuderit, si laicus est, XX dies peniteat: clericus, XXX. Illi autem qui gradum habent, amplius pelli debent, diaconus sex menses, presbyter unum annum, episcopus duos annos et sex menses.



CAP. 120.---De illis qui ad feriendum hominem surrexerint, uolentes eum occidere, sed non potuerunt.

 Qui ad feriendum hominem surrexerit, uolens eum occidere, tres hebdomadas peniteat. Si clericus fuerit, sex menses: quod etsi uulnerauerit, XL dies. Si clericus clericum,  annum totum, sed et pecuniam pro modo uulneris cui inflixit, tribuat.



CAP. 121.---De illis qui reticuerint peccatum fratris quod est ad mortem.

 Qui reticuerit delictum fratris quod est usque ad mortem, neque eum corripuerit, iuxta regulam euangelicam, primo inter se, et ipsum solum, deinde inter alios, deinde ad Ecclesiam culpam referens, si necesse fuerit, et quanto tempore fuit, tanto peniteat.



CAP. 122.---Quod non liceat diacono, alicui dare penitentiam.

 Non licet diacono alicui dare penitentiam: sed episcopus, aut presbyter dare debet.



CAP. 123---Ut penitentia que dilata est, cum petita fuerit non negetur.


 Dissimulatio hec potest non de contemptu esse remedii, sed de metu grauius delinquendi, unde penitentia que dilata est, cum studiosius petita fuerit non negetur, ut quoquomodo ad indulgentie medicinam anima uulnerata perueniat.



CAP. 124.---De illis qui despiciunt eos qui fideliter agapas fecerint.

 Si quis despicit eos qui fideliter agapas, id est, conuiuia pauperibus exhibent, et propter honorem Dei conuocant fratres, et noluerit communicare huiuscemodi uocationibus, paruipendens quod geritur, anathema sit.



CAP. 125.---De illis qui dicunt se non habere peccata.


 Item placuit, ut quod ait sanctus apostolus Ioannes: Si dixerimus quia peccatum non habemus, nosipsos decipimus, et ueritas in nobis non est. Quisquis sic accipiendum putauerit, ut dicat propter humilitatem non oportere dici nos non habere peccatum, non quia uere ita est, anathema sit. Sequitur enim, et adiungit apostolus: Si autem confessi fuerimus peccata nostra, fidelis est et iustus, qui remittat nobis peccata, et mundet nos ab omni iniquitate. Ubi satis apparet, hoc non tantum humiliter, sed etiam ueraciter dici: poterat enim apost. dicere: Si dixerimus, non habemus peccatum, nosipsos extollimus, et humilitas in nobis non est. Sed cum ait: Nosipsos  decipimus, et ueritas in nobis non est: satis ostendit eum qui dixerit se non habere peccatum, non uerum loqui, sed falsum.



CAP. 126.---De illis qui dicunt sanctos in oratione Dominica, Dimitte nobis debita nostra, non pro se sed pro aliis dicere.

 Item placuit ut quicunque dixerit in oratione Dominica, ideo dicere sanctos: Dimitte nobis debita nostra, ut pro seipsis hoc non dicant: quia non est eis necessaria ista petitio, sed pro aliis qui sunt in suo populo peccatores, et ideo non dicere unumquemque sanctorum, Dimitte peccata mea, sed Dimitte nobis debita nostra, ut hoc pro aliis potius, quam pro se iustus petere intelligatur, anathema sit. Sanctus enim et iustus erat  apostolus Iacobus, cum dicebat: In multis enim offendimus omnes. Nam quare additum est omnes: nisi ut ista sententia conueniret? Et in Psalmo ubi legitur: Ne intres in iudicium cum seruo tuo, quia non iustificabitur in conspectu tuo omnis uiuens. Et in oratione sapientissimi Salomonis: Non est homo qui non peccauit. Et in libro sancti Iob: In manu omnis hominis signum, ut sciat omnis homo infirmitatem suam. Unde etiam Daniel sanctus et iustus, cum in oratione pluraliter diceret: Peccauimus, iniquitatem fecimus, etc., que ibi ueraciter et humiliter confitetur, ne putaretur, quemadmodum quidam sentiunt, hoc non de suis, sed de populi sui potius dixisse peccatis, postea dixit: Cum orarem, et confiterer peccata mea, et peccata  populi mei Domino Deo meo. Noluit dicere peccata nostra, sed populi sui dixit et sua: quoniam futuros istos qui tam male intelligerent, tanquam propheta preuidit.



CAP. 127.---De illis qui episcopis suis clam sua confitentur peccata, et postea negare uoluerint.

 Item placuit, ut si quando episcopus dicit aliquem sibi soli proprium crimen fuisse confessum, atque ille postea negat, et penitere noluerit, non putet ad iniuriam suam episcopus pertinere, quod illi soli non creditur, et si scrupulo proprie conscientie se dicit neganti nolle communicare, secrete tamen interdicat ei communionem, donec obtemperet.



CAP. 128.---De illis penitentibus qui attente leges penitentie exsequuntur.


 Penitentes qui attente leges penitentie exsequuntur, si casu in itinere, uel in mari mortui fuerint, ubi eis subueniri non potuit, memoria eorum, et orationibus, et oblationibus commendetur.



CAP. 129.---De illis qui se affligunt de obitu charorum.

 Nos autem qui nouimus, qui hoc credimus et docemus, contristari nimium de obeuntibus non debemus, ne quod apud alios pietatis tenet speciem, hoc magis nobis in culpa sit. Nam diffidentie quodammodo genus est contra hoc, quod quisque predicator querit iustitiam amans, dicente  Apostolo: Nolumus autem uos ignorare, fratres, de dormientibus ut non constristemini, sicut et ceteri qui spem non habent. Hac itaque, frater carissime, ratione prospecta studendum nobis est, ut sicut diximus, non de mortuis affligamur, sed affectum uiuentibus impendamus, quibus et pietas ad utilitatem, et sit ad fructum dilectio. Desine igitur, carissime, merorem, et assume spiritalem fructum letitie, ad utilitatem sancte Dei Ecclesie, seruorumque eius profectum, et uite huius quecunque sunt spatia, eternis diuinisque officiis illustrare contende, ut qui insignem te prestitit, reddat sibi per secula clariorem.



CAP. 130.---De illis qui sibiipsis uoluntarie mortem inferunt.

  Placuit ut hi qui sibiipsis uoluntarie, aut per ferrum, aut per uenenum, aut per precipitium, aut per suspendium, uel quolibet modo inferunt mortem, nulla pro illis in oblatione commemoratio fiat, neque cum Psalmis ad sepulturam eorum cadauera deducantur. Multi enim sibi hoc per ignorantiam usurparunt. Similiter et de his placuit fieri, qui pro suis sceleribus puniuntur.



CAP. 131.---De eadem re.

 Quicunque se propria uoluntate, aut in aquam iactauerit, aut collum ligauerit, aut de arbore precipitauerit, aut ferro percusserit aut cuilibet uoluntarie se morti  tradiderit, istius oblatio non recipiatur.



CAP. 132.---De illis qui cum infidelibus cibum sumere presumpserint.

 Si uero quis clericus uel fidelis cum Iudeis cibum sumpserit, placuit eum a communione abstineri, ut debeat emendari.



CAP. 133.---De illis qui apostatant, et ad idololatriam se conuertunt.

 Adiectum est etiam quosdam Christianos ad apostasiam, quod dici nefas est, transeuntes, et idolorum cultu, ac sacrificiorum contaminatione profanatos, quos a Christi corpore et sanguine, quo dudum redempti fuerant renascendo, iubemus abscindi: et si resipiscentes forte aliquando fuerint ad lamenta conuersi, his quandiu uiuunt agenda  penitentia est: et in ultimo fine suo reconciliationis gratia tribuenda, dicente Domino: Nolo mortem peccatoris, sed ut conuertatur et uiuat.



CAP. 134.---De eadem re.

 De his qui apostatant, et raro se ad Ecclesiam representant, nec quidem penitentiam agere querunt, et postea in infirmitate arrepti petunt communionem, placuit non dandam eis communionem, nisi reuelauerint eorum rectam fidem, et egerint fructus dignos penitentie.



CAP. 135.---De illis qui Christiana mancipia captiuauerint.

 Si quiscunque hominem quolibet ingenio captiuauerit aut transmiserit, tres annos peniteat.



CAP. 136.---De illis qui aream proximi su incenderint.


 Si quis domum uel aream cuiuscunque uoluntarie igne cremauerit, sublata uel incensa omnia restituat, et tribus annis penitentiam agat.



CAP. 137.---De illis qui libidinose obtrectauerint puellam aut mulierem.

 Si quis obtrectauerit puelle aut mulieris pectus, uel turpitudinem earum: si clericus est, quinque dies: si laicus, tres dies peniteat. Monachus uel sacerdos, a ministerio diuino suspensi, si aliquid tale fecerint, uiginti dies peniteant. Scriptum est enim: Neque tetigeritis neque obtrectaueritis turpitudinem feminarum.



CAP. 138.---De illis qui in balneo cum mulieribus se lauerint.


 Si quis in balneo cum mulieribus se lauare presumpserit, tres dies peniteat, et ulterius non presumat.



CAP. 139.---De administratione xenodochie, et decime.

 Si quis xenodochias pauperum administrat, uel decimas populi susceperit, et si quis exinde uel suis secularibus lucris sectandum aliquid subtraxerit, quasi rerum alienarum inuasor: reus damnum restituat, et sub canonico iudicio reformetur, et agat penitentiam tribus annis. Scriptum est enim: Talem dispensatorem Dominus querit, qui sibi de suis nichil usurpet.



CAP. 140.---Ut femine menstruate non offerant.

  Mulieres menstruo tempore non offerant, nec sanctimoniales, nec laice. Si presumpserint, tres hebdomadas peniteant.



CAP. 141.---De illis feminis que ante mundum sanguinem Ecclesiam intrant, et que nupserint his diebus.

 Mulier que intrat Ecclesiam ante mundum sanguinem post partum, si masculum generat, XXXIII dies, si feminam LuI. Si qua autem presumpserit ante tempus prefinitum Ecclesiam intrare, tot dies in pane et aqua peniteat, quot Ecclesia carere debuerat. Qui autem concubuerit cum ea his diebus, decem dies peniteat in pane et aqua.



CAP. 142.---Quod monachi secularibus penitentiam dare non debeant.


 Liberi sint monachi ad dandam penitentiam secularibus.



CAP. 143.---Ut penitentes ante peractam penitentiam non reconcilientur.

 Non reconcilientur penitentes si necessitas non cegerit, nisi post peractam penitentiam.



CAP. 144.---De illis qui ad confessionem ueniunt, necesse est ut primum de liuore inuidie, et auaritia, interrogentur.

 Sane quia de liuore inuidie, et de ira, necnon et de auaritia, ut superius digestum est, oriuntur homicidia, recte, ut arbitror,  censuimus de ipso uitio primum qualiter sacerdotali iudicio canonice penitus sit corrigendum ostendere: ac deinde secundum ordinem uitiorum ita remedium subsequatur, quo facilius undecunque penitens purgari uoluerit, sine dilatione in singulis capitulis inueniatur.



CAP. 145.---De illis qui soli Deo peccata sua confitenda esse affirmant.

 Quidam Deo solummodo confiteri debere dicunt peccata, ut Greci: quidam uero sacerdotibus confitenda esse percensent, ut tota sancta Ecclesia. Quod utrumque non sine magno fructu intra sanctam fit Ecclesiam, ita duntaxat, ut et Deo qui remissor est peccatorum confiteamur peccata nostra, et hoc perfectorum est,  et cum Dauid dicamus: Delictum meum cognitum tibi feci, et iniustitiam meam non abscondi. Dixi, confitebor aduersum me iniustitias meas domino, et tu remisisti impietatem peccati mei. Sed tamen apostoli institutio nobis sequenda est, ut confiteamur alterutrum peccata nostra, et oremus pro inuicem ut saluemur. Confessio itaque que Deo soli fit, quod iustorum est, peccata purgat: ea uero que sacerdoti fit, docet qualiter ipsa purgentur peccata. Deus namque salutis et sanitatis auctor, et largitor, plerumque hanc prebet sue potentie inuisibili administratione, plerumque medicorum operatione.



CAP. 146.---De illis qui accipiunt penitentiam, et plus desiderant temporis constituti expletionem, quam peccati remissionem.


 Multi, quod non sine dolore dicendum est, in penitentia, non tam peccati remissionem, quam temporis constituti expectant expletionem, et si carnium et uini usus eis interdictus est, mutata non uoluntate, sed eiusdem cibi aut potus perceptione, in tantum deliciis suis indulgent, ut deliciosius his interdictis, aliorum ciborum uel potionum appetitu uiuere cognoscantur. Spiritalis autem abstinentia, que in penitentibus potissimum uigere debet, quorumdam ciborum ac potionum perceptiones et desiderium fugere debet. Ille inquam, ille magis parcimonie seruire censendus est, qui sibi non solum quarumdam rerum perceptiones, sed delectationes corporis penitus interdicit.



CAP. 147.---Quod secundum canonum et penitentialium statuta penitentie dande sint.


 Cum igitur omnia consilia canonum que recipiuntur, sint a sacerdotibus legenda et intelligenda, et per ea sit eis uiuendum et predicandum, necessarium duximus, ut ea que ad fidem pertinent, et ubi de extirpandis uitiis, et plantandis uirtutibus scribitur, hoc ab eis crebro legatur, et bene intelligatur, et in populo predicetur.



CAP. 148.---Ut nullus iniustas mensuras, et pondera iniusta, et a ciuibus non collaudata, lucri causa dare presumat.

 Ut mensure et pondera iusta  fiant, sicut in diuinis legibus censitum est, et in capitulari dominico continetur, et iste sacer conuentus statuit. Sic omnibus nobis obseruare placet. Ut si quis iustas mensuras, et iusta pondera lucri causa mutare presumpserit, in pane et aqua uiginti dies peniteat.



CAP. 149.---De matre que infantem suum iuxta ignem posuerat, et sua negligentia mortuus est.

 Mater si iuxta focum infantem posuerit, et alius homo aquam in caldariam miserit, et ebullita aqua infans superfusus mortuus fuerit, pro negligentia mater peniteat, et ille homo securus sit.



CAP. 150.---De ordinatis si ante uel post ordinationem in criminalibus peccatis deprehensi fuerint.


 De his ergo uisum est nobis conscribi qui sacros ordines habent, et ante uel post ordinationem contaminatos in capitalibus criminibus se esse profitentur, in quibus ut mihi uidetur hec distantia esse debet, ut hi qui deprehensi uel capti fuerint publice in periurio, furto, atque fornicatione, et ceteris huiusmodi criminibus, secundum sacrorum canonum instituta a gradu proprio deponantur: quia scandalum est populo Dei, tales personas super se positas habere, quas ultra modum uitiosas constat esse. Nempe inde detrahuntur homines a sacrificio Dei, sicut quondam filiis Heli peccantibus fecisse leguntur, et  rebelles hinc atque contrarii existentes, eorum prauis exempli quotidie peiores fiunt: qui autem de predictis uiris per occultam confessionem mala a se absconse commissa coram oculis Dei, presente etiam sacerdote, qui eis indicturus est penitentiam, confitentur, et semetipsos grauiter deliquisse accusant, si ueraciter penituerint, et se per ieiunia, et eleemosinas, uigiliasque atque sacras orationes cum lacrymis purgare certauerint, his etiam gradu seruato spes uenie de misericordia Dei promittenda est, qui omnes homines uult saluos fieri, et ad agnitionem ueritatis peruenire: neque uult mortem peccatoris, sed ut conuertatur, et uiuat.



CAP. 151.---De uiris ordinatis, quorum occulta peccata sunt.


 De uiris ordinatis quorum occulta peccata sunt, nec manifeste ab aliquo argui possunt, si salubriter compuncti pro peccatis suis confessionem episcopo siue presbytero occulte faciunt, bonum mihi uidetur, ut secundum id quod sibi decretum fuerit ab episcopo, siue presbytero, penitentiam agant, non trepide, nec tarde, sed feruenter et solicite, ac sic se ueniam peccatorum a domino percepturos, et gradum se retenturos confidant.



CAP. 152.---De illa femina que menstruosum suum sanguinem, et semen uiri sui, et testam hominis combusserit, et hec omnia uiro suo ad potandum dederit.

 De his etiam super quibus interrogasti, hoc est, de illa femina, que menstruum  suum sanguinem immiscuit cibo uel potui, et dedit uiro suo ut comederet, et de illa que semen uiri sui in potu bibit, et de ea que testam hominis combussit igni, et uiro suo dedit pro infirmitate uitanda, quali penitentia sint plectende, ut nobis uidetur, tali sententia sunt feriende, sicut magi et arioli: quia magicam artem exercuisse noscuntur. Nam de his qui magicam artem exercuisse noscuntur, et qui auguria attendunt, et diuinationes obseruant, Theodori archiespiscopi gentis Anglorum constitutiones habemus, in quibus scriptum est: Qui immolat demoniis in minimis, uno anno peniteat, qui uero in magnis, decem annos peniteat.



CAP. 153.---Ut nullus alius presumat penitentiam dare, uel confessionem audire, nisi episcopus aut presbyter.


 Sicut enim sacrificium offerre non debent nisi episcopi et presbyteri, quibus claues regni celestis tradite sunt: sic nec penitentium iudicia alii usurpare debent.



CAP. 154.---De eadam re.

 Si autem necessitas euenerit, et presbyter non fuerit presens, diaconus suscipiat penitentem ad sanctam communionem.



CAP. 155.---De temporibus quibus se continere debeant coniugati ab uxoribus.

 In tribus quadragesimis anni, et in die dominico, et in quarta feria, et in sexta feria, coniugales continere se debent, nec illis diebus copulari, quandiu grauata fuerit uxor, id est,  a quo die filius in utero motum fecerit, usque ad partum, a partu post, XXXIII dies si filius est, si autem filia, post LuI.



CAP. 156.---De femina que sponte filium suum occiderit.

Si mater filium suum sponte occiderit, quindecim  annos peniteat, et nunquam mutet, nisi die dominica. Mulier autem paupercula si fecerit pro difficultate nutriendi, septem annos peniteat.



CAP. 157.---De illis qui in dominico die nupserint.

 Si quis nupserit die dominico, petat a Deo indulgentiam, et quatuor dies peniteat.



CAP. 158.---De illis qui confessa iterant.

 Ea que frequenti preuaricatione iterantur, frequenti et sententia condemnantur.



CAP. 159.---De penitentia fidelium, ut confessio eorum non publice fiat, sed priuatim.

 Illam etiam contra  apostolicam regulam presumptionem quam nuper agnoui a quibusdam illicita usurpatione comitti, modis omnibus constituo submoueri, de penitentia scilicet, que a fidelibus postulatur: ne de singulorum peccatorum genere, libellis scripta professio publice recitetur. Conscientiarum sufficiat solis sacerdotibus indicari confessione secreta. Quamuis enim plenitudo fidei uideatur esse laudabilis, que propter Dei timorem apud homines erubescere non uereatur: tamen quia non omnium huiusmodi sunt peccata, ut ea qui penitentiam poscunt, non timeant publicare, amoueatur improbabilis consuetudo, ne multi a penitentie remediis arceantur, dum aut erubescunt, aut metuunt inimicis suis facta reseruari, quibus possint legum constitutione  percelli. Sufficit enim illa confessio que primum Domino fertur, tunc etiam sacerdoti qui pro delictis penitentium precator accedit: tunc enim plures ad penitentiam poterunt prouocari, si populi auribus non publicetur conscientia confitentis.


 FINIS LIBRI NONI DECIMI.



[LIBER uICESIMUS.]



INDEX CAPITULORUM LIBRI uICESIMI.

     CAP. 1. Quod anime humane inter ceteras creaturas ab initio non sint create.
    2. Quod due anime non sint in uno homine, ut quidam dicunt, sed una tantum.
     3. Quod solus homo habeat animam substantiuam.
    4. Ut pecudum anime cum carnis morte finiantur.
    5. Quod anima humana non cum carne moriatur.
    6. Quod homo constet duabus substantiis.
    7. Quod spiritus non tertius sit in substantia hominis, ut quidam affirmant.
    8. Quod Deus sicut ex nichilo bona facere potuit, ita cum uoluit per incarnationis sue mysterium, etiam perdita bona reparauit.
    9. Quod Deus tres uitales spiritus crearet, unum qui carne non tegeretur, alium qui carne tegeretur, sed non cum carne moreretur: tertium qui carne tegeretur, et cum carne moreretur.
    10. Quod homo in prima conditione sua libero arbitrio donatus sit.
     11. Quod omnes homines in preuaricatione Ade naturalem possibilitatem perdidissent.
    12. De eadem re.
    13. Quod homo sic positus sit in paradiso, si obediens  permaneret, quandoque ad celestem patriam, sine carnis morte transiret.
    14. Quod nos carnales in huius exilii cecitate nati, puero in carcere nato, et nutrito comparemur.
    15. Quod nullus per semetipsum bonus fieri possit.
    16. De eadem re.
    17. De eadem re.
    18. Quod gratia diuina non solum peccata dimittat, sed etiam adiuuet ne committantur.
    19. Quod predestinatio Dei ita sit ordinata, ut ea nociua que predestinata sunt electorum precibus solui queant.
    20. Item de predestinatione.
    21. De Dei preuidentia, simul et prouidentia.
     22. Quod diuina eternitas, nec fuisse, nec futurum esse habeat.
    23. Quod cuncta que hominibus fiunt, absque omnipotentis occulto consilio, non ueniant.
    24. De eadem re.
    25. Quod Deus singulis dies suos prefigat, ut minui, nec augeri possint.
    26. Quod Deus nostra peccata dissimulet.
    27. Quod Deus cuncta disponat, et consideret uniuersorum finem.
    28, 29, 30, 31, 32, 33, 34, 35, 36, 37, 38, 39. Item de predestinatione.
    40. De creatione angelorum.
    41. Quod nichil sit incorporeum et inuisibile, preter solum Deum.
     42. Quod omnis creatura sit corporea.
    43. Quod omnes intellectuales nature immortales sint.
    44. Quod apostate angeli ante ruinam liberum arbitrium habeant.
    45. Cur angelorum spiritus irremissibiliter peccarent, eum carnis commixtione non tenerentur.
    46. Quod angeli custodes hominibus preponantur.
    47. Quod singulis hominibus singuli angeli dentur custodes.
    48. Quod dextera Dei sit angelorum pars electa, sinistra autem eius, pars angelorum reproba.
    49. Quod immundi spiritus in hoc celi, terreque medio uagentur.
    50. De hoc si pax in sublimibus retineatur.
     51. Quod diaboli uoluntas semper sit iniqua, potestas autem eius nunquam iniusta.
    52. Quod quatuor modis loquatur Deus ad diabolum, et tribus modis diabolus ad Deum.
    53. Quod non sit palma uictorie, sine labore certaminis.
    54. De creatura, et natura, et ministerio angelorum, et de casu apostatarum angelorum.
    55. Quod supernorum ciuium numerus, et finitus sit, et infinitus.
    56. Quod omnis culpa ante discessum oblationis munere soluatur.
    57. Quod sacra oblatio post mortem animabus prodesse possint, si non sunt culpe indissolubiles.
     58. Quod beatius sit quemquam liberum hinc exire, quam post mortem libertatem querere.
    59. Quod nullus debeat rogare pro peccato, quod est ad mortem.
    60. Ut omnes anime electorum credende sint esse in celo, et iniquorum anime in inferno.
    61. Quod sicut finis non est gaudio bonorum, sic finis non est tormentis malorum.
    62. Quod ita non sit, ut quidam affirmant, quod Deus ob hoc minatus sit eternam penam peccantibus, ut corrigeret a malis.
    63. Cur peccata que cum fine perpetrata sunt, sine fine puniantur.
    64. Quod Deus pius sit, et non pascatur cruciatu  miserorum: iustus autem, et ideo non sedetur in perpetuum ab iniquorum ultione.
    65. De hoc si ante restitutionem corporum anime iustorum in celum rapiantur.
    66. Quod iusti in die iudicii animarum simul, et corporum gloria letabuntur.
    67. De hoc si boni bonos in regno, uel si mali malos in supplicio agnoscant.
    68. De hoc si ignis purgatorius credendus sit, qui post mortem animas a peccatis expurget.
    69. Quod unus sit gehenne ignis, sed non uno modo omnes cruciet.
    70. Quot genera sint oblationis pro defunctis facienda?
    71. Cur sanctorum anime pro peccatoribus non  orent, quando eos in igne eterno ardere prospexerint.
    72. Quod duobus modis uita dicatur, duobus etiam mors intelligatur.
    73. Quod electi, seu reprobi ad loca communia deducantur in tormentis.
    74. De hoc quod in domo Dei multe mansiones sint.
    75. Quod illum quem semel culpa ad penam pertrahit, misericordia ulterius ad ueniam non reducat.
    76. Quod Deus dicatur zelans, dicatur iratus, dicatur penitens, dicatur misericors, dicatur prescius.
    77. Cur Deus suos electos sic permittat mori, ut non in uita illorum ostendat, cuius sanctitatis sint.
    78. Quod miseris mors fiat sine morte.
     79. Quod in inferno peccatoribus ad consolationem ignis non luceat, sed ut magis torqueat.
    80. De eadem re.
    81. Quod humana anima ita immortalis sit, ut et mori possit, et non possit.
    82. Quod corporeus sit ignis gehenne, et non indigeat alia materia, nisi reproborum cruciatu.
    83. Cur anima in corpore manens, et egrediens uideri non possit.
    84. Ut nullus dubitare debeat ea esse inuisibilia, que Deo inuisibili subministrant.
    85. Quod nulla uisibilia uideri, uel cognosci possint, nisi per inuisibilia.
    86. Quod incorporeus spiritus in inferno a corporeo igne affligatur.
     87. Quod incorporeus spiritus uiuificare possit, et ibi teneri, ubi a corporeo igne cruciatur.
    88. De apostatis spiritibus quod incorporei credendi sint.
    89. Quod gehenne ignis corporeus esse credendus sit.
    90. De hoc quod scribitur, Deum nemo uidit unquam, et qualiter illud intelligendum sit.
    91. De duplici pena damnatorum.
    92. De penis impiorum.
    93. De Antichristo.
    94. Quod ante diem iudicii, etiam electi casuri sint in aduentu Antichristi.
    95. De Antichristo.
     96. Item de Antichristo.
    97. Quod in nouissimis omnes Isrelite per predicationem Helie conuerti debeant.
    98. De hoc cur in hac uita sepius bonis male sit, et malis bene.
    99. Quod etiam omnes infideles resurgere debeant ad tormenta, non ad iudicium.
    100. Quod omnes homines resurgere debeant.
    101. De eadem re.
    102. Quod angeli apostate, et impii homines post tormenta quasi suppliciis expurgati, non iustorum societati donetur.
    103. Quod resurrectio fieri debeat in etate perfecte iuuentutis, que profectu non indigeat.
    104. Quod districtus iudex ad iudicium ueniens peccatorem uideat, ut feriat, non ut saluet.
     105. Quod Deus ad iudicium ueniat ad feriendum uidens, et ad saluandum non uidens.
    106. Quod in die iudicii duo ordines in quatuor diuidantur.
    107. Quod liber uite sit ipsa uisio aduenientis iudicis: quia quicquid quis fecerat, ipso uiso statim intelliget.
    108. De gloria sanctorum post iudicium.
    109. Quod finito iudicio incipiat esse seculum nouum, etc.
    110. Contra eos qui dicunt, si post factum iudicium erit conflagratio mundi, ubi tunc esse potuerint sancti, qui non contingantur flamma incendii.




Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER uICESIMUS DE CONTEMPLATIONE.



ARGUMENTUM LIBRI.


Liber hic Speculator uocatur. Speculatur enim de prouidentia et predestinatione diuina, et de aduentu Antichristi, de eius operibus, de resurrectione, de die iudicii, de infernalibus penis, de felicitate perpetue uite.



CAP. 1.---Quod anime humane inter ceteras creaturas ab initio non sint create.

 Animas hominum non esse dicimus ad initio inter ceteras intellectuales naturas, nec semel creatas, ut Origenes fingit: neque cum corporibus per coitum seminari, sicut Luciferiani et Cyrillus, et aliqui Latinorum presumentes affirmant, quasi nature consequentia seruiente: sed dicimus corpus tantum per coniugii copulam seminari, Dei  uero iudicio coagulari in uulua, et fingi, atque formari. Formato iam corpore, animam creari, et infundi, ut uiuat in utero homo ex anima constans, et corpore, egrediaturque uiuus ex utero, plenus substantia. Creationem uero anime, solum creatorem omnium nosse.



CAP. 2.---Quod due anime non sint in uno homine, ut quidam, dicunt sed una tantum.

 Non duas animas esse dicimus in uno homine, sicut quidam Iacob, et alii Syrorum disputatores scribunt, ut una anima sit de qua animetur corpus, et immixta sit sanguini, et altera spiritalis, que rationem ministret: sed dicimus unam esse eamdemque animam in homine, que et corpus sua societate uiuificet, et semetipsam sua ratione  disponat, habens in se libertatem arbitrii, ut in sua substantia eligat cogitationem quam uult.



CAP. 3.---Quod solus homo habeat animam substantiuam.

 Solum hominem credimus habere animam substantiuam, ex qua corpus uiuit, et rationem suam, et ingenia uiuaciter tenet. Neque cum corpore moritur, sicut Arabs asserit, neque post modicum interuallum, sicut Zenon: quia substantialiter uiuit.



CAP. 4.---Ut pecudum anime cum carnis morte finiantur.

 Pecudum anime non sunt substantiue sed cum ipsa carnis uiuacitate nascuntur, et cum carnis morte finiuntur. Et ideo nec ratione reguntur, sicut Plato et Alexander putant: sed ad omnia nature incitamenta  ducuntur.



CAP. 5---Quod anima humana non cum carne moriatur.

 Anima humana non cum carne moritur: quia non carnis, ut superius diximus, semen est, sed formato inuentoris Dei iudicio corpore, dicimus eam creari, et infundi, ut uiuat homo intus in utero, et sic natiuitate procedat in mundo.



CAP. 6.---Quod homo constet duabus substantiis.

 Duabus substantiis constat homo, anima tantum et carne. Anima cum ratione sua, et carne cum sensibus suis, id est, uisu, auditu, gustu, odoratu et tactu. Quos tamen sensus absque anime societate non mouet caro: anima uero et sine carne rationem suam integram tenet.



CAP. 7.---Quod spiritus non tertius sit in substantia hominis, ut quidam affirmant.


 Non est tertius in substantia hominis spiritus ut Dydimus contendit, sed spiritus ipse est anima. Anima uero pro spiritali natura, uel pro eo quod spiret in corpore, spiritus est appellata. Animam uero ex eo uocari quod ad uiuificandum animatur et corpus. Tertium uero, qui ab Apostolo cum corpore et anima inducitur spiritus, gratiam sancti Spiritus intelligendum, quam orat Apostolus ut integra perseueret in nobis, nec nostro uitio, aut minuatur, aut fugetur a nobis: quia Spiritus sanctus discipline effugiet fictum.



CAP. 8.---Quod Deus sicut ex nichilo bona facere potuit, ita cum uoluit per incarnationis sue mysterium, etiam perdita bona reparauit.

  Omnipotens Deus sicut ex nichilo bona facere potuit, ita, cum uoluit, per incarnationis sue mysterium etiam perdita bona reparauit. Duas uero ad intelligendum se creaturas fecerat, angelicam uidelicet, et humanam. Utramque uero superbia perculit, atque ab statu ingenite rectitudinis fregit: sed una tegmen carnis habuit, alia uero nil infirmum de carne gestauit. Angelus namque solummodo spiritus: homo uero, et spiritus, et caro. Misertus ergo creator ut redimeret, illam ad se debuit reducere, quam in perpetratione culpe ex infirmitate aliquid constat habuisse: et eo altius debuit apostatam angelum repellere, quo cum a persistendi fortitudine corruit, nil infirmum ex  carne gestauit. Unde et recte Psalmista cum miserium redemptorem hominibus diceret, ipsam quoque causam misericordie expressit, dicens: Et memoratus est quia caro sunt. Ac si diceret: Quo eorum infirma uidit, eo districte culpas punire noluit.



CAP. 9.---Quod Deus tres uitales spiritus crearet, unum qui carne non tegeretur, alium qui carne tegeretur, sed non cum carne moreretur. Tertium, qui carne legeretur, et cum carne moreretur.

 Habent etiam infideles fidem, sed utinam in Deum. Quam si utique haberent, infideles non essent. Sed hinc in sua perfidia redarguendi sunt, hinc ad fidei gratiam prouocandi: quia si de ipso suo uisibili corpore credunt quod minime uiderunt, cur inuisibilia non credunt, que corporaliter  uideri non possunt? Nam quia post mortem carnis uiuat anima, patet ratio, sed fidei admixta. Tres quippe uitales spiritus creauit omnipotens Deus. Unum qui carne non tegitur, aliem qui carne tegitur, sed non cum carne moritur. Tertium qui carne tegitur, et cum carne moritur. Spiritus namque est qui carne non tegitur, angelorum: spiritus qui carne tegitur, sed cum carne non moritur, hominum: spiritus qui carne tegitur, et cum carne moritur, iumentorum brutorum omnium animalium. Homo itaque si in medio creatus est, ut esset inferior angelo, superior iumento. Itaque aliquid habet commune cum summo, aliquid commune cum imfimo. Immortalitatem scilicet spiritus cum angelo, mortalitatem uero carnis cum iumento: quousque  et ipsam mortalitatem carnis, gloria resurrectionis absorbeat, et inherendo spiritui, caro seruetur in perpetuum: quia ipse spiritus inherendo carni seruatur in Deum. Que tamen caro non in reprobis inter supplicia perfecte deficit: quia semper deficiendo subsistit, ut qui spiritu et carne peccauerunt, semper essentialiter uiuentes, et carne et spiritu, sine fine moriantur.



CAP. 10.---Quod homo in prima conditione sua libero arbitrio donatus sit.

 Libertati arbitrii sui commissus est homo statim prima conditione, ut sola uigilantia mentis adnitente, etiam percepta custodia, perseueraret, si uellet, in id quod creatus fuerat. Postquam uero seductione serpentis  per Euam cecidit a nature bono, perdidit pariter uigorem arbitrii, non tamen electionem: ne non esset suum quod emendaret peccatum, nec merito indulgeretur quod arbitrio diluisset. Manet ergo ad salutem arbitrii libertas, id est, rationalis uoluntas, sed admonente prius Deo, et inuitante ad salutem, ut uel eligat, uel sequatur, uel agat occasionem salutis, hoc est, inspirationem Dei. Ut autem consequatur quod eligit, uel quod sequitur, uel quod occasione agit, Dei esse libere confitemur. Initium ergo salutis nostre Deo miserante habemus: ut acquiescamus salutifere inspirationi, nostre potestatis est: ut adipiscamur quod acquiescendo admonitioni cupimus, diuini est muneris. Ut non labamur indempto salutis munere solicitudinis nostre  est, et celestis pariter adiutorii. Ut labamur, potestatis nostre est, et ignauie.



CAP. 11.---Quod omnes homines, in preuaricatione Ade naturalem possibilitatem perdidissent.

 In preuaricatione Ade, omnes homines naturalem possibilitatem et innocentiam perdidisse, et neminem de profundo illius ruine per liberum arbitrium posse consurgere, nisi eum gratia Dei miserantis erexerit, pronunciante beate memorie papa Innocentio, atque dicente in epistola sua ad Carthaginense concilium. Liberum enim arbitrium ille perpessus, dum suis inconsultius utitur bonis, cadens in preuaricationis profunda demersus est, et nichil quemadmodum exinde surgere posset inuenit, suaque in eternum  libertate deceptus, huius ruine latuisset oppressu, nisi eum post Christi, per sua gratia, releuasset aduentus, qui per noue regenerationis purificationem, omne preteriti uitium, sui baptismatis lauacro purgauit.



CAP. 12.---De eadem re.

 Quod nemo, nisi per Christum, libero bene utatur arbitrio idem magister in epistola ad Mileuitanum concilium data, predicat, dicens: Aduerte tandem, o prauissimarum mentium peruersa doctrina, quod primum hominem ita libertas ipsa decepit, ut dum indulgentius frenis eius utitur, in preuaricationem presumptionis concideret, nec ex hac potuit erui, nisi ei prouidentia  regenerationis, statim pristine libertatis Christi Domini reformasset aduentum.



CAP. 13.---Quod homo sit sic positus in paradiso, si obediens permaneret, quandoque ad celestem patriam sine carnis morte transiret.

 Ad hoc in paradiso homo positus fuerat, ut si se ad conditoris sui obedientiam uinculis caritatis astringeret, ad celestem angelorum patriam, quandoque sine carnis morte transiret. Sic namque immortalis est conditus, ut tamen si peccaret, et mori posset: et sic mortalis est conditus, ut si non peccaret, etiam non mori posset: atque ex merito liberi arbitrii beatitudinem illius regionis attingeret, in qua uel peccare, uel mori non posset. Ubi igitur post redemptionis tempus,  carnis morte interposita electi transeunt, illuc procul dubio parentes primi si in conditionis sue statu perstitissent, etiam sine morte corporum transferri potuissent.



CAP. 14.---Quod nos carnales in huius exilii cecitate nati, puero in carcere nato, et nutrito comparemur.

 Postquam de paradisi gaudiis culpa exigente pulsus est primus humani generis parens, in huius exilii atque cecitatis, quam patimur erumnam uenit: quia peccato extra semetipsum fusus, iam illa celestis patrie gaudia, que prius contemplabatur, uidere non potuit. Homo quippe in paradiso assueuerat uerbis Dei perfrui, et beatorum angelorum spiritibus cordis mundicia, et celsitudine uisionis interesse, sed postquam huc  cecidit, ab illo, quo implebatur, mentis lumine recessit. Ex cuius uidelicet carne nos in huius exilii cecitate nati, audimus quidem esse celestem patriam, audimus eius ciues angelos Dei, audimus eorumdem angelorum socios spiritus iustorum perfectorum, sed carnales quique: quia illa inuisibilia scire non ualent per experimentum, dubitant utrum ne sit quod corporalibus oculis non uident. Que nimirum dubietas primo parenti nostro esse non potuit: quia exclusus a paradisi gaudiis, hoc quod amisit, quoniam uidit, recolebat. Hi autem sentire uel recolere audita non possunt: quia eorum nullum sicut ille saltem de preterito experimentum tenent. Ac si enim pregnans mulier mittatur in  carcerem, ibique puerum pariat, qui natus puer in carcere nutriatur et crescat, cui si fortasse mater que eum genuit, solem, lunam, stellas, montes et campos, uolantes aues, currentes equos nominet, ille uero qui est in carcere natus et nutritus, nichil aliud quam tenebras carceris sciat, et hec quidem esse audiat, sed quia ea per experimentum non nouit, ueraciter esse diffidat, ita in hac exilii sui cecitate nati homines, dum esse summa et inuisibilia audiunt, diffidunt an uera sint: quia sola hec in quibus nati sunt, infima et uisibilia nouerunt. Unde factum est ut ipse inuisibilium et uisibilium creator, ad humani generis redemptionem unigenitus patris ueniret, et Spiritum sanctum ad corda nostra mitteret, quatenus per eum uiuificati crederemus,  que hic scire per experimentum non possumus. Quotquot ergo hunc Spiritum sanctum hereditatis nostre pignus accepimus: de uita inuisibilium non dubitemus. Quisquis autem in hac credulitate adhuc solidus non est, debet procul dubio maiorum dictis prebere fidem, eisque iam per Spiritum sanctum inuisibilium experimentum habentibus credere: quia stultus puer est si matrem ideo estimet de luce mentiri, quia ipse nichil aliud quam tenebras carceris agnouit.



CAP. 15.---Quod nullus per semetipsum bonus fieri possit.

 Neminem esse per semetipsum bonum, nisi participationem sui ille donet, qui solus est bonus. Nunquid nos de eorum  post hec rectum mentibus estimemus, qui sibi se putant deberi quod boni sunt, nec illum considerant, cuius quotidie gratiam consequantur, qui sine illo tantum se assequi posse confidunt?



CAP. 16.---De eadem re.

 Neminem etiam baptismatis gratia renouatum, idoneum esse ad superandas diaboli insidias, et ad euincendas carnis concupiscentias, nisi per quotidianum adiutorium Dei, perseuerantiam bone conuersationis acceperit. Nam quamuis hominem redimeret a preteritis ille peccatis, tamen sciens iterum posse peccare, ad reparationem sibi quemadmodum posset illum et post ista corrigere, multa seruauit. Quotidiana prestat ille remedia. Quibus nisi freti confisique nitamur, nullatenus humanos uincere  poterimus errores. Necesse est enim ut quo auxiliante uincimus, eo iterum non adiuuante uincamur.



CAP. 17.---De eadem re.

 Quod ita Deus in cordibus hominum atque in ipso libero operetur arbitrio, ut sancta cogitatio, pium consilium, omnisque motus bone uoluntatis ex Deo sit: quia per illum aliquid boni possumus, sine quo nichil possumus. Ad hanc nos professionem idem doctor instituit. Qui cum ad totius orbis episcopos de diuine gratie opitulatione loqueretur. Quod ergo, ait, tempus interuenit, quo non eius egeamus auxilio? In omnibus igitur actibus causisque, cogitationibus, motibus, adiutor et protector orandus est. Superbum est enim, ut quicquam  sibi humana natura presumat, clamante Apostolo: Non est nobis colluctatio aduersus carnem et sanguinem, sed contra principes et potestates eris huius, contra spiritalia nequitie in celestibus. Et sicut ipse iterum dicit: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum. Et iterum: Gratia Dei sum id quod sum et gratia eius in me uacua non fuit, sed plus illis omnibus laboraui: Non ego autem, sed gratia Dei mecum.



CAP. 18.---Quod gratia diuina non solum peccata dimittat, sed etiam adiuuet ne committantur.

 Quod gratia Dei non solum peccata dimittat, sed etiam adiuuet ne committantur, et lex impleatur, non sicut ait Pelagius  facile, quasi sine gratia Dei difficilius possit impleri. Illud etiam quod intra Carthaginensis synodi decreta constitutum est, quasi proprium apostolice sedis amplectimur, quod scilicet tertio capitulo definitum est: ut quicunque dixerit gratiam Dei, qua iustificamur per Iesum Christum Dominum nostrum, ad remissionem solam peccatorum ualere que iam commissa sunt, non etiam ad adiutorium ut non admittantur, anathema sit. Et iterum quarto capitulo: Quisquis dixerit, gratiam Dei per Iesum Christum propter hoc tantum nos adiuuare non ad peccandum: quia per ipsum nobis reuelatur et aperitur intelligentia mandatorum Dei, ut sciamus quid appetere, et quid uitare debeamus, non autem per illam nobis prestari, ut quod faciendum cognouimus,  etiam facere diligamus atque ualeamus, anathema sit. Cum enim dicat Apostolus: Scientia inflat, caritas uero edificat: ualde impium est ut credamus, ad eam que inflat nos habere gratiam Christi, et ad eam que edificat non habere, cum sit utrumque donum Dei, et scire quid facere debeamus, et diligere ut faciamus, ut edificante caritate, scientia non possit inflare. Sicut autem de Deo scriptum est: Qui docet hominem scientiam: ita etiam scriptum est: Charitas ex Deo est. Item quinto capite, ut quisquis dixerit, ideo nobis gratiam iustificationis dari, ut quod facere per liberum iubemur arbitrium, facilius possimus implere per gratiam, licet et si gratia non daretur, non quidem facile, sed tamen possemus  etiam sine illa implere diuina mandata, anathema sit. De fructibus enim mandatorum Dominus loquebatur, ubi non ait: Sine me difficilius potestis facere, sed ait: Sine me nichil potestis facere.



CAP. 19.---Quod predestinatio Dei ita sit ordinata, ut ea nociua que predestinata sunt, electorum precibus solui queant.

 Obtineri nequaquam possunt que predestinata non fuerint: sed ea que sancti uiri orando efficiunt, ita predestinata sunt, ut precibus obtineantur. Nam ipsa quoque perennis regni predestinatio, ita est ab omnipotenti Deo disposita, ut ad hoc electi ex labore perueniant: quatenus postulando mereatur accipere, quod eis omnipotens Deus ante secula disposuit donare. Petrus:  Probari mihi apertius uelim, si potest predestinatio precibus adiuuari.



CAP. 20.---Item de predestinatione.

 Hoc quod ego Petre intuli, concite ualet probari. Certe etenim nosti, quia ad Abraham Dominus dixit: In Isaac uocabitur tibi semen. Cui etiam dixerat Patrem multarum gentium constituite. Cui rursum promisit, dicens: Benedicam tibi et multiplicabo semen tuum sicut stellas celi, et uelut arenam que est in littore maris. Ex qua re aperte constat intelligi, quia omnipotens Deus semen Abrahe predestinauerat per Isaac multiplicare: et tamen scriptum est, deprecatus est Isaac Dominum pro uxore sua, eo quod esset sterilis, qui exaudiuit eum, et dedit conceptum Rebecce. Si ergo multiplicatio  generis Abrahe per Isaac predestinata fuit, cur coniugem sterilem accepit? Sed nimirum constat: quia predestinatio precibus impletur, quando is in quo Deus multiplicare semen Abrahe predestinauerat, oratione obtinuit, ut filium habere potuisset.



CAP. 21.---De Dei preuidentia, simul et prouidentia.

 Omne iudicium sui secundum naturam, que sibi subiecta sunt comprehendit. Est autem Deo semper eternus ac presentarius status. Scientia quoque eius omnem temporis supergressa notionem, in sue manet simplicitate presentie: infinitaque preteriti ac futuri spacia complectens, omnia quasi iam gerantur in sua simplici cognitione considerat. Itaque si presentiam pensare quis uelit, qua cuncta dignoscit: non esse  presentiam quasi futuri, sed scientiam nunquam deficientis instantie rectius estimabit. Unde non preuidentia, sed prouidentia potius dicitur: quod porro a rebus infimis constituta, quasi ab excelso rerum cacumine cuncta prospiciat. Quid igitur dicendum est? Ut necessaria fiant que diuino lumine lustrentur, cum ne homines quidem necessaria faciant esse que uideant? Num enim que presentia cernuntur, aliquam eis necessitatem uidentis addit intuitus? Minime. Atqui, si est diuini humanique presentis digna collatio, uti homines hoc temporario presenti quedam uident: ita ille omnia suo cernit eterno. Quare hec diuina prenotio, naturam rerum proprietatemque non mutat, taliaque apud se presentia spectat, qualia in tempore olim futura prouenient,  nec rerum iudicia confundit: unoque suo mentis intuitu tam necessarie quam non necessarie, uentura dignoscit. Sicuti aliquis cum pariter ambulare in terra hominem, et oriri in celo solem uidet, quanquam simul utrumque sit conspectum, tamen discernit, et hoc uoluntarium, illud esse necessarium iudicat. Ita igitur cuncta despiciens diuinus intuitus, qualitatem rerum minime perturbat: apud se quidem presentium, ad conditionem uero temporis futurarum. Quo fit ut hoc non sit opinio, sed ueritate potius nixa cognitio: cum extiturum quid esse cognoscit, quid idem existendi necessitate carere non nesciat. Hic si quis dicat quod euenturum Deus uidet, id non euenire non posse, quod autem non potest non euenire,  id ex necessitate contingere. Respondebit illi res quidem solidissime ueritatis, sed cui uix aliquis nisi diuini speculator accesserit. Firmatur namque idem uenturum, cum ad diuinam notionem refertur necessarium: cum uero in sua natura perpenditur, liberum prorsus atque absolutum uideri. Due sunt etenim necessitates, simplex una, ueluti qua necesse est omnes homines esse mortales: altera conditionis, ut si aliquem ambulare quis scit, eum ambulare necesse est. Quod enim quisque nouit, id esse aliter ac notum est, nequit. Sed hec minime secum illam simplicem trahit. Hanc enim necessitatem non propria facit natura, sed conditionis adiectio. Nulla enim necessitas cogit incedere uoluntate gradientem: quamuis cum tum cum graditur, incedere necessarium  sit. Eodem igitur modo si quid prouidentia presens uidet, id esse necesse est, tametsi nullam nature habeat necessitatem. Atqui Deus ea futura, que ex arbitrii libertate proueniunt, presentia contuetur. Hec igitur ad intuitum relata diuinum necessaria fiunt per dispositionem diuine notionis: per se uero considerata, ab absoluta nature sue libertate non desinunt. Fient igitur procul dubio cuncta que futura Deus esse prenoscit, sed eorum quedam de libero proficiscuntur arbitrio: que quamuis eueniant existendo, tamen naturam propriam non amittunt qua prius quam fierent, etiam non euenire potuissent.



CAP. 22.---Quod diuina eternitas, nec fuisse nec futurum esse habeat.

  Sed quia beatus Iob sancto eternitatis spiritu impletur, et fuisse uel futurum esse eternitas non habet, cui nimirum nec preterita transeunt, nec que futura sunt ueniunt: quia cuncta per presens uidet.



CAP. 23.---Quod cuncta que hominibus fiunt, absque omnipotentis occulto consilio non ueniant.

 Nulla que in hoc mundo hominibus fiunt, absque omnipotentis Dei occulto consilio ueniunt. Nam cuncta Deus secutura presciens, ante secula decreuit, qualiter per secula disponantur.



CAP. 24.---De eadem re.

 Nec propheta igitur fallax quia tempus mortis innotuit, quo uir ille mori merebatur: nec dominica statuta conuulsa sunt: quia ut ex largitate  Dei anni uite crescerent, hoc quoque quod ante secula prefixum fuit, atque spacium uite quod inopinate foris est aditum, sine augmento prescientie fuit intus statutum.



CAP. 25.---Quod Deus singulis dies suos prefigat, ut nec minui, nec augeri possint.

 Prefixi dies singulis ab interna Dei prescientia, nec augeri possunt nec minui, nisi contingat ut ita presciantur, ut aut cum optimis operibus longiores sint, aut cum pessimis breuiores, sicut Ezechias augmentum dierum meruit impensione lacrymarum, et sicut de peruersis scriptum est, indisciplinatis obuiat mors. Sed sepe iniquus quamuis in occulta Dei prescientia longa uite eius  tempora non sint predestinata, ipse tamen quia carnaliter uiuere appetit, longos animo dies proponit, et quia ad illud tempus peruenire non ualet quod exspectat, quasi antequam dies illius impleantur perit. Quod tamen intelligere et aliter possumus. Plerumque enim quosdam cernimus, et peruerse agere, et usque ad senectutem ultimam peruenire. Quomodo enim dicitur, antequam dies eius impleantur, peribit, cum in quibusdam sepe uideamus, quia etate longa iam membra deficiunt, et tamen prauitatem suam eorum desideria exsequi non desistunt?



CAP. 26.---Quod Deus nostra peccata dissimulet.

 Omnipotens Deus quid nobis profuturum esse ualeat sciens, dissimulat et audire dolentium  uocem, ut augeat utilitatem, ut purgetur uita per penam, et quietis tranquillitas, que hic inueniri non ualet, alibi queratur.



CAP. 27.---Quod Deus cuncta disponat, et consideret uniuersorum finem.

 Tempus ergo posuit tenebris, et uniuersorum finem ipse considerat. Uniuersorum nomine, et electos uoluit et reprobos comprehendi. Nam bona faciens et ordinans Deus, mala non faciens, sed ab iniquis facta, ne inordinate ueniant ipse disponens, considerat uniuersorum finem, et patienter tolerat omnia, atque intuetur malorum terminum, quo ex malo mutentur ad bonum. Intuetur etiam reproborum finem, quo de malo opere, digni trahantur ad supplicium. uidit finem persequentis  Sauli, uidit finem quasi obsequentis discipuli, quod pro commisso scelere guttur laqueo stringeret, seque et peccantem puniret, et deterius puniendo deciperet. uidit Niniuitas delinquentes: sed considerauit finem delinquentium, penitentiam correctorum. uidit quoque Sodomam delinquentem: sed considerauit finem ardoris luxurie, ignem gehenne. uidit Gentilitatis finem, quod possessa iniquitatum tenebris, quandoque fidei luce claresceret. uidit etiam Iudee terminum, quod ab ea luce fidei quam tenebat, obdurate perfidie tenebris cecaretur.



CAP. 28.---Item de predestinatione.

 Fulgentius in libro de predestinatione ita ait: Neque enim est alia Dei predestinatio,  nisi futurorum operum eius eterna preparatio. Et hic preparationem predestinationem nominauit. Proinde siue preparationem, seu predestinationem, in sanctorum dictis positum inuenerimus, unum idemque significari docemur.



CAP. 29.---Item de predestinatione.

 His omnibus testimoniis predestinati ostenduntur, mali ad penam, sed non predestinati ad peccatum. Quoniam eorum que facturus est Deus, predestinator est. Que uero nec fecit, nec facturus est, ea non predestinauit. Quia autem iudicaturus est mundum, et impios iusto supplicio pro iniquitatibus suis damnaturus, propterea et eos predestinauit ad penam, et penam predestinauit  illis. Ad peccatum autem non eos predestinauit, quoniam non est Deus auctor iniquitatis. Quoniam sicut iustitia ex Deo est, et omne opus bonum ita iniquitas et omne opus prauum ex diabolo.



CAP. 30.---Item de predestinatione.

 Predestinationis enim nomine non aliqua uoluntatis humane coactitia necessitas exprimitur. Sed misericors et iusta diuini operis sempiterna dispositio predicatur.



CAP. 31.---Item de predestinatione.

 Quia ergo Deus nulla necessitate compellitur, ut aliquid nolens promittat. Nullius utique aduersitatis impeditur obstaculo, quo id quod promisit, aut minus quam uult, aut tardius faciat. Proinde potuit, sicut uoluit, predestinare quosdam  ad gloriam, quosdam ad penam. Sed quos predestinauit ad gloriam, predestinauit ad iustitiam. Quos autem predestinauit ad penam, non predestinauit ad culpam. Item paulo inferius. In sanctis igitur coronat Deus iustitiam, quam eis gratis ipse tribuit, gratis seruauit, gratisque perfecit. Iniquos autem condemnauit pro impietate, uel iustitia, quam in eis ipse non fecit. In illis enim opera sua glorificat, in istis autem opera non sua condemnat.



CAP. 32.---Item de predestinatione.

 Fidelibus congruit credere, et fateri Deum bonum, et iustum, prescisse quidem peccatores homines: quia nichil eum latere potuit futurorum. Neque enim uel futura essent, si in eius presentia non fuissent, non tamen predestinasse quemlibet  ad peccatum. Quod si ad peccatum aliquod Deus hominem predestinaret, pro peccatis hominem non puniret. Dei enim predestinatione, aut peccatorum preparata est pia remissio, aut peccatorum iusta punitio.



CAP. 33.---Item de predestinatione.

 Iniquos itaque, quos presciuit Deus hanc uitam in peccato terminaturos, presdestinauit supplicio interminabili puniendos. In quo sicut culpanda non est prescientia humane iniquitatis, ita predestinatio iustissime laudanda est ultionis, ut agnosceretur, non ab eo predestinatum hominem ad qualecunque peccatum, quem predestinauit peccati merito puniendum. Deus itaque omnia hominum opera, siue bona, seu mala presciuit: quia eum latere  nichil potuit, sed sola bona predestinauit, que se in filiis gratie facturum esse presciuit. Mala uero futura opera illorum, quos non predestinauit ad regnum, sed ad interitum, presciuit potentissima deitate, et ordinauit prouida bonitate.



CAP. 34.---Item de predestinatione.

 Dominus ipse suo sermone nos perdocuit, in eo quod a se ostendit paratum non solum regnum, ubi letentur boni, sed et ignem eternum, ubi crucientur mali. Bonis etenim dicturus est: uenite, benedicti patris mei, percipite regnum, quod uobis paratum est a constitutione mundi. Malis autem dicturus est: Ite, maledicti, in ignem eternum, qui paratus est diabolo, et angelis eius. Ecce ad quos  Dominus iniquos, et impios predestinauit, id est, ad supplicium iustum non ad aliquod opus iniustum. Ad penam, non ad culpam, ad punitionem, non ad transgressionem: ad interitum quem ira iusti iudicis peccantibus reddidit, non ad interitum, quo in se iram Dei peccantium iniquitas prouocauit. Quod beati Apostoli predicatio manifestat, qui malos quos in eternum damnaturus est Deus, uasa uocat ire, non culpe. Ait enim: Quod si uolens Deus ostendere iram et notam facere potentiam suam, sustinuit in multa patientia uasa ire, aptata in interitum, ut ostenderet diuitias glorie sue in uasa misericordie, que parauit in gloriam. In hac extrema sententia notandum, quod de euangelio sumens testimonium, ait, predestinatos malos in ignem eternum, eo quod dicturus est Dominus  in iudicio non solum bonis, ut percipiant regnum sibi paratum a constitutione mundi, uerum quod malis dicturus est: Ite, maledicti, in ignem eternum, qui paratus est diabolo, et angelis eius. Ex hoc enim approbat, quod iniquos et impios Dominus predestinauerit ad supplicium, ex eo quod illis dicturus est: Ite in ignem eternum. Unde qui uolunt dicere, quod pena predestinata sit iniustis, non iniusti predestinati sunt ad penam, uiderint qualiter huius auctoris dicta intelligant. Cui enim paratur pena, is nimirum preparatur ad penam.



CAP. 35.---Item de predestinatione.

 uasis uero ire nunquam Deus redderet interitum, si non spontaneum inueniretur homo habere peccatum. Quia nec Deus peccanti homini  iuste inferret iram, si homo ex predestinatione Dei cecidisset in culpam.



CAP. 36.---Item de predestinatione.

 Sicut enim prescientia neminem compellit ad peccatum, cum utique prescierit singulorum ante secula externa peccata, ita quoque et predestinatio eius neminem compellit ad penam. Licet et antequam nascatur, aliquis predestinatus sit, si permansurus est in iniquitate ad penam.



CAP. 37.---Item de predestinatione.

 Sicut enim nemo potest imputare Deo quod peccat, ita quoque quod peccatis puniendus sit. Peccat enim propria uoluntate delinquens, puniendus est autem iusto iudicio iudicantis, et sicut peccati causa non ex Dei prescientia descendit,  quia nullus idcirco peccat: quia Deus eum peccaturum prescierit, sed idcirco quia magis proprie concupiscentie obedierit, quam precepto prohibentis Dei a peccato ita quoque nullus idcirco ad penam uadit: quia hoc in predestinatione Dei ante fuerat. Ex eo enim quod prescitus est in peccatis permansurus, et sine penitentie fructu, uitam presentem terminaturus, ex eo deputatus est ad penam. Et sicut causa peccati concupiscentia est, qua magis obeditur uoluntati carnis, quam precepto diuino, ita pene deputatio, causa est peccati perpetratio, et postea pro peccato nulla digna satisfactio.



CAP. 38.---Item de predestinatione.

  Et scriptura dicit: Considera opera Domini: quia nemo potest corrigere quem ille despexerit.



CAP. 39.---Item de predestinatione.

 Nemo qui bene credit in Deum, dubitat prescientia illius celum, terramque contineri, mundumque prouidentia diuina regi. Et sicut nichil latet sapientiam eius, ita dispositio illius uniuersa moderatur et regit. Sic enim nulla est creatura occulta, in conspectu illius.



CAP. 40.---De creatione angelorum.

 In principio creauit Deus celum et terram, et aquam ex nichilo, et cum aquam ipsam adhuc tenebre occultarent, et aquam terra absconderet, facti sunt angeli, et omnes celestes uirtutes,  ut non esset ociosa Dei bonitas, sed haberet in quibus per multa ante spacia bonitatem suam ostenderet: et ita hic uisibilis mundus ex his que creata fuerant, factus est, et ornatus.



CAP. 41.---Quod nichil sit incorporeum, et inuisibile preter solum Deum.

 Nihil incorporeum, et inuisibile in natura credendum, nisi solum Deum. Qui ideo incorporeus creditur: quia ubique est, et omnia implet, atque constringit. Ideo inuisibilis omnibus creaturis est, quia incorporeus est.



CAP. 42.---Quod omnis creatura sit corporea.

 Creatura omnis corporea, angeli, et omnes celestes uirtutes corporee, licet non carne subsistant. Ideo autem corporeas esse credimus intellectuales  naturas, quoniam localiter circunscribuntur, sicut et anima humana, que carne clauditur, et demones qui substantia angelice nature sunt.



CAP. 43.---Quod omnes intellectuales nature immortales sint.

 Immortales esse credimus intellectuales naturas, que carne carent, nec habent quod cadat, ut resurrectione egeat post ruinam.



CAP. 44.---Quod apostate angeli ante ruinam liberum arbitrium haberent.

 Unaqueque enim res quasi tot passibus ad aliud tendit, quot murabilitatis sue motibus subiacet. Sola autem natura incomprehensibilis ab statu suo nescit moueri que ab eo quod semper idem est, nescit immutari. Nam si angelorum substantia immutabilitatis motu fuisset ab auctore  condita, nequaquam a beatitudinis sue arce cecidisset. Mire autem omnipotens Deus naturam summorum spirituum bonam, sed mutabilem condidit: ut et qui permanere nollent, ruerent, et qui in conditione persisterent, tanto in ea iam dignus, quanto et ex arbitrio starent: et eo maioris apud Deum meriti fierent, quo mutabilitatis sue motum, uoluntatis statione fixissent.



CAP. 45.---Cur angelorum spiritus irremissibiliter peccauerunt.

 Angelorum spiritus idcirco irremissibiliter peccauerunt: quia tanto robustius stare poterant, quanto eos carnis amixtio non tenebat. Homo uero idcirco post culpam ueniam meruit, quia per  carnale corpus aliquid quo semetipso minor esset, accepit. Unde apud respectum iudicem argumentum pietatis est hec eadem infirmitas carnis.



CAP. 46.---Quod angeli custodes hominibus preponantur.

 Quia uero angeli hominibus presint, per prophetam testatur angelus, dicens: Princeps regni Persarum restitit mihi. Quod uero angeli a superiorum angelorum potestatibus dispensentur, Zacarias perhibet propheta, qui ait: Ecce angelus qui loquebatur in me, egrediebatur, et angelus alius egrediebatur in occursum eius, et dixit ad eum: Curre, loquere ad puerum istum, dicens: Absque muro habitabitur Hierusalem.



CAP. 47.---Quod singulis hominibus, singuli angeli dentur custodes.


 Abbas Paulus simplex habebat gratiam ut ingredientes in Ecclesiam senes aspiceret: et ex ipsa facie eorum uniuscuiusque cogitationes, siue male essent, seu bone sentiret. Cum ergo uenisset ad Ecclesiam, et ingrederentur senes, uidit eos clara facie, et leto animo ingredi, et angelos eorum cum gaudio pariter cum ipsis. Unum autem nigrum et nebulosum habentem corpus, et demones hinc, atque inde trahentes eum, cum admisso freno in naribus, et angelum sanctum eius de longe sequentem tristem. Beatus ergo Paulus cepit flere amarissime, et pectus suum tundere, sedens ante Ecclesiam propter eum quem talem uiderat.  Omnes autem alii senes uidentes eum sic flentem, ceperunt eum rogare, ut si quid in illis uidisset, cum eis ingrederetur in congregationem. Ille autem noluit ingredi, sed semper flebat propter eum quem sic uiderat. Post paululum autem, cum absoluta congregatio discederet, iterum omnium uultus circunspiciebat, si tales egrederentur, quales ingressi sunt. Et uidit illum quem antea uiderat nigrum et nebulosum egressum de Ecclesia clara facie, et candido corpore, et demones de longe sequentes eum, sanctum autem angelum eius prope eum hilarem, et gaudentem super eum nimis.



CAP. 48.---Quod dextera Dei, sit pars angelorum electa, sinistra autem eius, pars angelorum reproba.

  Quid est ergo quod exercitus celi a dextris, et sinistris eius stare perhibetur? Deus enim qui ita est intra omnia, ut etiam sit extra omnia, nec dextera, nec sinistra concluditur, sed dextera Dei angelorum pars electa: sinistra autem Dei, pars angelorum reproba designatur. Non enim ministrant, solummodo boni qui adiuuent, sed etiam alii qui reprobent, id est, non solum qui a culpa redeuntes subleuent, sed etiam qui redire nolentes grauent. Nec quod celi exercitus, dicitur angelorum pars reproba in eo intelligi posse perhibetur. Quas enim suspendi in ere nouimus, aues celi nominamus. Et de iisdem spiritibus Paulus dicit: Contra spiritalia nequitie in celestibus.  Quorum caput enuncians, ait: Secundum principem eris huius. A dextra ergo Dei et sinistra angelorum exercitus stat: quia et uoluntas electorum spirituum, diuine pietati coneordat, et reproborum sensus sue malitie seruiens, iudicio districtionis eius optemperat. Unde et mox fallax spiritibus in medium prosiluisse describitur, per quem Ahab rex exigentibus suis meritis decipiatur. Neque enim fas est credere, bonum spiritum fallacie deseruire uoluisse, ut diceret: Egrediar, et ero mendax spiritus in ore omnium prophetarum eius. Sed quia Achab rex peccatis precedentibus dignus erat, ut tali debuisset deceptione damnari, quatenus qui sepe uolens ceciderat culpa, quandoque nolens caperetur ad penam occulta iustitia, licentia malignis spiritus datur, ut quos  uolentes in peccati laqueo strangulant, in peccati penam etiam nolentes trahant. Quod ergo illic a dextris atque sinistris Dei, exercitus celi astitisse describitur, hoc hic inter filios Dei Satan adfuisse perhibetur. Ecce a dextris Dei steterunt angeli, qui nominantur filii Dei, ecce a sinistris stant angeli: quia adfuit inter eos etiam Satan.



CAP. 49.---Quod immundi spiritus in hoc celi terreque medio uagentur.

 Paulo ante iam diximus, unde et aues celi nominamus. Et scimus, quod immundi spiritus, qui e celo ethereo lapsi sunt, in hoc celi terreque medio uagantur. Qui tanto magis corda hominum ascendere ad celestia inuident, quanto se a celestibus per elationis sue  immundiciam proiectos uident.



CAP. 50.---De hoc si pax in sublimibus retineatur.

 Sed inter hec libet inquirere, si pax in sublimibus summa retinetur, quid est quod per angelum Danieli dicitur? Ego ueni propter sermones tuos, princeps autem regni Persarum restitit mihi, XX et uno diebus, et ecce Michel unus de principibus, primus uenit in adiutorium mihi. Et paulo post: Nunc reuertar ut prelier aduersus principem Persarum. Cum enim egrederer, apparuit princeps Grecorum adueniens. Quos itaque alios principes gentium nisi angelos appellat, qui sibi resistere exeunti potuissent? Que ergo esse pax in sublimibus potest, si inter ipsos quoque angelicos spiritus preliandi certamen agitur, qui semper conspectui  ueritatis assistunt? Sed quia certa angelorum ministeria dispensandis singulis, quibusque gentibus sint prelata, cum subiectorum mores aduersum se uicissim prepositorum spirituum opem merentur, ipsi qui presunt spiritus contra se uenire referuntur. Is nanque angelus qui Danieli loquebatur, captiuis Isrelitici populi in Perside constitutis prelatus agnoscitur Michel autem eorum, qui ex eadem plebe in Iudea terra remanserant, prepositus inuenitur. Unde ab eodem angelo paulo post Danieli dicitur: Nemo est adiutor meus in omnibus his, nisi Michel princeps uester. De quo et hoc quod premisimus, dicit: Et ecce Michel unus de principibus, primus uenit in adiutorium mihi. Qui dum nequaquam  simul esse, sed uenire in adiutorium mihi. Qui dum nequaquam simul esse, sed uenire in adiutorium dicitur, aperte ei populo prelatus agnoscitur, qui captus in alia parte tenebatur.



CAP. 51.---Quod diaboli uoluntas semper sit iniqua, potestas autem eius nunquam iniusta.

 Sciendum uero est quia Satane uoluntas semper iniqua est, sed nunquam potestas iniusta: quia a semetipso uoluntatem habet, sed a Domino potestatem. Quod enim ipse facere inique appetit, hoc Deus fieri non nisi iuste permittit. Unde bene in libris Regum dicitur: Spiritus Domini malus irruebat in Saul. Ecce unus idemque spiritus, et Domini appellatur, et malus Domini uidelicet per licentiam potestatis iuste, malus autem per  desiderium uoluntatis iniuste. Formidari igitur non debet, qui nichil nisi permissus ualet. Sola ergo uis illa timenda est, que cum hostem seuire permiserit, ei usum iusti iudicii, et iniusta illius uoluntas, seruit. Paululum uero manum postulat extendi: quia exteriora sunt que expetit conteri. Neque enim satan facere se aliquid multum putat, nisi cum in anima sauciat, ut ab illa patria feriens reuocet.



CAP. 52.---Quod quatuor modis loquatur Deus ad diabolum, et tribus modis diabolus ad Deum.

 Sciendum uero est, quia sicut hoc loco discimus, Iu modis loquitur Deus ad diabolum: tribus modis diabolus ad Deum. Quatuor modis loquitur Deus ad diabolum, et iniustas uias eius arguit, et electorum suorum contra illum  iustitiam proponit, et tentandam eorum innocentiam ei concedendo permittit, et aliquando cum ne tentare audeat prohibet. Iniustas enim uias eius redarguit, sicut iam dictum est: Unde uenis? Electorum suorum contra illum iustitiam proponit, sicut ait: Considerasti seruum meum Iob, quod non sit ei similis super terram? Tentandam eorum innocentiam ei concedendo permittit, sicut dicit: Ecce uniuersa que habet, in manu tua sunt. Rursumque eum a tentatione prohibet, cum dicit: Tantum in eum ne extendas manum tuam. Tribus autem modis loquitur diabolus ad Deum, cum uel uias suas insinuat, uel electorum innocentiam fictis criminibus accusat, uel tentandam eamdem innocentiam postulat. uias quippe suas insinuat, qui ait: Circuiui  terram, et perambulaui eam. Electorum innocentiam accusat: quia dicit: Nunquid frustra Iob timet Deum? Nonne tu uallasti eum, ac domum eius, uniuersamque substantiam per circuitum? Tentandam eamdem innocentiam postulat, cum dicit: Extende manum tuam, et tange cuncta que possidet, nisi in faciem benedixerit tibi.



CAP. 53.---Quod non sit palma uictorie sine labore certaminis.

 Sine labore certaminis, non est palma uictorie. Unde ergo uictores, nisi quia contra antiqui hostis insidias decertauerunt? Malignus quippe spiritus cogitationi, locutioni, atque operi nostro semper assistit: si fortasse quid inueniat, unde apud examen eterni iudicis accusator  existat. uis etenim nosse quomodo ad decipiendum semper assistat? Quidam qui nunc nobiscum sunt, rem quam narro testantur. Quod uir uite uenerabilis Stephanus nomine, ualerie prouincie presbyter fuit, huius nostri Bonifacii diaconi, atque dispensatoris ecclesie, cognatione proximus. Qui quadam die de itinere domum regressus, mancipio suo negligenter loquens precepit dicens: ueni, diabole, discalcia me. Ad cuius uocem mox ceperunt se caligarum corrigie in summa uelocitate dissoluere, ut aperte constaret, quod ei ipse qui nominatus fuit, ad extrahendas caligas, diabolus obedisset. Quod mox ut presbyter uidit, uehementer expauit, magnisque uocibus clamare cepit dicens: Recede  miser, recede: non enim tibi, sed mancipio meo locutus sum. Ad cuius uocem protinus recessit, ita ut inuente sint magna iam ex parte dissolute corrigie, ex parte remanserint. Qua in re colligi potest antiquus hostis, qui iam presto est corporalibus factis, quam nimiis insidiis, nostris cogitationibus insistit.



CAP. 54.---De creatura, et natura, et ministerio angelorum, et de casu apostatarum.

 Angelorum nomen officii est, non nature. Nam secundum naturam, spiritus nuncupantur. Quando enim de celis ad annunciandum hominibus mittuntur: ex ipsa annunciatione angeli nominantur. Natura enim  spiritus sunt. Tunc autem angeli uocantur, quando mittuntur. Natura angelorum mutabilis est, sed facit eos incorruptos caritas sempiterna. Gratia dicimus non natura esse incommutabiles angelos. Nam si natura incommutabiles essent, diabolus utique non cecidisset. Mutabilitatem itaque nature suffragat in illis contemplatio Creatoris. Inde et priuatus est apostata angelus, dum fortitudinem suam non a Deo, sed a se uoluit custodire. Ante omnem creaturam angeli facti sunt, dum dictum est: Fiat lux. De ipsis enim dicit Scriptura: Prior omnium creata est sapientia. Lux enim dicuntur, participando lucis eterne: sapientie uero dicuntur, ignite inherendo sapientie. Et cum sint mutabiles natura, non tamen sinit eos contemplatio mutari diuina. Ante omnem  creationem mundi, creati sunt angeli, et ante omnem creationem angelorum, diabolus conditus est, sicut scriptum est: Ipse est principium uiarum Dei. Unde et ad comparationem angelorum, archangelus appellatus est. Prius enim creatus exstitit ordinis prelatione, non temporis quantitate. Primatum habuisse angelorum diabolum scimus, ex qua fiducia cecidit, ita ut sine reparatione laberetur, cuius prelationis excellentiam propheta his uerbis annunciat: Cedri non fuerunt altiores illo in paradiso Dei, abietes non adequauerunt summitatem illius. Omne lignum paradisi non est assimilatum illi: quoniam speciosiorem fecit eum Deus. Distat conditio angeli a conditione hominis. Homo enim ad Dei similitudinem  conditus est. Archangelus uero qui lapsus est, signaculum Dei similitudinis appellatus est, testante Domino per Ezechiel: Tu signaculum similitudinis Dei, plenus sapientia, perfectus decore, in deliciis paradisi Dei fuisti. Quanto enim subtilior est eius natura, tanto plenius exstitit ad similitudinem diuine ueritatis expressam. Prius de celo cecidisse diabolum constat, quam homo conderetur. Nam mox ut factus est, in superbiam erupit, et precipitatus de celo est. Nam iuxta ueritatis testimonium, ab initio mendax fuit, et in ueritate non stetit, quia statim ut factus est, cecidit. Fuit quidem in ueritate conditus, sed non stando confestim a ueritate est lapsus. Uno superbie lapsu, dum Deo per tumorem se conferunt, et homo cecidit, et diabolus. Sed homo  reuersus est ad penitentiam, dum se inferiorem esse cognoscit. Diabolus uero non solum in hoc contentus, quod se Deo equalem existimans cecidit, insuper etiam superiorem Deo se dicit, secundum apostoli dicta, qui ait de Antichristo: Qui aduersatur, et extollitur supra omne quod dicitur Deus, aut quod colitur. Diabolus ideo iam non petet ueniam: quia non compungitur ad penitentiam. Membra uero eius sepe per hypocrisin deprecantur, quod tamen pro mala conscientia adipisci non merentur. Discat humana miseria, quod ea causa citius prouocetur Deus prestare ueniam, dum infirmo compatitur homini: quia ipse homo traxit ex parte inferiori infirmitatem peccandi, hoc est, ex carne, qua inclusa anima detinetur. Apostate angeli ideo ueniam  non habent: quia carnalis fragilitatis nulla infirmitate grauati sunt ut peccarent. Homines autem post peccatum idcirco reuertuntur ad ueniam, propter quod ex lutea materia pondus traxerunt infirmitatis, ideoque pro infirma carnis conditione, reditus patet homini ad salutem. Sicut et Psalmus dicit: Ipse scit figmentum nostrum. Memento, Domine, quod terra sumus; et iterum: Memorare, inquit, que sit mea substantia. Postquam apostate angeli ceciderunt, reliqui perseuerantiam eterne beatitudinis solidati sunt. Unde et post celi creationem in principio repetitur: Fiat firmamentum, et uocatum est firmamentum celum; nimirum ostendens, quod post angelorum ruinam, hi qui permanserunt, firmitatem meruerunt eterne perseuerantie et beatitudinis,  quam antea minus acceperant: post diaboli deiectionem, angelorum sanctorum collatam sanctitatis perseuerantiam, et beatitudinem quam minus acceperant; unde oportet cognosci quod malorum iniquitas, sanctorum seruiat humilitati: quia unde mali corruunt, inde boni proficiunt. Bonorum angelorum numerus, qui post ruinam angelorum malorum est diminutus, ex numero electorum omnium supplebitur, qui numerus soli Deo est cognitus. Inter angelos distantia potestatum est, et pro graduum dignitate, ministeria eisdem sunt distributa. Aliisque alii preferuntur tam culmine potestatis, quam scientia uirtutis. Subministrant igitur alii aliorum preceptis, atque obediunt iussis. Unde ad prophetam Zacariam angelus  angelum mittit, et quecunque annuntiare debeat precipit. Nouem esse distinctiones uel ordines angelorum sacre Scripture testantur, id est, angeli, archangeli, throni, dominationes, uirtutes, principatus, potestates, cherubin, et seraphin. Horum ordinum numerum etiam Ezechiel propheta describit sub totidem nominibus lapidum, cum de primatu apostate angeli loqueretur: Omnis, inquit, lapis operimentum tuum, sardius, et topazius, et iaspis, chrysolythus, et onyx, et berillus, saphyrus, carbunculus, et smaragdus. Quo numero lapidum, ipsi ordines designati sunt angelorum. Quos apostata angelus ante lapsum quasi in uestimento ornamenti sui affixos habuit: ad quorum comparationem dum se clariorem cunctis aspexit, confestim intumuit,  et cor suum ad superbiam eleuauit. Angeli semper in Deo gaudent, non in se. Malus uero inde est diabolus, quia non que Dei, sed que sua sunt requisiuit. Nulla autem maior iniquitas quam non in Deo, sed in se uelle quempiam gloriari. Angeli uero Dei cognoscunt omnia antequam in re fiant: et que apud homines adhuc futura sunt, angeli iam reuelante Deo nouerunt. Preuaricatores angeli, etiam sanctitate amissa, non tamen amiserunt uiuacem creature angelice sensum. Triplici enim modo prescientie acumine uigent, id est, subtilitate nature, experientia temporum, reuelatione superiorum potestatum. Quoties Deus quocunque flagello huic mundo irascitur, ad ministerium uindicte apostate angeli mittuntur: qui tamen diuina potestate cercentur,  ne tantum noceant, quantum cupiunt. Boni autem angeli ad ministerium salutis humane deputati sunt: ut curas administrent mundi, et regant omnia iussu Dei, testante Apostolo: Nonne omnes, inquit, sunt administratorii spiritus, in ministerium missi, propter eos qui hereditatem capiunt salutis? Angeli corpora in quibus hominibus apparent in superno ere sumunt, solidamque speciem ex celesti elemento inducunt, per quam humanis obtutibus manifestius demonstrentur. Singule gentes prepositos angelos habere creduntur, quod ostenditur testimonio angeli Danieli loquentis: Ego, inquit, ueni, ut nunciarem tibi, sed princeps regni Persarum restitit mihi. Et post alia: Non est qui me adiuuet, nisi Michel  princeps uester. Item omnes homines angelos habere probantur, loquente Domino in Euangelio: Amen dico uobis: quia angeli eorum semper uident faciem Patris mei, qui in celis est. Unde et Petrus in Actibus apostolorum, cum pulsarent ianuam, dixerunt intus apostoli: Non est Petrus, sed Angelus eius est. Si Deum angeli contuentur, et uident, cur Petrus apostolus dicit: In quem desiderant angeli Dei conspicere? Item si eum non contuentur nec uident, quomodo iuxta sententiam Domini: Angeli eorum semper uident faciem Patris mei qui in celis est? Sed bene utrumque est. Nam ueraciter credimus quod Deum angeli, et uident, et uidere desiderant: et habent, et habere festinant: et amant, et amare nituntur. Si enim sic uidere desiderant ut  effectu desiderii non perfruantur, desiderium hoc necessitatem habet, et necessitas ista penalis est. Sed beatis angelis omnis pena longe est: quia nunquam simul pena et beatitudo conueniunt. Rursum, si eos dicimus Dei uisione satiari, satietas fastidium habere solet, et scimus illos Dei uisionem quam et desiderant, fastidire non posse. Quid ergo est, nisi ut miro modo simul utrumque credamus, quia et desiderant et satiantur? Sed desiderant sine labore, et satiantur sine fastidio. Ne enim sit in desiderio necessitas, desiderantes satiantur. Et iterum: Ne sit satietate fastidium, satiari desiderant. uident enim angeli faciem Patris per satietatem, sed quia satietas ista fastidium nescit, angeli desiderant in eo prospicere semper. Ubicunque in Scripturis  sanctis pro Deo angelus ponitur: non Pater, non Spiritus sanctus, sed pro incarnationis dispensatione solus Filius intelligitur. Ante Dominice incarnationis aduentum, discordia inter angelos et homines fuit. ueniens autem Christus, pacem in se angelis et hominibus fecit. Eo quippe nato, clamauerunt angeli in terra: Pax hominibus bone uoluntatis. Per incarnationem igitur Christi, non solum Deo reconciliatus est homo: uerum etiam pax inter angelos et homines reformata est. Discordia igitur ante aduentum Christi angelorum et hominum fuisse per id maxime agnoscitur, quod salutati in ueteri Testamento ab hominibus angeli, despiciunt resalutari ab eis. Quod in Nouo Testamento a Ioanne factum, non solum reuerenter angelus suscipit,  uerum etiam ne faciat interdicit. Ab hoc homo in ueteri Testamento despicitur, nec resalutatur ab angelo, eo quod homo adhuc nondum transisset in Deo. Suscipitur autem homo a Deo, et reuerenter salutatur ab angelo. Nam et Mariam angelus legitur salutasse, et Ioanni angelum salutanti, ab eodem angelo dicitur: uide ne feceris, conseruus enim tuus sum, et fratrum tuorum. Per quod agnoscitur, per incarnationem Dominicam, pacem hominibus fuisse, et angelis, redditam.



CAP. 55.---Quod supernorum ciuium numerus, et finitus sit, et infinitus.

 Supernorum ciuium numerus et infinitus, et definitus exprimitur, ut qui Deo est numerabilis, esse nobis innumerabilis demonstretur,  quamuis aliud est assistere, aliud ministrare. Assistunt enim ille procul dubio potestates, que ad quedam hominibus nuncianda non exeunt. Ministrant uero hi qui ad explenda officia nunciorum ueniunt, sed tamen ipsi quoque a contemplatione ab intimis non recedunt. Et quia plures sunt qui ministrant quam hi qui principaliter assistunt, assistentium numerus quasi definitus, ministrantium uero infinitus ostenditur. Angelicos uero spiritus recte Dei milites dicimus: quia decertare eos contra potestates erias non ignoramus. Que tamen certamina non labore, sed imperio peragunt: quia quidquid agendo contra immundos spiritus appetunt, ex adiutorio cuncta regentis possunt.



CAP. 56.---Quod omnis culpa ante discessum oblationis munere soluatur.


 Sed neque hoc silendum existimo, quod actum in meo monasterio ante hoc triennium reminiscor. Quidam namque monachus, Iustus nomine, medicine arte imbutus fuit, qui mihi in eodem monasterio constituto, sedulo obsequio, atque in assiduis egritudinibus meis excubare consueuit. Hic itaque languore corporis preuentus, ad extrema deductus est. Cui in ipsa molestia sua frater germanus, nomine Copiosus, seruiebat. Qui ipse quoque nunc in hac urbe per eamdem medicine artem, temporalis uite stipendia sectatur. Sed predictus Iustus, cum iam se ad extrema peruenisse cognouisset, eidem fratri suo Copioso, quia occultos  tres aureos haberet, innotuit. Quod nimirum fratribus non potuit celari, sed subtiliter indagantes, atque illius omnia medicamenta perscrutantes, eosdem tres aureos in medicamine absconsos inuenerunt. Quod mox ut mihi nunciatum est, tantum malum de fratre qui nobiscum communiter uixit, equanimiter ferre non ualui: quippe quia eiusdem monasterii semper regula fuit ut cuncti fratres ita communiter uiuerent, quatenus eis singulis nulla habere propria liceret. Tunc nimio merore percussus, cogitare cepi, uel quod ad purgationem morientis facerem, uel quod in exemplo uiuentibus fratribus prouiderem. Precioso igitur eiusdem monasterii preposito ad me accito, dixit: uade, et nullus ex fratribus se ad eum morientem iungat, nec sermonem  consolationis ex cuiuslibet eorum ore percipiat, sed cum in morte constitutus fratres quesierit, ei suus frater carnalis dicat: quia pro solidis quos occulte habuit, a cunctis fratribus abominatus sit, ut saltem in morte de culpa mentem amaritudo transuerberet, atque a peccato quod perpetrauit purget. Cum uero mortuus fuerit, corpus illius cum fratrum corporibus non ponatur, sed quolibet fossam in sterquilinio facite, in eo corpus eius proiicite, ibique super eum tres aureos quos reliquit iactate, simul omnes clamantes, Pecunia tua tecum sit in perditione, et sic eum terra operite. In quibus utrisque rebus unam morienti, alteram uero uolui uiuentibus fratribus prodesse, ut et illum amaritudo mortis a culpa solubilem  faceret, et istos auaritie tanta damnatio misceri in culpa prohiberet. Quod ita factum est. Nam cum idem peruenisset ad mortem, et anxie quereret se fratribus commendare, nullusque ei ex fratribus applicare et loqui dignaretur, ei carnalis frater, cur ab omnibus esset abominatus, innotuit. Qui protinus de reatu uehementer gemuit, atque in ipsa tristitia e corpore exiuit. Qui ita sepultus est, ut dixi. Sed fratres omnes eadem sententia perturbati, ceperunt singuli extrema queque, et uilia, et que eis semper habere regulariter licuerat, ad medium proferre, uehementerque formidabant, ne quid apud se esset, unde reprehendi potuissent. Cum uero post mortem eius triginta iam essent dies eius euoluti, cepit animus meus defuncto fratri compati, eiusque  cum dolore graui supplicia pensare, et si quid esset ereptionis eius in remedium querere. Tunc euocato ad me Precioso eodem monasterii nostri preposito, dixit tristis: Diu est, quod frater ille qui defunctus est in igne cruciatur, debemus ei aliquid caritatis impendere, et eum in quantum possumus, ut eripiatur adiuuare. uade itaque et ab hodierna die diebus triginta continuis offerre pro eo sacrificium stude, et nullus omnino pretermittatur dies, quo pro absolutione illius salutaris hostia non immoletur. Qui protinus abscessit, et paruit. Nobis autem alia curantibus, atque euolutos dies non numerantibus, idem frater qui defunctus fuit, nocte quadam fratri suo germano Copioso per uisionem apparuit. Quem ille cum uidisset, inquisiuit dicens: Quid est, frater?  Quomodo es? Cui ille respondit: Nunc usque male fui, modo iam bene sum: quia hodie communionem recepi. Quod idem Copiosus pergens, protinus fratribus in monasterio indicauit. Fratres uero sollicite computabant dies, et repererant quod ipse dies exstitit, quo pro eo trigesima oblatio fuit impleta. Cumque et Copiosus nesciret, quid pro eo fratres agerent, et fratres ignorassent quod de illo Copiosus uidisset, uno eodemque tempore dum cognouit ille quod isti ignorant, atque isti cognoscebant quod ille uidit, concordantes simul uisionem et sacrificium, res aperte claruit, quia frater qui defunctus fuit per salutarem hostiam supplicium euasit.



CAP. 57.---Quod sacra oblatio post mortem animabus prodesse possit, si non sunt culpe indissolubiles.

  Si culpe post mortem insolubiles non sunt, multorum solet animas etiam post mortem sacra oblatio hostie salutaris adiuuare, ita ut hoc nonnunquam ipse defunctorum anime expetere uideantur. Nam predictus Felix episcopus, a quodam uenerabilis uite presbytero qui usque ante biennium uixit, et in diecesi Centumcellensis urbis habitauit, atque Ecclesie beati Ioannis, que in loco, qui Tauriana dicitur, sita est, preerat, cognouisse se asserit: quod idem presbyter in eo loco in quo aque calide uapores nimios faciunt, quoties necessitas corporis exegit, lauari consueuit. Ubi dum die quadam fuisset ingressus, inuenit quemdam incognitum uirum, ad suum obsequium paratum, qui sibi de pedibus calceamenta abstraheret, uestimenta susciperet, et exeunti  a calore sabana preberet, atque omne ministerium cum magno famulatu perageret. Cumque hoc sepius fecisset, idem presbyter die quadam ad balnea iturus, intra semetipsum cogitans, dixit: uiro illi qui mihi solet tam deuotissime ad lauandum obsequi, ingratus apparere non debeo, sed aliquid me necesse est ei pro munere portare. Tunc duas secum oblationum coronas detulit. Qui mox, ut peruenit ad locum, hominem inuenit: atque ex more eius obsequio in omnibus usus est. Lauit itaque, et cum iam uestitus uoluisset egredi, hoc quod secum detulit obsequenti sibi uiro pro benedictione obtulit, petens ut benigne susciperet quod ei caritatis gratia offerret. Cui ille merens, afflictusque respondit: Mihi ista quare das,  Pater? Iste panis sanctus est, et ego hunc manducare non possum. Me etenim quem uides, aliquando loci huius dominus fui, sed pro culpis meis hic post mortem deputatus sum. Si autem mihi prestare uis, omnipotenti Deo pro me offer hunc panem, ut pro peccatis meis interuenias: et tunc exauditum te esse cognosce, cum huc ad luendum ueneris, et me minime inueneris. In quibus uerbis disparuit, et is qui esse homo uidebatur, euanescendo innotuit, quia spiritus fuit. Idem uero presbyter, hebdomada continua sese pro eo in lacrymis afflixit, salutarem quotidie hostiam obtulit, et reuersus postea ad balneum, eum minime inuenit. Qua ex re, quantum prosit animabus immolatio sacre oblationis ostenditur: quando hanc et ipsi mortuorum spiritus a uiuentibus  petunt, et signa indicant quibus per eam absoluti uideantur.



CAP. 58.---Quod beatius sit quemque liberum hinc exire, quam post mortem libertatem querere.

 Cunctis ostenditur quia si insolubiles culpe fuerint, ad absolutionem prodesse minime etiam mortuis uictima sacre oblationis possit. Sed sciendum est, quia illis sacra uictima mortuis prosit, qui hic uiuendo obtinuerint ut eos etiam post mortem bona adiuuent que hic pro ipsis ab aliis fiunt. Inter hec autem pensandum est, ut tutior uia sit, ut bonum quod quisque post mortem sperat agi per alios, agat dum uiuit ipse per se. Beatius quippe est liberum exire, quam post uincula libertatem querere.



CAP. 59.---Quod nullus debeat rogare pro peccato, quod est ad mortem.


 Peccatum quippe usque ad inferos ducitur quod ante finem uite presentis per correctionem ac penitentiam non emendatur. De quo uidelicet peccato per Ioannem dicitur: Est peccatum ad mortem, non pro illo dico, ut roget quis. Peccatum namque ad mortem est: quia scilicet peccatum quod hic non corrigitur, eius uenia frustra postulatur. De hoc adhuc subditur: Obliuiscatur eius misericordia. Omnipotentis Dei misericordia obliuisci eius dicitur, qui omnipotentis Dei iustitiam fuerit oblitus. Quisquis eum nunc iustum non timet, post inuenire non ualet misericordem.



CAP. 60.---Ut omnes anime electorum credende sint esse in celo, et iniquorum anime in inferno.


 Inquisitioni mee iam uideo sufficienter satisfactum, sed hoc est adhuc quod questione animum pulsat. Quia cum superius dictum sit esse iam sanctorum animas in celo, restat procul dubio, ut iniquorum quoque anime esse non nisi in inferno credantur, et quid de hac re habeat ueritas ignoro. Nam humana estimatio non habet, peccatorum animas posse ante iudicium cruciari.---Si esse sanctorum animas in celo sacri eloquii satisfactione credidisti, oportet ut per omnia esse credas iniquorum animas in inferno: quia ex retributione eterne iustitie, ex qua iam iusti gloriantur, necesse est per omnia, ut  iniusti crucientur. Nam sicut electos beatitudo letificat, ita credi necesse est quod a die exitus sui ignis reprobos exurat.



CAP. 61.---Quod sicut finis non est gaudio bonorum, sic finis non est tormentis malorum.

 Nunquid nam, queso te, dicimus eos, qui semel illic mersi fuerint, semper arsuros?---Constat nimis, et incunctanter uerum esse: quia sicut finis non est gaudio bonorum, ita finis non est tormentis malorum. Nam cum ueritas dicat: Ibunt hi in supplicium eternum, iusti autem in uitam eternam: quia uerum est quod promisit, falsum proculdubio non erit quod minatus est Deus.



CAP. 62.---Quod ita non sit, ut quidam affirmant, quod Deus ob hoc minatus sit eternam penam peccantibus, ut corrigeret a malis.


 Quid si quis dicat, idcirco Deus peccantibus eternam penam minatus est, ut eos a peccatorum perpetratione compesceret?---Si falsum est quod minatus est, ut ab iniustitia corrigeret, etiam falsa est pollicitus, ut ad iustitiam prouocaret. Sed quis hoc dicere, uel insanus presumat? Et si minatus est quod non erat impleturus, dum asserere eum misericordem uolumus, fallacem, quod nefas est dicere, predicare compellimur.



CAP. 63.---Cur peccata que cum fine perpetrata sunt, sine fine puniantur.

 Scire uelim quomodo  iustum sit, ut culpa que cum fine perpetrata est, sine fine puniatur.---Hoc recte diceretur, si districtus iudex non corda hominum, sed facta pensaret. Iniqui enim ideo cum fine deliquerunt, quia cum fine uixerunt. Nam uoluissent utique, si potuissent, sine fine uiuere, ut potuissent sine fine peccare. Ostendunt enim, quia in peccato uiuere semper cupiunt, qui nunquam desinunt peccare, dum uiuunt. Ad magnam ergo iustitiam iudicantis pertinet, ut nunquam careant supplicio qui in hac uita nunquam uoluerunt carere peccato.



CAP. 64.---Quod Deus pius sit, et non pascatur cruciatu miserorum, iustus autem, et ideo non sedetur in perpetuum ab iniquorum ultione.

 Sed nullus iustus  crudelitate pascitur, et delinquens seruus a iusto domino idcirco cedi precipitur, ut a nequitia corrigatur. Ad hoc enim uapulat, ut emendare debeat. Iniqui autem gehenne igni traditi, si ad correctionem nunquam ueniant, quo fine semper ardebunt?---Omnipotens Deus, quia pius est, miserorum cruciatu non pascitur: quia autem iustus est, ab iniquorum ultione in perpetuum non sedatur. Sed iniqui omnes eterno supplicio deputati, sua quidem iniquitate puniuntur, et tamen ad aliquid ardebunt, scilicet, ut iusti omnes, et in Deo uideant gaudia que percipiunt, et in illis respiciant supplicia que euaserunt, quatenus in eternum tanto magis diuine gratie debitores se esse cognoscant, quanto in eternum mala puniri conspiciunt que eius adiutorio  uicerunt.



CAP. 65.---De hoc, si ante restitutionem corporum anime iustorum in celum recipiantur.

 Placet quod dicis: sed uelim nosse, si nunc ante restitutionem corporum in celum recipi ualeant anime iustorum.---Hoc namque de omnibus iustis fateri non possumus, neque de omnibus negare. Nam sunt quorundam iustorum anime, que a celesti regno quibusdam adhuc mansionibus differuntur. In quo dilationis damno, quid aliud innuitur, nisi quod perfecte iustitie aliquid minus habuerunt? Et tamen luce clarius constat quia perfectorum iustorum anime, mox ut huius carnis claustra exeunt, in celestibus sedibus recipiuntur.  Quod et ipsa per se ueritas testatur, dicens: Ubicunque fuerit corpus, illuc congregabuntur aquile: quia ubi ipse Redemptor noster est corpore, illuc procul dubio colliguntur et anime iustorum. Et Paulus dissolui desiderat, et cum Christo esse. Qui ergo Christum esse in celis non dubitat, nec Pauli animam esse in celo negat. Qui etiam de dissolutione sui corporis, atque habitatione patrie celestis dicit: Scimus quia si terrestris domus nostra huius habitationis dissoluatur, quod edificationem habemus ex Deo, domum non manufactam, sed eternam in celis.



CAP. 66.---Quod iusti, in die iudicii, animarum simul et corporum gloria letabuntur.

 Si igitur nunc in  celo sunt anime iustorum, quid est hoc quod in die iudicii pro iustitie sue retributione recipiunt?---Hoc in eis nimirum crescit in iudicio, quod nunc animarum sola, postmodum uero corporum beatitudine perfruantur, ut in ipsa quoque carne gaudeant, in qua dolores pro Domino cruciatusque pertulerunt. Pro hac quippe geminata eorum gloria scriptum est: In terra sua duplicia possidebunt. Hinc etiam ante resurrectionis diem de sanctorum animabus scriptum est: Date sunt illis singule stole albe, et dictum est illis ut requiescerent tempus adhuc modicum, donec impleatur numerus conseruorum, et fratrum eorum. Qui itaque nunc singulas acceperunt, in iudicio binas stolas habituri sunt:  quia modo animarum res tantummodo agitur, tunc autem animarum simul et corporum gloria letabuntur.



CAP. 67.---De hoc, si boni bonos in regno, uel si mali malos in supplicio agnoscant.

 Nosse uellem, si boni bonos in regno, uel mali malos in suppliciis agnoscant.---Huius rei sententia in uerbis est dominicis, quam iam superius protulimus, luce clarius demonstrata. In quibus cum dictum esset: Homo quidam erat diues, et induebatur purpura et bysso, et epulabatur quotidie splendide: et erat quidam mendicus nomine Lazarus, qui iacebat ad ianuam eius ulceribus plenus, cupiens saturari de micis que cadebant de mensa diuitis, et nemo illi dabat; sed  et canes ueniebant, et lingebant ulcera eius; subiunctum est, quod Lazarus mortuus portaretur ab angelis in sinum Abrahe, et mortuus diues sepultus est in inferno. Qui eleuans oculos suos, cum esset in tormentis, uidit Abraham a longe, et Lazarum in sinu eius, et ipse clamans, dixit: Pater Abraham, miserere mei, et mitte Lazarum, ut intingat extremum digiti sui in aquam, ut refrigeret linguam meam. Cui Abraham dicit: Fili, recordare, quia recepisti bona in uita tua, et Lazarus similiter mala. Diues autem de seipso iam spem salutis non habens, ad promerandam suorum salutem conuertitur, dicens: Rogo te, pater, ut mittas eum in domum patris mei: habeo enim quinque fratres, ut testetur illis, ne et ipsi ueniant in locum hunc tormentorum. Quibus  uerbis aperte declaratur quia et boni bonos, et mali agnoscant malos. Si igitur Abraham Lazarum minime recognosceret, nequaquam ad diuitem positum in tormentis de transacta eius contritione loqueretur, dicens: Quod mala receperit in uita sua. Et si mali malos non recognoscerent, nequaquam diues in tormentis positus fratrum suorum etiam absentiam meminisset. Quomodo enim presentes non posset agnoscere, qui etiam pro absentium memoria curauit exorare? Qua in re illud quoque ostenditur, quod nequaquam ipse requisisti: quia et boni malos, et mali cognoscunt bonos. Nam et diues ab Abraham cognoscitur, cum dictum est: Recordare, quia recepisti bona in uita tua: et electus Lazarus a reprobo est diuite cognitus, quem mitti precatur  ex nomine, dicens: Mitte Lazarum, ut intingat extremum digiti sui in aquam, ut refrigeret linguam meam. In qua uidelicet cognitione utriusque partis cumulus retributionis excrescit, et ut boni amplius gaudeant: quia secum eos letari conspiciunt, quos amauerunt: et mali dum cum eis torquentur, quos in hoc mundo despecto Deo dilexerunt, eos non solum sua, sed etiam eorum pena consumat. Fit autem in electis quiddam mirabilius: quia non solum eos cognoscunt quos in hoc mundo nouerunt, sed uelut uisos ac cognitos recognoscunt bonos, quos nunquam uiderunt. Nam cum antiquos patres in illa eterna hereditate uiderint, eis incogniti per uisionem non erunt, quos in opere semper nouerunt. Quia enim illic omnes communi claritate Deum conspiciunt,  quid est quod ibi nesciant, ubi scientem omnia sciunt? Nam quidam noster et uite uenerabilis uir, religiosusque uaide et laudabilis, cum ante triennium moreretur, sicut religiosi alii, qui presentes fuerunt, testati sunt, in hora sui exitus Ionam prophetam, Ezechielem quoque et Danielem cepit aspicere. Quos dum uenisse ad se diceret, et depressis luminibus eis reuerentie obsequium preberet, ex carne eductus est. Qua in re aperte datur intelligi, que erit in illa incorruptibili uita notitia, si uir iste adhuc in carne corruptibili positus, prophetas sanctos, quos nimirum nunquam uidit, agnouit. Solet autem plerumque contingere, ut egressura anima eos etiam recognoscat cum quibus pro equalitate  culparum, uel etiam premiorum, in una est mansione deputanda: quod multi in eo exitu uident, qui aut in regno aut in supplicio pares habebuntur.



CAP. 68.---De hoc, si ignis purgatorius credendus sit, qui post mortem animas a peccatis expurget.

 Discere uellem si post mortem ignis purgatorius esse credendus est.---In Euangelio Dominus dicit: Ambulate, dum lucem habetis. Per prophetam quoque ait: Tempore accepto exaudiui te, et in die salutis adiuui te. Quod Paulus apostolus exponens, dixit: Ecce nunc tempus acceptabile, etc. Salomon quoque ait: Quodcunque potest manus tua facere, instanter operare: quia nec opus, nec ratio, nec scientia, nec sapientia erit apud inferos, quo tu properas. Dauid quoque ait: Quoniam  in seculum misericordia eius. Ex quibus nimirum sententiis constat quia qualis hinc quisque egreditur, talis in iudicio presentatur. Sed tamen de quibusdam leuibus culpis esse ante iudicium purgatorius ignis credendus est, eo quod ueritas dicit: quia si quis in Spiritum sanctum blasphemiam dixerit, nec in hoc seculo remittetur ei, neque in futuro. In qua sententia datur intelligi, quasdam culpas in hoc seculo, quasdam uero in futuro posse relaxari. Quod enim de uno negatur, consequenter intellectus patet quia de quibusdam conceditur. Sed tamen, ut predixi, hoc de paruis minimisque peccatis fieri posse credendum est: sicut est assiduus otiosus sermo, immoderatus risus, uel peccatum cure rei familiaris: que uix sine culpa ab  ipsis agitur, qui culpas qualiter declinari debeant sciunt, aut non in grauibus rebus error ignorantie, que cuncta etiam post mortem grauant, si adhuc in hac uita positis minime fuerint relaxata. Nam et cum Paulus dicat Christum esse fundamentum, atque subiungat: Si quis superedificauerit super hoc fundamentum, aurum et argentum, lapides pretiosos, ligna, fenum, stipulam, uniuscuiusque opus quale sit ignis probabit; si cuius opus arserit detrimentum patietur, ipse autem saluus erit, sic tamen quasi per ignem; quamuis hoc de igne tribulationis in hac nobis uita adhibito possit intelligi, attamen si quis hec de igne future purgationis accipiat, pensandum sollicite est: quia illum dixit posse per ignem saluari, non qui super hoc fundamentum ferrum,  es, uel plumbum edificat, id est peccata maiora, et idcirco duriora, atque iam tunc insolubilia; sed ligna, fenum, stipulam, id est peccata minima atque leuissima, que ignis facile consumit. Hoc tamen sciendum est: quia illic saltem de minimis nil quisque purgationis obtinebit, nisi bonis hoc actibus in hac adhuc uita positus, ut illic obtineat, promereatur.



CAP. 69.---Quod unus sit gehenne ignis, sed non uno modo omnes cruciet.

 Queso te, unus esse gehenne ignis credendus est, an quanta peccatorum diuersitas fuerit, tanta quoque et ipsa estimanda sunt incendia esse preparata?---Unus quidem est gehenne  ignis, sed non uno modo omnes cruciat peccatores. Uniuscuiusque etenim quantum exigit culpa, tantum illic sentietur pena. Nam sicut in hoc mundo sub uno sole multi consistunt, nec tamen eiusdem solis ardorem equaliter sentiunt: quia alius plus estuat, atque alius minus, ita illic in uno igne non unus est modus incendii: quia quod hic diuersitas corporum, hoc illic agit diuersitas peccatorum; ut et ignem non dissimilem habeant, et tamen eosdem singulos dissimiliter exuret.



CAP. 70.---Quot genera sint oblationis pro defunctis facienda.

 Quatuor genera sunt oblationis. Pro ualde bonis, gratiarum actiones sunt, hoc est, Deo gratias agunt: quia bene uixerunt. Pro non  ualde bonis, ut plena remissio fiat. Pro non ualde malis propitiationes sunt, ut tolerabilior fiat damnatio. Pro ualde malis, non adiumenta mortuorum, sed tantum consolationes uiuorum sunt.



CAP. 71.---Cur sanctorum anime pro inimicis suis non orent, quando eos in igne eterno ardere prospexerint.

 Et ubi est quod sancti sunt, si pro inimicis suis quos tunc ardere uiderint, non orabunt?---Quibus utique dictum est: Pro inimicis uestris orate. Orant pro inimicis suis eo tempore quo possunt ad fructuosam penitentiam eorum corda conuertere, atque ipsa conuersione saluare. Quid enim aliud pro inimicis suis orandum est, nisi hoc quod ait Apostolus: Ut det illis Deus penitentiam ad cognoscendam ueritatem, et resipiscant  a diaboli laqueis, a quo captiui tenentur ad ipsius uoluntatem? Et quomodo pro illis tunc orabitur, qui iam nullatenus possunt ad iustitie opera ab iniquitate commutari? Eadem itaque causa est cur non oretur tunc pro hominibus eterno igne damnatis, que nunc etiam causa est, ut non oretur pro diabolo, angelisque eius eterno supplicio deputatis. Que nunc etiam causa est ut non orent sancti homines, pro hominibus in fidelibus impiisque defunctis: nisi quia de eis quos utique deputatos eterno supplicio iam nouerint, ante illum iudicis iusti conspectu orationis sue meritum cassari refugiunt? Quod si nunc quoque uiuentes iusti, mortuis et damnatis iniustis minime compatiuntur, quando  adhuc aliquid iudicabile de sua carne sese perpeti etiam ipsi nouerint: quanto districtius tunc iniquorum tormenta respiciunt, quando ab omni uite corruptione exuti, ipsi iam iustitie uicinius atque arctius inherebunt? Sic quippe eorum mentes, per hoc quod iustissimo Iudici inherent, ius districtionis absorbet, ut omnino eis non libeat, quidquid ab illius eterne regule subtilitate discordat.



CAP. 72.---Quod duobus modis uita dicatur, duobus etiam mors intelligatur.

 Non est iam quod responderi debeat aperte rationi. sed hec nunc questio mentem mouet, quomodo anima immortalis dicitur, dum constat quod in perpetuo igne moriatur.---Quia duobus modis uita dicitur, duobus etiam  modis mors debet intelligi. Aliud est namque quod in Deo uiuimus, aliud uero quod in hoc quod conditi uel creati sumus, id est, aliud beate uiuere, et aliud essentialiter. Anima itaque, et mortalis esse intelligitur, et immortalis. Mortalis quippe, quia beate uiuere amittit; immortalis autem, quia essentialiter uiuere nunquam desinit: et nature sue uitam perdere non ualet, nec cum in perpetua fuerit morte damnata. Illic enim posita beate esse perdet: et esse non perdet. Ex qua re semper cogitur ut et mortem sine morte, et defunctum sine defuncto et finem sine fine patiatur.



CAP. 73.---Quod electi seu reprobi ad loca communia deducantur in tormentis.

. Quod uero siue electi seu  reprobi, quorum communis causa in opere fuerit, ad loca etiam communia deducantur, ueritatis nobis uerba satisfacerent, etiam si exempla deessent. Ipsa quippe ueritas propter electos in Euangelio dicit: In domo Patris mei multe mansiones sunt. Si enim dispar in illa beatitudine eterna retributio non esset, una potius mansio quam multe essent. Multe ergo mansiones sunt, in quibus et distincti bonorum ordines propter meritorum consortium communiter letentur; et tamen unum denarium omnes laborantes accipiunt, qui multis mansionibus distinguitur: quia et una est beatitudo quam illic percipiunt, et dispar retributionis qualitas quam per opera diuersa consequuntur. Que nimirum ueritas iudicii sui diem denuntians ait, Tunc dicam messoribus: Colligite  zizania, et ligate ea fasciculis ad comburendum. Messores quippe angeli sunt; zizania in fasciculis ad comburendum ligant, cum pares comparibus in tormentis similibus sociant, ut superbi cum superbis, luxuriosi cum luxuriosis, auari cum auaris, fallaces cum fallacibus, inuidi cum inuidis, infideles cum infidelibus, ardeant. Cum ergo similes in culpa, ad tormenta similia adducantur, qui eos locis penalibus angeli deputant, quasi zizaniorum fasciculos ad comburendum ligant.



CAP. 74.---De hoc quod in domo Dei multe mansiones sint.

 In Euangelio ueritas dicit: In domo Patris mansiones multe sunt. Sed in eisdem multis mansionibus erit aliquo modo ipsa  retributionum diuersitas concors: quia tanta uis in illa pace nos sociat, ut quod in se quisque non acceperit, hoc se accepisse in alio exsultet. Unde et non eque laborantes in uinea, eque cuncti denarium sortiuntur. Et quidem apud Patrem mansiones multe sunt, et tamen eumdem denarium dispares laboratores accipiunt: quia una cunctis erit beatitudo letitie, quamuis non una sit omnibus sublimitas uite.



CAP. 75.---Quod illum quem semel culpa ad penam pertrahit, misericordia ulterius ad ueniam non reducat.

 Sicut consumitur nubes, et pertransit, sic qui descendit ad inferos non ascendit. Nubes quippe ad altiora suspenditur, sed  densata uento impellitur ut currat, calore solis dissipatur ut euanescat. Sic nimirum corda sunt hominum, que per accepte rationis ingenium ad alta emigrant: impulsa autem maligni spiritus flatu, prauis desideriorum suorum motibus huc illucque pertrahuntur. Sed districta respectu superni iudicis quasi solis calore liquefiunt, et semel locis penalibus tradita, ad operationis usum ultra non redeunt. uir igitur sanctus elationis cursum defectumque humani generis exprimens dicit: Sicut consumitur nubes, et pertransit, sic qui descendit ad inferos non ascendit. Ac si aperte loqueretur dicens: In altum currendo deficit, qui superbiendo ad interitum tendit. Quem si semel culpa ad penam pertrahit, misericordia ulterius ad ueniam non reducit.



CAP. 76.---Quod Deus dicatur zelans, dicatur iratus, dicatur penitens, dicatur misericors, dicatur prescius.


 Deus ergo quomodo zelans est, qui in custodienda castitate nostra nullo mentis cruciatu tangitur? Quomodo irascitur, qui in ulciscendis uitiis nostris nulla perturbatione animi commouetur? Quomodo est penitens, qui id quod semel fecerit, se fecisse nequaquam dolet? Quomodo habet misericordiam, qui cor miserum non habet? Quomodo est prescius, dum nulla nisi que futura sint presciantur? Et scimus quia Deo nichil futurum est, ante cuius oculos preterita nulla sunt, presentia non transeunt, futura non ueniunt. Quippe quia quod nobis fuit, et erit, in eius prospectu presto  est: et omne quod presens est sciri potest, potius quam presciri. Et tamen dicitur zelans, dicitur iratus, dicitur penitens, dicitur misericors, dicitur prescius: ut quia castitatem anime uniuscuiusque custodit, humano modo zelans uocetur, quamuis mentis cruciatu non tangitur; et quia culpas percutit, dicitur irasci, quamuis nulla animi turbatione moueatur; et quia ipse immutabilis, id quod uoluerit mutat, penitere dicitur, quamuis rem mutet, consilium non mutet. Et cum miserie nostre subuenit, misericors uocatur, quamuis miseris subuenit, et cor miserum nunquam facit. Et quia ea que nobis futura sunt uidet, que tantum ipsi semper presto sunt, prescius dicitur: quamuis nequaquam futurum preuideat, quod presens uidet.



CAP. 77.---Cur Deus suos electos sic permittat mori, ut non in uita illorum ostendat cuius sanctitatis sint.


 Quid est hoc, queso te, quod omnipotens Deus sic permittit mori, quos tamen post mortem cuius sanctitatis fuerint non compatitur celari. Cum scriptum sit: Iustus quacunque morte preuentus fuerit, iustitia eius non auferetur ab eo?---Electi qui procul dubio ad perpetuam uitam tendunt, quid eis obest si ad modicum dure moriantur? Et est fortasse nonnunquam eorum culpa, licet minima, que in eadem debeat morte resecari. Unde fit ut reprobi quidem potestatem contra uiuentes accipiant, sed illis morientibus hoc in eis grauius uindicetur, quod contra bonos potestatem sue crudelitatis acceperunt: sicut idem  carnifex qui eumdem uenerabilem diaconem uiuentem ferire permissus est, gaudere super mortuum permissus non est. Quod sacra quoque testantur eloquia. Nam uir Dei contra Samariam missus, quia per inobedientiam in itinere comedit, hunc in eodem itinere leo occidit. Sed statim illic scriptum est: Quia stetit leo iuxta asinum, et non comedit de cadauere. Ex qua re ostenditur, quod peccatum inobedientie in ipsa morte fuit laxatum, quia idem leo qui uiuentem presumpsit occidere, contingere non presumpsit occisum. Qui enim occidendi ausum habuit, de occisi cadauere comedendi licentiam non accepit: quia is qui culpabilis in uita fuit, punita inobedientia, erat iam iustus ex morte. Leo ergo  qui prius peccatoris uitam necauit, custodiuit postmodum cadauer iusti.



CAP. 78.---Quod miseris mors fiat sine morte.

 Fit ergo miseris mors sine morte, finis sine defunctu: quia et mors uiuit, et finis semper incipit, et deficere defunctus nescit. Quia igitur, et mors perimit et non extinguit, dolor cruciat, sed nullatenus pauorem fugat, flamma comburit, sed nequaquam tenebras decutit.



CAP. 79.---Quod in inferno peccatoribus ad consolationem ignis non luceat, sed ut magis torqueat.

 Quamuis illic ignis et ad consolationem non lucet, attamen ut magis torqueat, ad aliquid lucet. Nam sequaces quosque suos secum in tormento reprobi flamma illustrante  uisuri sunt, quorum amore deliquerunt: quatenus qui eorum uitam carnaliter contra precepta Conditoris amauerunt, ipsorum quoque eos interitus in augmento sue damnationis affligat.



CAP. 80.---De eadem re.

 Sicut ergo electis ignis ardere nouit ad solatium, et tamen ardere ad supplicium nescit: ita e diuerso gehenne flamma reprobis, et nequaquam lucet ad consolationis gratiam, et tamen lucet ad penam: ut damnatorum oculis supplicium, et nulla caritate candeat, et ad doloris cumulum qualiter cruciantur ostendat. Quid hic mirum, si gehenne ignem credimus habere supplicium, simul obscuritatis et luminis? quod experimento  nouimus: quia et nunc dura flamma, lucet obscura. Tunc edax flamma comburit, quos nunc carnalis delectatio polluit. Tunc infinite patens inferni baratrum deuorat, quos nunc inanis elatio exaltat. Atque qui quolibet ex uitio hic uoluntatem callidi persuasoris expleuerunt, tunc cum suo duce reprobi ad tormenta perueniunt: et quamuis angelorum atque hominum longe sit natura dissimilis, una tamen pena implicat, quos unus in crimine reatus ligat.



CAP. 81.---Quod humana anima ita immortalis sit, ut et mori possit et non possit.

 Quia ergo nostre immortalitatis hoc tempus non ita ut male sit, sed ita perit ut non sit, querendum est quid sit, quod  non ut ita non sit, sed ita perire optatur ut male sit. Humana enim anima seu angelicus spiritus ita immortalis est, ut mori possit: ita mortalis, ut mori non possit. Nam beate uiuere, siue per uitium, seu per supplicium perdit: essentialiter autem uiuere, neque per uitium, neque per supplicium amittit. A qualitate enim uiuendi deficit, sed omnimodum subsistendi interitum nec moriens sentit. Ut ergo breuiter dixerim, et immortaliter mortalis est, et mortaliter immortalis.



CAP. 82.---Quod corporeus sit ignis gehenne, et non indigeat alia materia, nisi reproborum cruciatu.

 Miro ualde modo, paucis uerbis expressus est ignis gehenne. Ignis  namque corporeus, ut esse ualeat ignis, corporeis indiget fomentis. Qui cum necesse est ut seruetur, per congesta ligna procul dubio nutritur, nec ualet nisi succensus esse, et nisi refotus subsistere. At contra gehenne ignis cum sit corporeus, et in se missos reprobos corporaliter exurat, nec studio humano succenditur, nec lignis nutritur: sed creatus semel durat inextinguibilis, et succensione non indiget, et ardore non caret. Bene ergo de hoc iniquo dicitur: Deuorabit eum ignis qui non succenditur: quia Omnipotentis iustitia, futurorum prescia, ab ipsa mundi origine gehenne ignem creauit: qui in pena reproborum esse semel incipiet, sed ardorem suum etiam sine lignis nunquam finiet. Sciendum uero est, quod omnes reprobi, quia et  in anima simul et carne peccauerunt, illic in anima et carne pariter cruciantur.



CAP. 83.---Cur anima in corpore manens, et egrediens uideri non possit.

Quid mirum, Petre, si egredientem animam non uidisti, quam et manentem in corpore non uides? Nunquidnam modo cum mecum loqueris, quia uidere in me non uales animam meam, idcirco me esse exanimem credis? Natura quippe anime inuisibilis est, atque ita ex corpore inuisibiliter egreditur sicut in corpore inuisibiliter manet. Petrus: Sed uitam anime in corpore manentis pensare possum ex ipsis motibus corporis: quia nisi corpori anima adesset, eiusdem membra corporis moueri non possent. uita uero anime post carnem in  quibus motibus quibusue operibus sit, non uideo: ut ex rebus uisibilibus esse colligam, quod uidere non possum.



CAP. 84.---Ut nullus dubitare debeat, ea esse inuisibilia, que Deo inuisibili subministrant.

 Sicut uis anime uiuificat et mouet corpus, sic uis diuina implet que creauit omnia. Et alia inspirando uiuificat, aliis uero tribuit ut uiuant, aliis hoc solummodo prestat ut sint. Quia uerum esse non dubitas, creantem, et regentem, implentem, et circumplectentem, transcendentem, et sustinentem, incircumscriptum, atque inuisibilem Deum: ita dubitare non debes, hunc inuisibilia obsequia habere. Debent quippe ea que ministrant  ad eius similitudinem tendere cui ministrant, ut que inuisibili seruiunt, esse inuisibilia non dubitentur. Hec autem que esse credimus, nisi sanctos angelos, et spiritus iustorum? Sicut ergo motum considerans corporis, uitam anime in corpore manentis perpendis animo: ita uitam anime exeuntis a corpore perpendere debes a summo: quia potest inuisibiliter uiuere, quam oportet in obsequio inuisibilis manere. Petrus: Recte totum dicitur: sed mens refugit credere, quod corporeis oculis non ualet uidere.



CAP. 85.---Quod nulla uisibilia uideri uel cognosci possunt nisi per inuisibilia.

 Cum Paulus dicat: Est enim fides sperandarum substantia rerum argumentum  non apparentium: hoc ueraciter dicitur credi, quod non ualet uideri. Nam credi iam non potest quod uideri potest. Ut tamen te breuiter reducam ad te: nulla uisibilia nisi per inuisibilia uidentur. Ecce enim cuncta corporea oculus tui corporis aspicit, nec tamen ipse corporeus oculus aliquid uideret corporeum, nisi hunc res incorporea ad uidendum acueret. Nam tolle mentem que non uidetur, et incassum patet oculus qui uidebat. Subtrahe animam corpori, remanent procul dubio oculi in corpore aperti. Si igitur per se uidebant, cur discedente anima nil uident? Hinc ergo intellige: quia ipsa quoque uisibilia, non nisi per inuisibilia uidentur. Ponamus quoque ante oculos mentis, domum edificare, immensas moles leuare, pendere magnas  in machinis columnas: quis, queso te, hoc opus operatur? Corpus uisibile quod illas moles manibus trahit: an inuisibilis anima que uiuificat corpus? Tolle enim quod non uidetur in corpore: et mox immobilia remanent cuncta que moueri uidebantur uisibilia corpora metallorum. Qua in re pensandum est, quia in hoc quoque mundo uisibili, nichil nisi per creaturam inuisibilem disponi potest. Nam sicut omnipotens Deus aspirando uel implendo ea que ratione subsistunt, ut uiuificat et mouet inuisibilia: ita ipsa quoque inuisibilia, implendo mouent atque sensim uiuificant carnalia corpora que uidentur. Petrus: Istis, fateor, allegationibus libenter uictus, prope nulla iam esse hec uisibilia compellor existimare, qui prius in me infirmantium personas suscipiens,  de inuisibilibus dubitabam. Itaque placent cuncta que dicis: sed tamen sicut uitam anime in corpore manentis ex motu corporis agnosco: ita uitam anime post corpus, apertis quibusdam rebus attestantibus, agnoscere cupio.



CAP. 86.---Quod incorporeus spiritus, in inferno a corporeo igne affligatur.

 Si uiuentis hominis incorporeus spiritus tenetur in corpore, cur non post mortem cum incorporeus sit spiritus, etiam corporeo igne teneatur? Petrus: In uiuente quolibet idcirco incorporeus spiritus tenetur in corpore, quia uiuificat corpus.



CAP. 87.---Quod incorporeus spiritus uiuificare possit, et tibi teneri ubi a corporeo cruciatur igne.


 Si incorporeus spiritus, Petre, in hoc teneri potest quod uiuificat, quare non penaliter et ibi teneatur ubi mortificatur? Teneri autem per ignem spiritum hominis dicimus: ut in tormento ignis sit uidendo atque sentiendo. Ignem namque eo ipso patitur quo uidet: et quia concremari se aspicit, crematur. Sicque fit ut res incorporea incorpoream exurat, dum ex igne uisibili ardor ac dolor inuisibilis trahitur: ut per ignem corporeum mens incorporea, etiam incorporea flamma crucietur. Quamuis colligere dictis euangelicis possumus: quia incendium animarum non solum uidendo, sed etiam experiendo patitur. ueritatis etenim uoce, diues mortuus in inferno dicitur sepultus. Cuius anima quia in igne teneatur,  insinuat uox diuitis, qui Abraham deprecatur dicens: Mitte Lazarum, ut intingat extremum digiti sui in aquam, ut refrigeret linguam meam: quia crucior in hac flamma. Dum ergo diuitem peccatorem damnatum ueritas in ignibus perhibet, quis iam sapiens reproborum animas teneri ignibus negat? Petrus: Ecce ratione et testimonio ad credulitatem flectitur animus: sed dimissus iterum ad rigorem redit. Quomodo enim res incorporea a re corperea teneri atque affligi possit, ignoro.



CAP. 88.---De apostatis spiritibus, quod incorporei credendi sint.

 Dic, queso te, apostatas spiritus a celesti gloria deiectos, corporeos an incorporeos esse suspicaris? Petrus: Quis sane sapiens esse  spiritus corporeos dixerit?



CAP. 89.---Quod gehenne ignis corporeus esse credendus sit.

 Gehenne ignem esse corporeum an incorporeum fateris? Petrus: Ignem gehenne corporeum esse non ambigo, in quo corpora certum est cruciari.



CAP. 90.---De hoc quod scribitur: Deum nemo uidit unquam, et qualiter illud intelligendum sit.

 Deum nemo uidit unquam. Rursumque cum Testamenti ueteris patres intueor, multos horum teste ipsa sacre lectionis historia Deum uidisse cognosco. uidit quippe Iacob Dominum, et ait: uidi Dominum facie ad faciem, et salua facta est anima mea. uidit Moses Dominum,  de quo scriptum est: Loquebatur Dominus ad Mosen facie ad faciem, sicut loqui solet homo ad amicum suum. uidit Iob Dominum qui dicit: Auditu auris audiui te, nunc autem oculus meus uidet te. uidit Esaias Dominum qui ait: Anno quo mortuus est rex Ozias, uidi Dominum sedentem super solium excelsum, et eleuatum. uidit Micheas Dominum qui dicit: uidi Dominum sedentem super solium suum: et omnem exercitum celi astantem ei a dextris, et a sinistris. Quid est ergo quod tot Testamenti ueteris patres Deum se uidisse testati sunt, et tamen de hac sapientia que Deus est dicitur: Abscondita est ab oculis omnium uiuentium, et Ioannes ait: Deum nemo uidit unquam; nisi hoc quod patenter datur intelligi, quia quamdiu hic mortaliter uiuitur, uideri  per quasdam imagines Deus potest, sed per ipsam nature sue speciem non potest: ut anima gratia spiritus afflata, per figuras quasdam Deum uideat, sed ad ipsam uim eius essentie non pertingat? Hinc est enim quod Iacob qui Deum se uidisse testatur, hic non nisi angelum uidit. Hinc est quod Moses qui cum Deo facie ad faciem loquitur, sicut loqui solet homo ad amicum suum, inter ipsa uerba sue locutionis dicit: Si inueni gratiam in conspectu tuo, ostende mihi temetipsum manifeste, ut uideam te. Certe enim si Deus non erat, cum quo loquebatur: Ostende mihi Deum diceret, et non, Ostende teipsum. Si autem Deus erat, cum quo loquebatur facie ad faciem, cur repetebat  uidere quem uidebat? Sed ex hac eius petitione colligitur, quia eum sitiebat per incircumscripte nature sue claritatem cernere, quem iam ceperat per quasdam imagines uidere, et sic superna essentia mentis eius oculis adesset, quatenus ei ad eternitatis uisionem nulla imago creata temporaliter interesset. Et uiderunt ergo Patres Testamenti ueteris Dominum, et tamen, iuxta Ioannis uocem: Deum nemo uidit unquam; et iuxta beati Iob sententiam, sapientia que Deus est, abscondita est ab oculis omnium uiuentium, quia in hac mortali carne consistentibus et uideri potuit per quasdam circumscriptas imagines, et uideri non potest per incircumscriptum lumen eternitatis. Sin uero a quibusdam non potest in hac adhuc mortali carne consistentibus,  sed tamen inestimabili uirtute crescentibus quodam contemplationis acumine eterna Dei claritas uideri potest.



CAP. 91.---De duplici pena damnatorum.

 Duplex damnatorum pena est in gehenna. Quorum et mentem urit tristitia, et corpus flamma: iuxta uicissitudinem, ut quod mente tractauerunt, quod perficerent corpore, simul et animo puniantur et corpore. Ignem gehenne ad aliquid lumen habere, ad aliquid non habere. Hoc est habere lumen ad damnationem, ut uideant impii unde doleant, et non habere ad consolationem, ne uideant unde gaudeant. Apta sit comparatio camino trium puerorum ad exemplum ignis gehenne. Nam sicut ille ignis non arsit ad trium puerorum supplicium,  et arsit ad comburenda ligamina uinculorum: ita ignis gehenne, et lucebit miseris ad augmentum penarum, ut uideant unde doleant, et non lucebit ad consolationem, ne uideant unde gaudeant. Inter huius uite et future infelicitatis miseriam, multa discretio est. Illic enim et miseria est propter cruciationem dolorum, et tenebre propter lucis auersionem. Quorum unum in hac uita, id est, miseria est, aliud non est. In inferno autem utrumque.



CAP. 92.---De penis impiorum.

 Sicut fasciculi lignorum ad combustionem similibus colligantur, ita in iudicii die similis culpe rei suis similibus iungentur, ut ex equo pena constringat quasi in fasciculum, quos  actio similes fecit in malum. Sicut unusquisque sanctus in futuro iudicio pro quantitate uirtutum glorificabitur, ita et unusquisque impius pro quantitate facinorum condemnabitur. Nec deerit in supplicio futurus damnationis ordo. Sed iuxta qualitatem criminum discretio erit penarum, propheta firmante: De charorum quoque suorum suppliciis, additur etiam pena defunctis. Sicut apud inferos diuiti sermo predicat euangelicus: sic pro augendo Iude supplicio, dicit etiam Psalmus: Commoti moueantur filii eius, et mendicent. Impii ex hoc durius in iudicio puniendi sunt mentis dolore, ex quo uisuri sunt iustos glorie beatitudinem meruisse. Cunctis uidentibus est precipitandus diabolus, quando sub aspectu omnium bonorum angelorum  hominum, cum eis qui de patre eius erant, igne eterno mittendus est, dum sublatus fuerit diabolus ut damnetur: multi electi qui in corpore sunt inueniendi, Domino ad iudicium ueniente, metu concutiendi sunt, uidentes tali sententia impium esse punitum; quo terrore purgandi sunt, quia si quid eis ex corpore adhuc peccati remanserit, metu ipso quod diabolum damnari conspiciunt, purgabuntur. Hinc est quod ait Iob: Cum sublatus fuerit, timebunt angeli, et exterriti purgabuntur. Multos posse perire ex eis in die iudicii, qui nunc electi esse uidentur et sancti, docet Propheta: uocauit Dominus iudicium ad ignem, et deuorabit abyssum multam, et comedet partem domus. Pars quippe domus deuorabitur, quia illos etiam infernus absorbebit,  qui nunc se in preceptis celestibus gloriantur. De quibus et Dominus dicit: Multi dicent mihi in illa die: Domine, Domine, nonne in nomine tuo prophetauimus? in nomine tuo demonia eiecimus? uirtutes multas fecimus? Tunc confitebor illis, quia nunquam noui uos: discedite a me, qui operamini iniquitatem, nescio qui estis.



CAP. 93.---De Antichristo.

 Omnis qui secundum professionis sue normam, aut non uiuit, aut aliter docet, Antichristus est. Plerique autem sunt qui Antichristi tempora non uisuri sunt, et tamen in membris Antichristi inueniendi sunt. Antequam ueniat Antichristus, multa membra eius precesserunt, et praue actionis merito caput proprium preuenerunt,  secundum Apostoli sententiam, qui iam iniquitatis mysterium operari illum affirmat, etiam antequam reueletur. Magnitudo signorum faciet sub Antichristo, ut electi, si fieri potest, in errorem mittantur. Sed si electi, quomodo sunt in errorem mittendi? Ergo ibunt in errorem titubationis ad modicum pro multitudine prodigiorum: non tamen deiiciendi sunt ab stabilitate sua, terrorum impulsu, atque signorum. Unde et ideo ponitur, si fieri potest: quia electi perire non possunt, sed cito resipiscentes cordis errorem religione cercebunt: scientes predictum a Domino esse, ut dum hoc fecerint aduersarii, non conturbentur sancti. Iam mira facturus est prodigia et signa, dum uenerit Antichristus: ut etiam electis quoddam cordis gignatur scrupulum,  quod tam cito exsuperet in illis ratio, pro qua scient in deceptione reproborum, et electorum probatione eadem fieri signa, in quo tempore per patientiam gloriosi erunt sancti, non per miracula, sicut sancti martyres fuerunt priores: illi enim et persecutores sustinuerunt, et facientes prodigia. Proinde et durius bellum sustinebunt: quia non solum contra persequentes, sed etiam contra miraculis coruscantes dimicaturi sunt. Grauius sub Antichristi temporibus contra Ecclesiam deseruiet Synagoga, quam in ipso aduentu Saluatoris Christianos esset persecuta. Dum in martyres diabolus iam exercuerit magnam crudelitatem etiam ligatus, crudelior tamen erit sub Antichristi temporibus, quando etiam erit soluendus.  Nam si tanta ligatus facere potuit, quanta solutus faciet? Quanto propinquius finem mundi diabolus uidet, tanto crudelius persecutiones exercet. Ut quia se continuo damnandum conspicit, socios sibi multiplicet, cum quibus gehenne ignis addicatur. Quanto breue tempus uidet diabolus sibi restare, ut damnetur, tanto in magna persecutionis ira mouetur, diuina iustitia permittente, ut glorificentur iusti, sordidentur iniqui: et ut diabolo durior crescat damnationis sententia.



CAP. 94.---Quod ante diem iudicii, etiam electi casuri sint in aduentu Antichristi.

 In diebus eius stupebunt nouissimi, et primos inuadet horror. Tanta enim tunc contra iustos iniquitate effrenabitur, ut  etiam electorum corda non paruo pauore feriantur. Unde scriptum est: Ita ut in errorem inducantur, si fieri potest, etiam electi. Quod uidelicet dicitur, non quia electi casuri sint, sed magnis terroribus trepidaturi. Tunc uero contra eum certamen iustitie, et nouissimi electi habere narrantur, et primi: quia scilicet et hi qui in fine mundi electi reperiuntur, in morte prosternendi sunt, ut illi etiam qui a prioribus mundi partibus processerunt, Enoch scilicet et Helias, ad medium reuocantur et crudelitatis eius seuitiam in sua adhuc mortali carne passuri sunt. Huius uires in tanta potestate laxatas nouissimi obstupescunt, et primi metuunt: quia licet iuxta hoc quod spiritu superbie subleuatur, omnem temporalem eius potestatem despiciant, iuxta hoc tamen quod ipsi adhuc  in carne mortali sunt, in qua cruciari temporaliter possunt, ipsa que fortiter tolerant, supplicia perhorrescunt, ita ut in eis uno eodemque tempore, et constantia ex uirtute sit, et pauor ex carne. Quia et si electi sunt, ut tormentis uinci nequeant, per hoc tamen quod homines sunt, et ipsa metuunt tormenta qui uincunt.



CAP. 95.---De Antichristo.

 uidet enim quod in fine mundi Satan hominem ingrediens, quem sacra Scriptura Antichristum appellat, tanta elatione extollitur, tanta uirtute principatus, tantis signis et prodigiis in sanctitatis ostensione se eleuat, ut argui ab hominibus eius facta non ualeant: quia cum potestate terroris adiunguntur etiam signa ostense  sanctitatis. Et ait: Quis arguit coram eo uiam eius? Quis uidelicet hominum illum increpare audeat, cuius uisum ferre pertimescit? Sed tamen eius uiam non solum Helias et Enoch, qui in eius exprobratione ad medium perducuntur, sed etiam omnes electi arguunt, dum contemnunt, dum uirtute mentis eius malitie resistunt.



CAP. 96. Item de Antichristo.

 Hoc loco homo humana sapiens dicitur, sed cum plus sint omnes, quam innumerabiles, querendum nobis est, cur ante se innumerabiles, et post se omnes trahere dicatur, nisi quod antiquus hostis reprobum tunc hominem ingressus, cunctos quos carnales inuenerit, sub sue iugum  ditionis rapit, qui et nunc priusquam appareat, innumerabiles quidem, non tamen omnes carnales trahit. Quia quotidie carnali opere ad uitam multi reuocantur, atque ad statum iustitie, alii per breuem, alii uero per longam penitentiam redeunt: et nunc innumerabiles rapit, cum falsitatis sue stupenda hominibus signa non exhibet: cum uero coram carnalium oculis miranda eis prodigia fecerit, post se tunc non innumerabiles, sed omnes trahit: quia qui bonis presentibus delectantur, potestati illius se absque retractione subiiciunt. Sed, sicut prefati sumus, quia plus est omnem hominem quam innumerabiles trahere, cur prius dicitur, quia omnem trahit, et post in augmento innumerabiles subiiciuntur? Ratio namque expetit ut prius quod minus est, et post in  augmento quod maius est, diceretur. Sed sciendum quia in hoc loco plus fuit innumerabiles dixisse, quam omnes. Post se enim omnem hominem trahit; quia in tribus annis et dimidio, omnes quos in studiis uite carnalis inuenerit, iugo sue damnationis astringit. Ante se uero innumerabiles traxit: quia per quinque millia, et adhuc amplius annorum curricula, quamuis carnales omnes trahere minime potuit, multo tamen plures sunt in tam longo tempore hi, quos ante se innumerabiles rapit, quam omnes, quos in tam breui tempore rapiendos inuenerit. Bene ergo dicitur, post se omnem hominem trahit, et ante se innumerabiles: quia et tunc minus tollet, cum omnes tulerit: et nunc amplius diripit, cum corda omnium non inuadit.



CAP. 97.---Quod in nouissimis omnes Isrelite per predicationem Helie conuerti debeant.


 Sed extremo Isrelite omnes ad fidem, cognita Helie predicatione, concurrunt: atque ad eius protectionem quem fugerant, redeunt: et tunc illud eximium multiplici aggregatione populorum conuiuium celebratur.



CAP. 98.---De hoc cur in hac uita sepius bonis male sit, et malis bene.

 Cum ualde occulta sint diuina iudicia, cur in hac uita nonnunquam bonis male sit, malis bene: tunc occultiora sunt, cum et bonis hic bene est, et malis male. Nam cum bonis male est, malis bene, hoc fortasse deprehenditur: quia et boni, si qua deliquerunt, hic recipiunt, ut ab  eterna plenius damnatione liberentur: et mali bona, que pro hac uita faciunt, hic inueniunt, ut ad sola in posterum tormenta pertrahantur. Unde et ardenti in inferno diuiti dicitur: Memento, fili, quia recepisti bona in uita tua, et Lazarus similiter mala. At cum bonis hic bene est, et malis male, incertum ualde fit, utrum boni idcirco bona accipiant ut prouocati ad aliquid melius crescant, an iusto latentique iudicio hic suorum operum remunerationem percipiant, ut a premiis uite sequentis inanescant. Et utrum malos idcirco aduersa feriant, ut ab eternis suppliciis corrigendo defendant: an hic eorum pena incipiat, ut quandoque complenda eos ad ultima gehenne tormenta perducat.



CAP. 99.---Quod etiam omnes infideles resurgere debeant ad tormenta, non ad iudicium.


 Resurgunt uero etiam omnes infideles, sed ad tormentum, non ad iudicium. Non enim eorum tunc causa discutitur, qui ad conspectum districti iudicis, iam cum damnatione sue infidelitatis accedunt. Professionem uero fidei retinentes, sed professionis opera non habentes, redarguuntur ut pereant. Qui uero nec fidei sacramenta tenuerunt, increpationem iudicis in extrema examinatione non audiunt: quia preiudicantur infidelitatis sue tenebris, eius quem despexerant inuectione redargui non merentur. Illi saltem uerba iudicis audiunt, qui eius fidei uerba tenuerunt: isti in damnatione sua eterni iudicis nec uerba percipiunt,  quia eius reuerentiam nec uerbotenus seruare maluerunt. Illi legaliter pereunt, quia sub lege positi peccauerunt: istis in perditione sua de lege nichil dicitur, quia nichil legis habere conati sunt.



CAP. 100.---Quod omnes homines resurgere debeant.

 Omnium hominum erit resurrectio. Si omnium erit, ergo omnes moriuntur, ut mors in Adam data, omnibus eius filiis dominetur: et maneat illud priuilegium in Domino, quod de eo specialiter dicitur: Non dabis sanctum tuum uidere corruptionem. Hanc rationem maxima Patrum turba tradente suscepimus. uerum, quia sunt et alii eque catholici, et eruditi uiri, qui credunt,  anima in corpore manente, immutandos ad corruptionem et immortalitatem eos qui in aduentu Domini uiui inueniendi sunt, et hoc eis reputari pro resurrectione ex mortuis, quod mortalitatem immutatione deponant non mortem, quolibet quis acquiescat modo non hereticus, nisi in conuentione hereticus fiat. Sufficit enim in Ecclesie lege, carnis resurrectionem credere fieri de morte.



CAP. 101. De eadem re.

 Quod autem dicimus in Symbolo, in aduentu Domini uiuos et mortuos iudicandos, non iustos tantum ac peccatores iudicari, sicut Diodorus significari putat, sed uiuos eos qui in carne inueniendi sunt dicit. Quia ad hoc morituri creduntur, uel immutandi, sicut alii uolunt: ut suscitati continuo  uel reformati a mortuis, iudicentur.



CAP. 102.---Quod angeli apostate, et impii homines post tormenta quasi suppliciis expurgati, non iustorum societate donentur.

 Post resurrectionem et iudicium, non credamus resurrectionem futuram, quam Origenes delirat, ut demones uel impii homines, post tormenta quasi suppliciis expurgati, uel illi in angelicam qua creati sunt redeant dignitatem, uel iniusti iustorum societate donentur, eo quod hoc diuine conueniat pietati, ne quid ex rationabilibus pereat creaturis, sed quolibet modo saluentur. Sed nos credamus ipsi iudici omnium et retributori iusto, qui dixit: Ibunt impii in supplicium eternum, iusti autem in uitam eternam: ut percipiant fructum operum  suorum. Et iterum: Ite in ignem eternum, qui paratus est diabolo et angelis eius.



CAP. 103.---Quod resurrectio fieri debeat in etate perfecte iuuentutis, que profectu non indigeat.

 Inchoatio pacis sanctorum est in hac uita non perfectio. Tunc autem erit plenitudo pacis, dum ad Dei contemplationem, absorpta carnis infirmitate, conualuerint. Resurrectio mortuorum, ut Apostolus ait, in uirum perfectum in mensuram etatis plenitudinis Christi futura est: in etate scilicet iuuentutis que profectu non indiget, et absque inclinatione defectus in perfectione ex utraque parte et plena est et robusta. Quamuis nunc filiorum Dei nomine homines fideles uocentur, tamen ex eo quod hanc seruitutem corruptionis patiuntur, adhuc iugo  seruitutis addicti sunt: accepturi plenam filiorum Dei libertatem, dum corruptibile hoc induerit incorruptionem. Nunc Deus per speculum agnoscitur: in futuro autem quisque electus facie ad faciem presentabitur, ut ipsam speciem contempletur, quam nunc per speculum uidere conatur. In hac uita electorum numerum ad dexteram pertinentium, et reproborum qui ad sinistram ituri sunt, Ecclesiam Dei compleri: in fine autem seculi zizaniam a frumento disiungi.



CAP. 104.---Quod districtus Iudex ad iudicium ueniens peccatorem uideat, ut feriat, non ut saluet.

 In iudicium quidem Dominus ueniens peccatorem uidet ut feriat, sed  non uidet ut ad largiendam salutis gratiam recognoscat. Culpas examinat: et uitam pereuntium ignorat.



CAP. 105.---Quod Deus ad iudicium ueniat ad feriendum uidens, et ad saluandum non uidens.

 Districtus Iudex ad iudicium ueniet, et ad saluandum non uidens, ad feriendum uidens: quia quem in presenti uita dispensationis sue miseratione non respicit, respiciendo postmodum per iustitiam extinguit. Nunc enim peccator quisque dum non metuit, et uiuit, et blasphemat et proficit: quia scilicet misericors Creator quem expectando uult corrigere, aspiciendo non uult punire; sicut scriptum est: Dissimulans peccata  hominum propter penitentiam. Sed tunc peccator cum respicitur non subsistit: quia cum districtus Iudex merita subtiliter inquirit, res ad tormenta non sufficit. Quamuis hoc etiam iustorum uoci congruit: quorum mens semper sollicita uenturo examini intendit. Omne enim quod agunt metuunt, dum caute considerant, ante quantum iudicem stabunt. Intuentur potentiam illius magnitudinis, et pensant quanto reatu constricti sunt proprie infirmitatis. Enumerant mala proprii operis, et contra hec exaggerant bona gratie Conditoris. Considerant praua quam districte iudicet, bona opera quam subtiliter penset: et perituros se absque ambiguitate presciunt, si remota pietate iudicentur. Quia hoc ipsum quoque quod iuste uidemur uiuere, culpa est, si uitam  nostram cum iudicat, hanc apud se diuina misericordia non excusat.



CAP. 106.---Quod in die iudicii duo ordines in quatuor diuidantur.

 Due sunt differentie uel ordines hominum in iudicio, hoc est, electorum et reproborum. Qui tamen diuiduntur in quatuor. Perfectorum ordo unus est, qui cum Deo iudicat, et alius qui iudicatur. Utrique tamen cum Christo regnabunt. Similiter ordo reproborum pariter in duo: dum hi qui intra Ecclesiam sunt mali, iudicandi sunt, et damnandi. Qui uero extra Ecclesiam inueniendi sunt, non sunt iudicandi, sed tantum damnandi. Primus igitur eorum ordo qui iudicantur, et pereunt, opponitur illi ordini bonorum de quo sunt qui iudicantur  et regnant. Secundus ordo eorum qui non iudicantur, et pereunt, opponitur illi ordini perfectorum qui sunt hi qui non iudicantur, et regnant. Tertius ordo eorum qui iudicantur et regnant: illi ordini contrarius est de quo sunt qui iudicantur et pereunt. Quartus ordo eorum qui non iudicantur et regnant, opponitur illi contrario ordini qui illi sunt qui non iudicantur et pereunt. Gemina punitur sententia impius: dum aut hic pro suis meritis mentis cecitate percutitur ne ueritatem uideat, aut dum in fine damnabitur ut debitas penas exsoluat.



CAP. 107.---Quod liber uite sit ipsa uisio aduenientis Iudicis: quia quidquid quis fecerit, ipso uiso statim intelliget.

 Libri aperti sunt, et  alius liber apertus est qui est uite: et iudicati sunt mortui ex his que scripta erant in libris. Liber namque uite est ipsa uisio aduenientis iudicis. In quo quasi scriptum est omne mandatum: quia quisquis eum uiderit, mox teste conscientia quidquid non fecit intelligit. Libri etiam aperti referuntur: quia iustorum tunc uita conspicitur, in quibus mandata celestia opere impressa cernuntur. Et iudicati sunt mortui ex his que scripta erant in libris: quia in ostensa uita iustorum, quasi in expansione librorum, legunt bonum quod agere ipsi noluerunt: atque eorum qui fecerunt comparatione damnantur. Ne ergo unusquisque tunc uidens eos, quod non fecit defleat, nunc in eis quod imitetur, attendat: quod quidam facere non cessant.



CAP. 108.---De gloria sanctorum post iudicium.


 Non faciet in futurum cor miserum iustorum compassione damnatorum condolendi affectio, ubi tantum erit sanctorum de Dei contemplatione gaudium, ut tristitie nullus tribuatur introitus. Sicut comparatus color candidus nigro colori sit pulchrior, ita et sanctorum requies comparata damnationi malorum gloriosior erit. Sicut iustitia iniustitie, sic uirtus uitio. Crescit ergo sanctorum gloria: dum debita damnantur impii pena. Post resurrectionem sanctis in carne promissa est celorum ascensio, dicente ad Patrem Christo: uolo ut ubi sum ego, et ipsi sint mecum. Si enim membra capitis sumus, et unus in se et in nobis est Christus, utique ubi ipse ascendit, et nos ascensuri sumus.



CAP. 109.---Quod finito iudicio incipiat esse seculum nouum, et terra noua.


 Ut ait B. Augustinus, peracto finitoque iudicio, tunc esse desinet hoc celum, et terra: quando incipiet esse celum nouum, et terra noua. Mutatione namque rerum, non omni modo interitu transibit hic mundus. Unde et Apostolus dicit: Preterit enim figura huius mundi. Figura ergo preterit, non natura.



CAP. 110.---Contra eos qui dicunt si post factum iudicium erit conflagratio mundi, ubi tunc esse potuerint sancti, qui non contingantur flamma incendii.

 Hanc questionem beatus Augustinus  dissoluit. Queret, ait, forsitan aliquis, si post factum iudicium iste mundus ardebit, antequam pro illo celum nouum et terra noua reponatur, eo ipso tempore conflagrationis eius, ubi erunt sancti, cum eos habentes corpora in aliquo corporali loco esse necesse sit. Possumus respondere futuros esse eos in superioribus partibus, quo ita non ascendat flamma illius incendii, quemadmodum nec unda diluuii. Talia quippe illis erunt corpora, ut illic sint ubi esse uoluerint. Sed nec ignem conflagrationis illius pertimescent immortales atque incorruptibiles facti, sicut uiuorum trium corruptibilia corpora atque mortalia in camino ardenti illesa uiuere potuerunt.


 FINIS LIBRI XX.





CONCILIUM IN SALEGUNSTAT HABITUM.

 In Dei nomine, ego Aribo Moguntine sedis archiepiscopus, quamuis indignus, cum ceteris confratribus nostris, et cepiscopis, Burchardo Wormaciensi, Werenhario Argentino, Brunone Augustensi, Ebethardo Babenbergensi, Meginhardo Wircenburgensi, synodum in Salegunstat condiximus. Anno Dominice  incarnat. MXXIII, indict. u, II Idus August. anno autem domini Henrici secundi regnantis XXI, imperii uero uI, quatenus cum communi confratrum predictorum concilio atque consultu, multimoda diuinorum officiorum atque synodalium legum componeretur dissensio, et disparilitas nostrarum singularium  consuetudinum, honesta consensione redigeretur in unum. Ideoque propter illas lamentabiles dissensiones, communi decreto concilii, hec capitula sancita sunt.



CAP. 1.---De abstinentia carnis, et sanguinis in subscriptis temporibus.

 Ut XIu dies omnes Christiani ante festiuitatem S. Ioannis Baptiste in abstinentia sint carnis et sanguinis, nisi infirmitate impediente, aut alicuius festi solemnitate que in illo episcopio celebris habetur intercedente. Et ante Nat. Domini similiter. Et in uigilia Epiphanie. Et in omnium uigiliis apostolorum. Et in uigilia assumptionis sancte Marie, et in uigilia sancti Laurentii, necnon etiam in uigilia omnium sanctorum adiicientes  predictis uigiliis unam horam refectionis, excepta infirmitate, et nisi aliquis sit, qui proprio uoto maiori abstinentia uti uelit.



CAP. 2.---De custodiendo ieiunio Iu temporum.

 De incerto autem ieiunio Iu temporum hanc certitudinem statuimus, ut si Kalen. Mar. in Iu feria, siue antea euenerint, eadem hebdomada ieiunium celebretur. Si autem Kalen. Mar. in u feriam aut uI aut Sabbatum distenduntur, in sequentem hebdomadam ieiunium differatur. Simili quoque modo si Kal. Iunii in Iu feriam, aut antea euenerint, in subsequente hebdomada ieiunium celebretur. Et si in u feriam aut uI aut Sabbatum contigerit, ieiunium in III hebdomadam reseruetur; et hoc sciendum est, quod si quando ieiunium mensis  Iunii in uigilia Pentecostes secundum predictam regulam euenerit, non ibi celebrandum erit, sed in ipsa hebdomada solemni Pentecostes, et tunc propter solemnitatem Spiritus sancti, diacones dalmaticis induantur, et Alleluia cantetur, et Flectamus genua non dicatur. Eodem modo de Septembris ieiunio constitutum est, ut si Kal. Sept. in Iu feria euenerit, aut antea, ieiunium in III hebdomada celebretur: et si in u aut uI aut Sabbato contigerit, in Iu hebdomada ieiunandum erit. In Decembr. illud obseruandum erit, ut proximo Sabbato ante uigiliam natalis Domini celebretur ieiunium: quia si uigilia in Sabbato euenerit, simul uigilia et ieiunium celebrare non conuenit.



CAP. 3.---Quibus temporibus legitima connubia prohibenda sint.


 De legitimis autem coniugiis ita uisum est, quod nullus Christianus uxorem ducere debeat ab aduentu Domini, usque in octauas Epiphanie, et a LXX usque in octauas Pasche, nec in supra notatis quatuordecim diebus ante festiuitatem sancti Ioannis Baptiste, neque in predictis ieiuniorum diebus, siue in omnium solemnium dierum precedentibus noctibus.



CAP. 4.---Ut presbyter qui post galli cantum bibat, nisi necessitas cogat, sequenti die missam celebrare non audeat.

 Decretum est etiam in eodem concilio, ut presbyter aliquis qui post galli cantum estiuis noctibus bibens, proximo die missam non celebret,  hyemantibus similiter, nisi necessitas cogat.



CAP. 5.---Ut presbyter non amplius quam tres Missas in die celebret.

 Item decretum est, ut unusquisque presbyter in die non amplius quam tres Missas celebrare presumat.



CAP. 6.---Ut nemo corporale ad extinguendum incendium in ignem proiiciat.

 Conquestum est etiam in sancto concilio de quibusdam stultissimis presbyteris, ut quando incendium uideant, corporale Dominico corpore consecratum, ad extinguendum incendium temeraria presumptione in ignem proiiciant. Ideoque decretum est sub anathematis interdictione, ne ulterius fiat.



CAP. 7.---De hoc, si duo inculpati fuerint in adulterio, et unus negat, alter profitetur, quid inde faciendum sit.


 Interrogatum est, si duo in adulterio inculpati fierent, et unus profiteretur, et alter negaret, quid inde agendum esset. Decretum est etiam a sancto concilio, ut ille qui negauerit, probabili iudicio se expurget, et qui professus fuerit, digne penitentiam agat.



CAP. 8.---Ut nemo gladium in Ecclesiam portet.

 Decretum est etiam in eodem concilio, ut nemo gladium in Ecclesiam portet, regali tantum excepto.



CAP. 9.---Ne mala colloquia in ecclesia, aut in atrio ecclesie fiant.

 Statuit etiam sancta synodus, ut mala  consuetudo que apud omnes pene iam inoleuit, omnino prohibeatur, hoc est, quod colloquia sua in atrio alicuius ecclesie constituunt habenda, et tunc ea in ipsa maxima exercent ecclesia, ubi orationes et diuina tantum fieri equuum est officia.



CAP. 10.---De Euangelio, In principio erat uerbum, et missis peculiaribus, ne fiant non suis temporibus.

 Quidam etiam laicorum, et maxime matrone, habent in consuetudine, ut per singulos dies Euangelium: In principio erat uerbum, et missas peculiares, hoc est, de sancta Trinitate, aut de sancto Michele [dicant], et ideo sancitum est in eodem concilio, ut hoc ulterius non fiat, nisi suo tempore, et nisi aliquis fidelium audire uelit pro reuerentia sancte  Trinitatis, non pro aliqua diuinatione: et si uoluerint ut sibi misse cantentur, de eodem die audiant missas, uel pro salute uiuorum, aut pro defunctis.



CAP. 11.---De computatione consanguinitatis.

 Quidam etiam generationem consanguinitatis ita uolunt numerare, ut frater et soror sint primi. Hoc autem statuit sancta synodus sicut etiam ab antiquis Patribus decretum est, ut ita non essent, sed ut nepos, et neptis, id est, filius fratris, ac filia sororis primi habeantur.



CAP. 12.---Aedificia laicorum in atrio Ecclesie non ponatur.

 Statutum est etiam ut edificia laicorum, que ecclesiis adiuncta sunt, auferantur, et  nulla in atrio ecclesie ponantur nisi tantum presbyterorum.



CAP. 13.---Ut nullus laicus presbytero Ecclesiam suam commendet sine licentia episcopi sui.

 Item decretum est, ut nullus laicorum alicui presbytero suam commendet Ecclesiam, preter consensum episcopi, sed eum prius mittat suo episcopo, uel eius uicario, ut probetur si scientia, etate, et moribus talis sit, ut sibi populus Dei commendetur.



CAP. 14.---Si duo de adulterio accusati fuerint, quid inde faciendum sit.

 Statuit quoque sancta synodus, si duo de adulterio accusati fuerint, et ambo negauerint, et orant sibi concedi, ut alterum illorum utrosque diuino purget iudicio, si unum in hoc deciderit, ut  ambo rei habeantur.



CAP. 15.---Ut bannitum ieiunium ab omnibus diligentissime obseruetur.

 Decretum est etiam, ut omnes bannitum ieiunium, in quocunque episcopio celebratur, diligentissime obseruent, et si quis illarum uIII interdictarum rerum aliquam redimere uoluerit, unum pauperem prout sua facultas erit, eadem die reficiat.



CAP. 16.---De illis qui Romam ituri sunt.

Decreuit quoque sancta synodus, ut nullus Romam eat, nisi cum licentia sui episcopi, uel eius uicarii.



CAP. 17.---Ut carina non diuidatur penitenti.

Et illud sub anathemate preceptum est, ut nullus  presbyterorum cuiquam penitenti carinam diuidere presumat, si infirmitas non interuenerit.



CAP. 18.---De illis qui penitentiam a sacerdotibus accipere nolunt.

Quia multi tanta mentis sue falluntur stultitia, ut in aliquo capitali crimine inculpati, penitentiam a sacerdotibus suis accipere nolunt, in hoc maxime confisi ut Romam euntibus apostolicus omnia sibi dimittat peccata: sancto uisum est concilio, ut talis indulgentia illis non prosit, sed prius iuxta modum delicti penitentiam sibi datam a suis sacerdotibus adimpleant, et tunc Romam ire si uelint, ab episcopo proprio licentiam, et litteras ad apostolicum ex iisdem rebus deferendas accipiant.



CAP. 19.---Ut omnis penitens dum carinam suam ieiunat, de loco ad locum non migret.


Decretum est etiam in eodem concilio, ut omnis penitens dum carinam suam ieiunat, de loco in locum non migret, sed ibi permaneat ubi suam acceperit penitentiam, ut proprius sacerdos sibi prebeat testimonium: si autem sibi propter hostiles insidias ieiunare non poterit, suus sacerdos cum confratrum suorum alicui, ubi pacifice possit ieiunare, diligentissime commendet.



CAP. 20.---Ut nullus presbyter quemquam penitentem in ecclesiam introducat.

In eodem quoque concilio decretum est ut nullus presbyterorum quemquam nisi iussu episcopi ecclesiam introducere presumat, cui pro aliquo delicto illam ingredi non liceat.





QUOMODO INITIANDA SIT SYNODUS.

 Hora conuenienti, quando episcopo uel eius uicario uisum fuerit, omnes expellantur de ecclesia, obseratis foribus cunctis, ad unam ianuam per quam sacerdotes ingredi oportet ostiarii stent, et sella ponatur in medio, et super eam sacre reliquie, et plenarium cum stola, ponantur. Deinde conuenientes presbyteri omnes intrent, et secundum ordinationis sue tempus resideant. Post hos ingrediantur diaconi probabiles, quos ordo poposcerit interesse. Exinde introducantur laici bone conuersationis. Tunc ingrediatur episcopus, si uoluerit, uel si necessitas exegerit, et si non aderit episcopus, eius uicarius eadem faciat.

Synodum ingrediens ipse uel eius uicarius, primum  salutet clerum et populum, et uersus in orientem mediocri uoce dicta:

Deus humilium uisitator, qui nos fraterna dilectione consolaris, pretende societati nostre gratiam tuam, ut per eos in quibus habitas, tuum in nobis sentiamus aduentum. Per Dominum nostrum Iesum Christum.

Tunc procedens diaconus cum subdiacono et cum  thuribulo, et cum ceroferariis duobus, legat Euangelium:

Cum esset sero die illo una Sabbatorum et fores essent clause.

Deinde dicat pontifex uel eius uicarius:

Sancta Maria, et omnes sancti, et electi Dei, intercedite pro nobis peccatoribus ad Dominum Deum nostrum, ut mereamur ab eo adiuuari, et protegi, et sanari. Qui uiuit et regnat in secula.

Postmodum duabus uicibus dicat:

Deus, in adiutorium meum intende.

Domine, ad adiuuandum me festina.

Tunc tertio iterum dicat:

Deus, in adiutorium meum intende.

Clero respondente:

 Domine, ad adiuuandum me festina, cum Gloria Patri, et Kyrie eleison, et Pater noster, cum precibus istis:

Domine, ne memineris iniquitatum nostrarum antiquarum.

Adiuua nos, Deus, salutaris noster.

Esto nobis, Domine, turris fortitudinis.

 Domine, exaudi orationem meam.

Dominus uobiscum.

Oremus. Exaudi nos, Deus, salutaris noster, et dies nostros in tua pace dispone, ut a cunctis perturbationibus liberati, tranquilla tibi seruitute famulemur. Per Dominum nostrum Iesum Christum.

Deinde pro uniuersis ordinibus, necnon pro statu pape, et antistitis eiusdem sedis, dicant istos psalmos:

Miserere mei, Deus, secundum magnam misericordiam tuam.

Deus, in nomine tuo saluum me fac.

Miserere mei, Deus, miserere mei.

Deus misereatur nostri.

Et Pater noster, cum precibus.

Sacerdotes tui induantur iustitia.

 Memento congregationis tue.

Saluos fac nos, Domine Deus noster.

Ut confiteamur nomini sancto tuo.

Adiutorium nostrum in nomine Domini.

Domine, exaudi orationem meam.

Dominus uobiscum.

Oremus. Omnipotens sempiterne Deus, cuius spiritu totum corpus Ecclesie sanctificatur et regitur, exaudi nos pro uniuersis ordinibus supplicantes, ut gratie tue munere, ab omnibus tibi gradibus fideliter seruiatur. Per Dominum.

Deinde dicat:

Deus, omnium fidelium pastor et rector, famulum tuum quem pastorem Ecclesie tue preesse uoluisti, propitius respice, da ei, quesumus, uerbo et exemplo  quibus presit proficere, ut ad uitam una cum grege sibi credito perueniat sempiternam. Per Dominum nostrum Iesum Christum Filium tuum.

His expletis septem Psalmos penitentie decantent. Cum Kyrie eleison, et Pater noster, cum precibus istis:

Ego dixi, Domine, miserere mei.

Conuertere, Domine, usquequo.

Fiat misericordia tua, Domine, super nos.

Domine, exaudi orationem meam.

Dominus uobiscum.

Oremus. Dies nostros, quesumus, Domine, placatus intende, pariterque nos, et a peccatis absolue propitius, et a cunctis eripe benignus aduersis. Per Dominum.

 Post hec uero egrediantur omnes, exceptis presbyteris, et ceteris idoneis clericis, factoque silentio, pontifex, uel eius uicarius, dicat hanc orationem:

Dominus uobiscum.

Oremus. Adesto nobis, quesumus, Domine sancte Spiritus, peccati quidem immanitate detentis, sed in nomine tuo specialiter aggregatis, ueni ad nos, et dignare illabi cordibus nostris, doce nos quid agamus, quo gradiamur ostende, quid efficiamus operare, esto salus, et suggestor, et effector iudiciorum nostrorum, qui solus cum Deo Patre, et eius Filio nomen possides gloriosum: non nos patiaris perturbatores iustitie esse, qui summe ueritatis diligis equitatem, ut in sinistrum nos non ignorantia trahat, non fauor inflectat, non acceptio muneris uel persone  corrumpat, sed iunge nos tibi efficaciter solius tue gratie dono, ut simus in te unum, et in nullo deuiemus a uero: quatenus in nomine tuo collecti, sic in cunctis teneamus cum moderamine pietatis iustitiam, ut et hic a te in nullo dissentiat sententia nostra, et in futuro pro bene gestis, consequamur premia sempiterna. Per.

Tunc diaconus codicem canonum in medium proferens capitula de Conciliis agendis pronuntiet, id est, ex concilio Toletano. Finitisque titulis, et cunctis in ordine sedentibus hec admonitio ab episcopo, uel, si uoluerit, a diacono legatur:

Ecce, sanctissimi fratres, premissis Deo precibus fraternitatem uestram cum pia exhortatione conuenio, et per diuinum nomen obtestor, ut ea que a  nobis de Deo, et sacris ordinibus, uel nostris moribus uobis fuerint dicta, cum summa reuerentia perficere intendatis. Quod si forsitan aliquis nostrum aliter quam dicta fuerint, senserit sine aliquo scrupulo contentionis, in nostrum omnium copulatione ea ipse de quibus dubitauerit conferenda reducat: qualiter, Deo mediante, aut doceri possit, aut doceat. Deinde uos simili obtestatione coniuro, ut nullus uestrum in iudicando, aut personam accipiat, aut quolibet fauore, aut munere pulsatus a ueritate discedat. Sed cum tanta pietate quidquid cetui se iudicandum intulerit retractate, ut nec discordans contentio ad subuersionem iustitie inter nos locum inueniat, nec iterum in perquirenda equitate uigor nostri ordinis, uel sollicitando tepescat.

 Post hanc exhortationem quisquis clericorum uelit conferat querelam. Et admonendi sunt ut nullus ad synodum ueniat non ieiunus, uel a cetu communi secedat antequam generalis secessio adueniat. Et sic quoque synodus primi diei soluatur.

Secunda die, quando episcopus, uel eius uicarius synodum ingreditur, in loco suo stans dicat:

Dominus uobiscum.

Oremus. Deus, qui nobis in famulis tuis presentie tue signa manifestas, mitte super nos spiritum caritatis, ut in aduentu fratrum conseruorumque nostrorum gratia nobis tue largitatis augeatur. Per.

Postea legatur Euangelium ita ut in priori die.

Designauit Dominus et alios septuaginta duos.

 Deinde dicat episcopus, uel eius uicarius, preces sicut in priori die.

Sancta Maria, et omnes sancti, et sic cetera.

Tunc omnes prostrati decantent psalmos istos pro regis nostri, et aliorum sui regni primatum sospitate.

Domine, quid multiplicati sunt qui tribulantur.

Exaudiat te Dominus in die tribulationis.

Deus, auribus nostris audiuimus.

Cum Kyrie eleison, et Pater noster, cum precibus istis:

Domine, saluum fac regem.

Esto ei, Domine, turris fortitudinis.

Saluum fac populum tuum, Domine.

Fiat pax in uirtute tua.

Exsurge, Domine, adiuua nos.

 Domine, exaudi orationem meam.

Domine Deus uirtutum, conuerte nos.

Dominus uobiscum.

Oremus. Deus regnorum omnium, et Christiani maxime protector imperii, da seruo tuo regi nostro triumphum uirtutis tue scienter excolere, ut qui tua constitutione est princeps, tuo semper munere sit potens. Per.

Oremus. Pretende, Domine, famulis tuis dexteram celestis auxilii, ut toto corde perquirant, et que digne postulant, consequi mereantur. Per.

Deinde pro infirmis, et pro salute totius Ecclesie istos psalmos decantent:

Beatus qui intelligit.

Dominus refugium.

 Domine Deus salutis mee.

Cum Kyrie eleison et Pater noster, cum precibus istis:

Castigans castigauit eos Dominus.

Nihil proficiat inimicus in eis.

Exsurge, Domine, adiuua nos.

Domine, exaudi orationem meam.

Dominus uobiscum.

Oremus. Deus infirmitatis humane singulare presidium, auxilii tui super infirmos famulos et famulas tuas ostende uirtutem, ut ope misericordie tue adiuti, Ecclesie tue sancte representari mereantur. Per.

Postea legatur a diacono homilia Gregorii, incipiente uersu isto:

 Messis quidem multa, usque patres esse minime recognoscunt.

Tunc si clerici querelam non habent conferendam, laici intromittantur: illis etiam audientibus, lectio Niceni Concilii recitetur.

Iudices, non nisi ieiuni leges et iudicia discernant.

Quisquis ex laicis habeat querelam proferat. Et synodus secunde diei sic soluatur.

Tertia die cum episcopus, aut eius uicarius ut in ceteris diebus synodum ingreditur, dicat:

Dominus uobiscum.

Oremus. Protege, Domine, quesumus, nos famulos tuos subsidiis mentis et corporis, et spiritalibus enutriens alimentis, propitius redde securos ab hostibus  uniuersis. Per Dominum nostrum Iesum Christum.

Et post hoc legatur Euangelium:

Circuibat iehsu ciuitates, et castella.

Deinde pro fidelibus defunctis istos psalmos decantent:

 uerba mea auribus percipe, Domine.

Domine, ne in furore tuo. minorem.

Ad te, Domine, leuaui animam meam.

Cum Kyrie eleison, et Pater noster, cum precibus istis:

Requiem eternam dona eis, Domine.

In memoria eterna erunt iusti.

A porta inferi.

Dominus uobiscum.

Oremus. Inueniant, quesumus, Domine, anime famulorum famularumque tuarum, omnium in Christo quiescentium lucis eterne consortium: qui in hac luce positi tuum consecuti sunt sacramentum. Per Dominum nostrum.

Post hec pro irreligiosis istos psalmos decantent:

 Ad te, Domine, clamabo.

Benedicam Dominum.

Deus, uenerunt gentes.

Cum Kyrie eleison, et Pater noster, cum precibus istis.

Fiat pax in uirtute tua.

Ostende nobis, Domine, misericordiam tuam.

Deus, tu conuersus uiuificabis nos.

Domine, exaudi orationem meam.

Dominus uobiscum.

Oremus. Deus, qui infideles deseris, et iuste indeuotis irasceris, populum tuum, quesumus, ad te conuerte propitius, ut qui te per duritiam irreligiose mentis semper offendunt: ad sancta officia promerenda, tue miserationis gratia inspirante conuertas.  Per Dominum nostrum.

Si que sint questiones uel querele conferantur, et sic synodus tertia die soluatur

Quarta uero die, episcopus synodum ingrediens sic procedat ut primum portentur ante eum candelabra cum cereis incensis, que sequatur subdiaconus portans Euangelium, due cruces hinc et inde. Deinde diaconus. Postremum episcopus episcopalibus indutus uestimentis, et cappa, ingrediatur, et ingressus in sede sua stans dicat:

Dominus uobiscum.

Oremus. Nostrorum tibi, Domine, curuantes genua cordium, quesumus ut bonum quod in nobis a te requiretur exequamur, scilicet, ut prompta tecum sollicitudine gradientes, discretionis ardue subtile  iudicium faciamus, ac misericordiam diligentes clareamus, studiis tibi placite actionis. Per Dominum nostrum Iesum Christum.

Postea solito more legatur Euangelium:

Respiciens iehsu discipulos suos, dixit Simoni Petro: Si peccauerit.



APPENDIX AD BURCHARDUM.





STATUTA CANONUM DE OFFICIO SACERDOTUM. INCERTO COLLECTORE.






IACOBI BASNAGI IN HANC CANONUM COLLECTIONEM OBSERuATIO.

Canonum amplissimam Collectionem confecerat Burchardus, quamque plurimis libris complexus erat. Hanc anonymus in compendium redegit, uel potius ex ea que ad officium sacerdotum pertinebant, ex Burchardi libris excerpsit. Quo tempore uixerit ille anonymus incertum, sed cum constet Burchardum non obiisse nisi an. 1026, ante seculi undecimi finem ipsius abbreuiatorem reponere non licuit, quanquam fortasse multo serius uixerit: nichil enim habet quod eius etatem possit indicare.



INCIPIUNT STATUTA CANONUM DE OFFICIO SACERDOTUM.



EX LIBRO II BURCHARDI.


 Ut nullus presbyter absque amictu, alba, stola, fanone et casula ullatenus presumat missam celebrare. Et hec sacra uestimenta mundissima sint, et in nitido loco, infra ecclesiam collocentur. Nec unquam presbyter his indutus ecclesiam exeat, quia hec diuina lex prohibet.

Ex concilio Nannetensi cap. 5: Omnibus Dominicis diebus unusquisque presbyter in ecclesia sua, ante missarum solemnia, aquam benedicat in uase nitido, mysterio conueniente. De aqua populus intra ecclesiam aspergatur; et atrium eiusdem ecclesie cum crucibus circumeundo similiter aspergat. Et pro animabus ibi quiescentibus oret. Et qui uoluerit  de ipsa aqua, in uase suo accipiat domui sue, uel in agris, uel super pecora, uel ubicunque uolet, eam sparsurus.

Alexander papa constituit aquam sale mistam populis benedici: quod et omnibus sacerdotibus faciendum esse mandauit.

Ex dictis Augustini: Misse peculiares in publico non sunt celebrande per festos dies, ut per eas populus a publicis missarum solemnitatibus abstrahatur;  quia pessimus usus est apud quosdam in Dominicis diebus et aliis festiuitatibus mox missam celebrare, quam quis, etsi pro defunctis sit, cum audierit, discedat. Admonendus est populus ut ante publicum peractumque officium canonice hora tertia celebrandum ad cibum non accedat; sed ad publicam missam, predicationem auditurus, conueniat.

Ex concilio Nannetensi cap. 8: Ut unusquisque presbyter, qui plebem regit, clericum habeat qui secum cantet.

Ut omnis presbyter omni suo parochio symbolum et orationem Dominicam insinuet, cumque in Quadragesima ad confessionem ueniunt, in primis faciat unumquemque illa sibi memoriter decantare. Nec presbyter alicui sanctam communionem tradat, nisi  qui hanc ex corde pronuntiauerit.

Ex concilio Carthagin. cap. 4: Sacerdote in ecclesia uerbum faciente, qui egressus de auditorio fuerit sine graui necessitate excommunicetur.

 Item in canonibus apostolorum precipitur: Tres dies rogationum ante Ascensionem Domini [obseruentur], ut ad salutationes sacerdotis non solum clerici, et Deo dicate, sed et omnis plebs consona uoce respondeat.

  Ut nullus ordinatus migret de sua parochia in aliam, nec ad limina apostolorum, causa orationis, cura Ecclesie sue derelicta; nec ad palatium, causa interpellandi. Quod si fecerit, nil ualet huiusmodi ordinatio aut demigratio.

. Et hoc omnibus fidelibus denuntiandum: Ut, qui causa orationis ad limina beatorum apostolorum pergere cupiunt, domi confiteantur peccata sua, et sic proficiscantur; quia a proprio episcopo uel sacerdote ligandi aut soluendi sunt, non ab extraneo.

 Ut presbyteri priuatim fidelibus desiderantibus benedicant.

Ex concilio uen. cap. 20: Ut nullus in Dominicis diebus genua flectat, nec a Pascha usque in octauas  Pentecostes. Benedictionem super plebem facere presbyteris non licet in Dominicis diebus uel in aliis festis, populo in ecclesia conueniente.

 Si aliqui discordantes sint, statim a presbytero aut reconcilientur, aut ab Ecclesia abiiciantur; quo peracto, missa celebretur.

 Presbyteri sine intermissione orariis utantur, propter differentiam sacerdotalis dignitatis.

 Clericus uictum, et uestitum sibi honesto artificio uel agricultura, absque officii sui duntaxat detrimento preparet.

 Presbyter mane matutinali officio expleto, pensum seruitutis sue canendo  primam, tertiam sextam nonamque persoluat. Ita tamen, ut postea horis competentibus et signis designantibus, iuxta possibilitatem, aut a se aut scholaribus compleantur publice.

Ex concilio Toletano, cap. 6: Si quilibet ordinatus in ciuitate manens et loco, ubi est ecclesia, ad sacrificium quotidianum non uenerit, clericus non habeatur.

 Clericus in ciuitate manens, si ea die matutinis hymnis defuerit sine egritudine, 7  a communicatione habeatur extraneus.

 In conuiuio presbyterorum ante mensam dicatur uersus, et benedicatur cibus ab aliquo priore. Deinde comedant, et  per uices cibum potumque benedicant, aliquo clerico interim legente; similiter post cibum dicturi hymnum.

 In omni sacerdotali conuiuio diuinarum Scripturarum lectio intermisceatur.

 Clericus nec comam nutriat, nec barbam. Et, si per creaturam iuret, acerrime corrigatur; si perstiterit in uitio, excommunicetur.

 Precipimus ut unusquisque presbyter super duas, uel tres septimanas Dominicis diebus, uel sanctorum festiuitatibus populum sibi commissum in ecclesia sua, post lectum Euangelium, doctrinis a sancta Scriptura sumptis, instruere studeat.

 Ex concilio Laodicensi cap. 20: Ut diaconi coram presbyteris non sedeant, nisi horum iussu. Idem de ceteris gradibus.

 Si presbyter pre infirmitate nequeat predicare, a diacono probato sanctorum Patrum homilie recitentur.



EX LIBRO III BURCHARDI.

 Ut populus ad celebrandam missam congregatus ante benedictionem sacerdotis non discedat.

 Ligna dedicate ecclesie non debent ad aliud opus iungi, nisi ad aliam ecclesiam; uel igni comburenda, uel ad profectum fratribus in monasterium.

Exempla Isidori ad Lamfridum [Ludifredum] episcopum:  Ad psalmistam pertinet officium canendi; dicere benedictiones, laudes ad sacrificium, responsoria et quidquid pertinet ad canendi officium.

Ad ostiarium pertinent claues ecclesie, ut claudat et aperiat templum Dei; et omnia que sunt intus, et extra custodiat; fideles recipiat; excommunicatos et infideles excipiat.

Ad lectorem autem lectiones pronuntiare, et ea, que prophete uaticinauerunt, populis predicare.

Ad exorcistam exorcismos memoriter retinere, manusque super energumenos et enechumenos in exorcisando imponere. Ad acolythum preparatio luminarium in sacrario. Ipse cereum portat; ipse surgesta [sic ms.] pro eucaristia calicis preparat.

Ad subdiaconum calicem et patenam ad altare  Christi deferre et leuitis tradere: eisque ministrare urceolum quoque et aquam, mantile et manutergium tenere episcopo, presbytero et leuitis pro lauandis ante altare manibus aquam prebere.

Ad diaconum autem assistere sacerdotibus, et ministrare in omnibus que agunt in sacramentis episcopi, et in baptismo, chrismate, patena et calice; oblationes quoque inferre, et predicare Euangelium et Apostolum. Nam sicut lectoribus uetus Testamentum, ita diaconibus Nouum predicare preceptum est. Ad ipsum quoque pertinet officium precum et recitatio nominum. Ipse premonet aures ad Dominum habere; ipse hortatur clamare; ipse donat pacem et ipse pacem annuntiat.

Ad presbyterum pertinet sacramenta corporis et  sanguinis Domini in altari conficere, et orationem dicere, et dona Dei benedicere.

Ad episcopum basilicarum consecratio; altaris unctio; chrismatis confectio. Ipse predicta officia et ordines ecclesiasticos distribuit, et ipse sacras uirgines benedicit.

Hi sunt ordines ac mysteria clericorum: que tamen auctoritate pontificali, in archidiaconi cura, et primicerii ac thesaurarii sollicitudine diuiduntur. Archidiaconus imperat subdiaconis et leuitis: ad quem pertinet cura uestiendi altaris a leuitis; cura incensi et sacrificii. Quiuis leuitarum Epistolam et Euangelium legat; quiuis preces dicat, seu responsorium in Dominicis diebus uel aliis festiuitatibus  decantet, et reliqua. Hucusque Isidorus episcopus de ecclesiasticis ordinibus.

Ex Decretis Felicis pape: Missa non debet celebrari, nisi in locis ab episcopo consecratis, nisi summa necessitas cogat. Ex iisdem: Dedicationes ecclesiarum per singulos annos fiant celebres.

Ex concilio Aurelianensi, cap. 3: Necessitate igitur cogente itineris, permittimus celebrari missam in tentorio, siue sub diuo, in nitido loco. Sed hec nullatenus sine consecrata tabula.

Ex epistola Thelesphori pape, cap. 6: Missa celebranda est minime ante horam diei tertiam, quia eadem hora et Dominus crucifixus est, et Spiritus sanctus descendit super apostolos. Excipitur in nocte Natalis Domini.

 Ex concilio Cabillonensi, cap. 39: uisum est nobis ut omnibus missarum solemnitatibus, pro defunctorum spiritibus, loco competenti Dominus deprecetur.

Dionysius Areopagita dicit blasphemias Deo facere, qui missas offert pro malo homine.

Augustinus dicit pro omnibus Christianis esse faciendum; quia uel eis proficit, aut offerentibus, aut penitentibus proderit.

Ex concilio Afric. cap. 64: Ut preces et prefationes non celebrentur, nisi que in concilio probate fuerint.

Ex concilio Nannetensi cap. 30: Definiuit sacrum concilium ut nullus presbyter solus missam celebrare presumat; quia oportet eum habere sibi  astantem et respondentem. Si quis hec transgressus fuerit, ab officio suspendatur.

Ex Decretis Pelagii pape, cap. 8: Prefationes tantum sunt recipiende. Una in Paschalibus albis, alia de Ascensione Domini, tertia in Pentecoste, quarta in Natali Domini, quinta de apparitione Domini, sexta de apostolis, septima de sancta Trinitate, octaua de cruce, nona de ieiunio quadragesimali tantum dicenda. Has prefationes tenet et custodit sancta Romana Ecclesia. Has tenendas uobis esse mandamus.

Ex concilio Toletano IX, cap. 2: Sacerdos in tempore missarum, postquam sacra mysteria consecrare ceperit, si eum subita infirmitas ceptum peragere  impedierit, sit liberum episcopo uel presbytero ut alter consecrationem cepti officii expleat. Nam iterata mysteria nec perfecta uideri possunt; nisi perfectionis ordine compleantur. Quod etiam consultum cuncti ordines clericorum inditum uel indultum esse sibi non ambigant, sed precedentibus statim alii pro complemento succedant. Nec tamen quod nature, languoris causa, consulitur, in presumptionis perniciem conuertatur. Nullus post cibum potumque, siue quodlibet minimum sumptum, missas facere, nullusque, absque patentis prouentu molestie, minister uel sacerdos, cum ceperit, imperfecta officia presumat omnino relinquere. Si quis hoc temerarie presumpserit, excommunicationis sententiam sustinebit.

 Ex Decretis Anacleti pape, cap. 11: Peracta autem consecratione, omnes communicent, qui uoluerint ecclesiasticis carere liminibus. Sic enim et apostoli statuerunt, et sancta Romana tenet Ecclesia; et, si hoc neglexerint, degradentur.

 Omnis presbyter missam celebrans communicet, diuinaque mysteria diacono uel subdiacono, qui ministri sunt altaris, tradat colligenda. Illud etiam attendat, ut eos propria manu communicet. Nulli autem laico uel femine eucaristiam in manus ponat, sed tantum in os eius; si quis hoc transgrediatur, ab altari remoueatur.

Ex concilio Laodicensi, cap. 29: Quod non oporteat in ecclesiis agapea fieri, nec comedere, nec accubitus  sternere.

Ex concilio Remensi, cap. 6: Ut calix, et patena, si non ex auro, omnimodis fiat ex argento. Nimium tamen pauper stanneum habeat calicem. De ere autem, uel orichalco, uel ligno, uel uitro, nullatenus calix in usu habeatur.

Ex eodem concilio: Nihil in altari ponatur, nisi capse cum sanctorum reliquiis, et quatuor Euangelia.

Ex concilio Moguntiensi: Ut laici inter clericos nec ad uigilias, nec ad missas, intra cancellos stare uel sedere presumant.

Exempla Anastasii pape: Ex apostolica auctoritate mandamus ut, dum sancta Euangelia recitantur, nullus sedendo Domini uerba audiat.

 Ex concilio Auernensi: De opertorio Dominici corporis uel altaris nunquam corpus, dum ad tumulum fertur, obtegatur; nec sacro uelamine, dum honorantur corpora, polluantur altaria; nec ad diuinum ministerium pertinentia ad pompam nuptiarum prestentur.

Augustinus ad Casulanum presbyterum: In his rebus, de quibus nichil certi statuit diuina Scriptura, mos populi Dei uel instituta maiorum pro lege tenenda sunt. Et, sicut preuaricationes diuinarum legum, ita contemptores ecclesiasticarum consuetudinum cercendi sunt.

 Nihil in ecclesia legatur aut cantetur, nisi ea que auctoritatis  diuine sunt et Patrum orthodoxorum sanxit auctoritas.

Ex concilio Laodicensi, cap. 59: In ecclesia non licet libros legi, nisi ueteris et Noui Testamenti.

 Sacra uasa non ab aliis nisi a sacris uiris tractentur.

Exempla Soteris pape: Sacrate femine, uel monache, sacra uasa, uel sacras pallas nullatenus presumant contingere, uel incensum circa altaria deferre.

Exempla Clementis pape: Altaris palla, cathedra, candelabrum, et udum  uetustate consumpta comburantur, et cinis in mundo loco iuxta ecclesiam recondatur.

Ex Decretis Gelasii pape: Gesta sanctorum martyrum  sancta Ecclesia recipit, que tamen in Ecclesia Romana non leguntur, quia auctores eorum ignorantur.

Ex concilio Rothomagensi, cap. 2: Ut post euangelium, finito offertorio, super oblationem incensum ponatur decreuimus.

 Exempla Leonis pape, cap. 2: Quoties ecclesiam ad quam conuenitur presentia noue plebis impleuerit, toties sacrificii oblatio indubitanter iteretur, ne aliqui conuenientes ibi sua deuotione priuentur. Nec in altari quo episcopus missam cantauit presbyter eo die missam celebrare presumat.

Ex Decretis Zacarie pape XIX: Episcopus, uel presbyter, postquam ad missam introierit, et orationem  dixerit, nisi aliqua passio interueniat, antequam inceptum ministerium impleat, ab altario Dei nullatenus discedere audeat.

 Sciendum quod exceptis Dominicis diebus, et illis solemnitatibus quibus sancta Ecclesia ob recordationem Dominice resurrectionis solet stando orare, fixis in terram genibus suppliciter debemus orare, ad exemplum Iesu, et S. Stephani, et S. Pauli apostoli.

De sacramento baptismi ex Iu lib. eiusdem, iuxta decretum Leonis pape, uictoris pape, Gelasii pape, Syricii pape: Nullo tempore baptizandum est, nisi in sancto sabbato Pasche et Pentecoste, nisi pro periculo mortis anticipetur.

 Ex decretis Celestini pape, cap. 12: Cum paruuli siue iuuenes ad regenerationis ueniunt sacramentum, non prius fontem uite adeant, quam exorcismis et exsufflationibus clericorum spiritus ab eis immundus abigatur.

Ex concilio Meldensi, cap. 7: Omnis presbyter qui fontem lapideum habere nequiuerit, uas conueniens ad hoc solummodo baptizandi officium habeat, quod extra ecclesiam non deportetur.

 Similiter ad corporale lauandum et ad pallas altaris propria habeantur uasa, in quibus nichil aliud fiat.

In catechumeno et in baptismo et in confirmatione unus patrinus potest fieri, si necessitas cogat. Non est tamen consuetudo Romana: per singula  singuli recipiunt.

Ex Decretis Leonis pape: Ut non plures ad suscipiendum de baptismo infantem accedant quam unus, siue uir, siue femina. In confirmationibus quoque id ipsum fiat.

Ex concilio Mogunt., cap. 2: In baptismo uel in chrismate non potest suscipere alius alium in filium ipse qui non est baptizatus uel confirmatus.

Ex concilio Parisiensi, cap. 2: Ut nemo a sacro fonte aliquem suscipiat, nisi orationem Dominicam et Symbolum iuxta linguam suam, et intellectum teneat, et coram presbytero decantet.

Exempla Zacarie pape ad Bonifacium archiepiscopum: Quod non deberent rebaptizari baptizati a presbytero grammaticam ignorante, Latinam linguam  ita infringente: In nomine Patria, et Filia, et Spiritus sancti.

Ex Decretis Martini pape et Eugenii pape: Ubicunque cuilibet presbytero, siue in sua, siue in alterius parochia infirmus afferatur ad baptizandum, baptizet eum; quod si non fecerit, deponatur.

Ex Decretis Hormisde pape, cap. 3: Si quis baptizat, aut aliquot diuinum officium exercuerit per temeritatem [non ordinatur ] abiiciatur ab Ecclesia, et nunquam ordinetur.

Ex Decretis Gelasii pape, cap. 7: Diacones absque episcopo et presbytero baptizare non audeant, nisi predictis officiis fortasse longe constitutis, necessitas extrema compellat. Quod et laicis Christianis facere  plerumque conceditur.

Ex concilio Tarraconensi, cap. 6: Sepe contra secundum confirmatos decretum est: Seculum relinquere, et soli Deo uiuere uel seruire, sicut et bis baptizatos.

Ex Decretis Aurelianens. cap. 5: Ut omnes perfecte etatis ieiuni ad confirmationem ueniant, et moneantur confessiones facere prius, ut mundi donum sancti Spiritus ualeant accipere. Et, quia nunquam erit Christianus, nisi episcopali confirmatione chrismatus.

Melchiades papa Hispanis episcopis, cap. 6: Baptismus et impositio manus, utrumque magnum, id est, sacramentum; sed manus impositio maiori ueneratione est digna, quippe a solis pontificibus accipienda.  Sunt tamen hec duo adeo coniuncta ut ab inuicem, nisi morte preueniente, nullatenus possint segregari, et unum sine altero rite perfici non potest.

Ex concilio Lugdunensi, cap. 3: Ut nullus de alio chrismate, nisi de nouo, quod proprii episcopi largitione uel concessione accepit, baptizare nisi morte preoccupante presumat.

Ex concilio Romano, cap. 20: De scrutinio faciendo decernimus ut [ubi] episcopus, et ubi conuentus est populi, et cleri, et possibilitas permittit, ibi celebretur.

Ex concilio Triburensi, cap. 22: Decretum est ut deinceps nec pro ordinatione, nec pro chrismate,  uel baptismo, uel balsamo, uel sepultura, uel communione quidquam exigatur.



EX LIBRO u BURCHARDI DECRET. DE EUCHARISTIA.

Ex Decret. Iulii pape ad episcopos Aegypti: Illud uero, quod quidam pro complemento communionis intinctam tradunt eucaristiam populis; nec hoc prolatum ex Euangelio testimonium receperunt: Ubi apostolis corpus suum, et sanguinem Dominus commendauit. Seorsim enim panis, et seorsum calicis commendatio memoratur. Nam intinctum panem aliis Christum non legimus prebuisse, nisi illi tantum discipulo, quem intincta buccella Magistri proditorem ostenderet, non que huius sacramenti institutionem designaret.

 Ex concilio Turonensi, cap. 4: Ut omnis presbyter habeat uas mundum, in quo corpus Domini diligenter recondatur, aut ad uiaticum recedentibus a seculo: que tamen sacra oblatio intincta debet esse in sanguine Christi, ut ueraciter presbyter possit dicere infirmo: Corpus et sanguis Domini, et reliqua. Semperque sit super altare obserata propter mures et nefarios homines. Et de septimo in septimum diem semper mutetur, et a presbytero illa sumatur. Et illi eodem die consecrata in locum eiusdem subrogetur, ne forte diutius seruata mucida fiat: quod absit.

Ex concilio Aurelianensi, cap. 4: Illud etiam adnectendum uidetur ut oblationes que in altare offeruntur, de Sabbato in Sabbatum semper innouentur  sicut panes propositionis, ne diu seruati mucidi fiant, ut quidam sentiunt, igne concrementur. Quod si quis, diabolo instigante, facere presumpserit, anathema sit.

Ex concilio Carthag. cap. 38: Ut diaconus, presente presbytero et precipiente, eucaristiam populo distribuat, si necessitas cogat.

S. Ambros. ad quotidianam eucaristie perceptionem hortatur.

Sanctus Hilarius episcopus dicit: Non debere separari a medicina corporis Domini nisi quem talia pregrauant peccata, pro quibus debeat excommunicari.

Ex Decretis Siluestri pape, cap. 4: Singuli in  Dominicis diebus in Quadrages. preter excommunicatos et publice penitentes eucaristiam sumant. Et in Cena Domini, in uigiliis Pasche, et in Pentecoste, et Natali Domini penitus ab omnibus est communicandum.

Ex concilio Eliberitano, cap. 3: Omnis homo ante sacram communionem a propria uxore abstinere debet 3, aut 5, aut 7 dies.

Ex canone Agatensi. Seculares uero qui in Natali Domini, et Pascha, et Pentecoste non communicauerint, catholici non habeantur.

Presbyter qui laico, uel femine, qui nec sacrarium ingredi uel sanctis sanctorum appropinquare permittuntur, eucaristiam ad deferendum infirmo commiserit, gradus sui periculo subiacebit. Nam  ipse presbyter per semetipsum debet communicare infirmum.

 Solis ministris sacro ordini deditis ad altare accedere et communicare liceat.

 Nullus acolythorum uel subdiaconorum rem iam consecratam a presbytero aliis porrigat, nisi tantum subportet quod ei sacerdos imposuerit.

 Sacrificium non est accipiendum de manu sacerdotis qui orationes uel lectiones et reliquas obseruationes in missa secundum ritum implere non potest.

 Oblationes dissidentium  fratrum neque in sacrificio neque in gazophylacio recipiantur.

 Eorum qui pauperes opprimunt dona a sacerdotibus refutanda.

 Illusio per somnium aliquando fit per crapulam, aliquando ex nature superfluitate, uel infirmitate, aliquando ex cogitatione. Si ergo illusio ex natura euenerit, non est timenda, quia hanc animus nesciens pertulisse magis dolendum est quam fecisse. Illusione autem per crapulam animus quidem habet aliquem reatum, non tamen usque ad prohibitionem percipiende eucaristie, uel celebrande misse, si dies festus exigit, nec ipse presbyter uicarium habere potuerit. Tunc quidem mutatis uestibus cantet. Si  autem presbyter uicarium habet, illusio per crapulam non a perceptione, sed ab immolatione sacri mysterii prohibere debet, si tamen dormientis mentem turpi imaginatione non concusserit. Nam sunt quibus plerumque illusio nascitur, nec tamen in somno animus eorum turpibus imaginibus fedatur, qui tamen se in ingluuiem cecidisse uigilando meminit. Si uero ex turpi cogitatione uigilantis oritur illusio dormientis, quia animus quod cogitauit nesciens pertulit, eadem die a sacro mysterio est abstinendum. Sed pensanda est ipsa cogitatio, an esset in suggestione, an in delectatione, an in consensu. Fit autem suggestio per diabolum, delectatio per carnem, consensus per spiritum. Cum igitur immundus spiritus  suggerit peccatum, si caro non delectatur, peccatum nullatenus perpetratur. Si autem caro ceperit delectari, incipit peccatum nasci. Si autem mens consenserit delectationi tunc peccatum constat perfici.

Sepe tamen contingit ut mens repugnet carni ex suggestione diabolica delectanti.

 Qui sacrificium euomuerit, 40 dies peniteat. Si infirmitatis causa, 7 diebus; si in ignem proiecerit, 100 psalmos cantet. Si uero canes talem uomitum lamberint, 100 dies qui euomuit peniteat. Qui uero non bene custodierit sacrificium, et aliquod animal comederit illud, 40 dies peniteat. Qui autem perdiderit illud in ecclesia, aut pars eius ceciderit, et non inuenta fuerit, 20 dies peniteat. Perfundens  aliquid de calice super altare, 6 dies peniteat, uel 8. Et qui acceperit sacrificium pollutus nocturno [tempore] 7 dies.

 Si ceciderit sacrificium in terram, nec inuentum fuerit, omne quodcunque inueniatur in loco in quo cecidit comburatur, et iuxta altare cinis recondatur. Et cui acciderit, medium annum peniteat. Si uero inuentum fuerit sacrificium, locus scopis mundetur, et stramen igni detur, et cinis ut supra recondatur, et sacerdos 20 dies peniteat. Si in linteamen altaris calix destillauerit, ipsa stilla sorbeatur, et linteamen inde madefactum super calicem lauetur, et aqua ablutionis iuxta altare bibatur,  uel recondatur. Si autem calix alibi destillauerit, ipse locus lingatur, et corrasus igne consumetur, cinis autem iuxta altare recondatur.



EX LIBRO uIII BURCHARDI.

 Laicus in ecclesia non debet recitare lectionem, nec alleluia dicere, nisi psalmos tantum, et responsoria, sine alleluia.

Ex lib. XII eiusdem de iuramento: Decreuit sancta synodus ut a Septuagesima usque in octauas Pasche, et ab Aduentu Domini usque post consecratos dies, nec non ieiuniis Quatuor Temporum, et in Litania maiore, et in diebus Dominicis et Rogationum, nisi de concordia et pacificatione, nullus super sacra  iurare presumat. Anima que peccauerit, et audierit uocem periurantis, aut ipse uiderit, aut conscius fuerit, nisi uindicauerit, portabit iniquitatem.

 De ieiunio ex lib. XIu eiusdem: Presbyteri plebibus annuntient, ut in Quadragesima et ieiunio Quatuor Temporum, ad missam tantum genua flectant. In Dominicis contra diebus, et aliis festis a uespera in uesperam genua non flectant, sed stantes incuruati orent. Nec quisquam uno genu terre impresso orare presumat, ut Iudei fecerunt Dominum irridentes.

 Quod non oporteat in Quadragesima martyrum natalitia celebrare; sed eorum sancta commemoratio fiat in diebus  Sabbatorum et Dominicorum. Nec ieiunium in Quadragesima ante finem uespertini officii soluatur. Quicunque in die Dominico quasi pro continentia ieiunauerit, anathema sit.

 Excommunicatos a sacerdotibus, nullus recipiat ante utriusque partis iustam examinationem. Nec cum eis in oratione, aut cibo, aut potu, uel osculo communicet, nec aue eis dicat; quia quicunque in his uel in aliis prohibitis scienter excommunicatis communicauerit, iuxta apostolorum institutionem, et ipse simili excommunicationi subiacet.

 Si sacerdos per turpiloquium seu conspectu libidinoso  coinquinatur, non tamen fornicari uolens, 5 dies peniteat. Qui impugnatione animi polluitur, 7 dies peniteat. Qui in somnis uoluntarie polluitur, consurgat, et cantet genibus flexis 7 psalmos penitentie.

uolens autem tantum in somnis peccare, 20 psalmos cantet. Si pollutus est sine uoluntate, 15 psalmos cantet, et in fine uniuscuiusque psalmi dicat ter: Deus, in adiutorium meum intende, etc. Qui semen in ecclesia dormiens fuderit, 3 dies ieiunet.

 De penitente ante aduentum presbyteri obmutescente, ex lib. XIX eiusdem: Si quis penitentiam petens, dum sacerdos uenerit, officio lingue priuatus fuerit, reconcilietur; et eucaristia sibi infundatur,  si idonea testimonia habuerit quod ipse penitentiam petierit.

Ex lib. XIX eiusdem: uiginti dies ante Natalem Domini, et omnes dies Dominicos, et in omnibus legitimis ieiuniis, et in natalitiis apostolorum, et precipuis festis et publicis, castitatem obseruare debent coniugati. Quod si non fecerint, 20 dies in pane et aqua ieiunent.

 Quidam post prandium et saturati, a sacerdote populo offerente signum pacis accipere presumunt: hoc qui presumpserit, 3 dies in pane et aqua peniteat.

Incestum occultum confitenti remedium canonicum indicetur, quod subire debuisset, si eius facinus publicum esset. uerum quia latet commissum  admoneatur ipse, ut occulte, quantum possit peniteat.

 Quidam Deo soli confiteri peccata debere dicunt, ut Greci: quod et iustorum est; quidam uero sacerdotibus, ut pene tota sancta Ecclesia. Nam institutio Apostoli nobis sequenda est: ut, confiteamur alterutrum peccata nostra.

 Ordinati post ordinationem uel ante, capitalibus criminibus lapsi, id est furto uel fornicatione, periurio et aliis huiusmodi, si publica sunt eorum crimina, degradentur. Si uero fuerint occulta, gradum suum retinere possunt; si, secrete confitentes sacerdoti, iuxta eius consilium digne contendant penitere.

  Ordinati quorum occulta sunt peccata, si sacerdoti occulte confessionem fecerunt, digneque iuxta iudicium eius penituerint, proprium gradum retinere possunt.

 Sicut sacrificium offerre non debent, nisi episcopi [et] presbyteri, quibus claues regni celorum tradite sunt; sic, nec penitentium iudicia alii usurpare debent. Si autem necessitas fuerit, et presbyter presens non fuerit, diaconus penitentiam suscipiat ad communionem.

 In tribus Quadragesimis anni, et die Dominico, et in quarta et sexta feria, coniugati se debent continere; nec illis diebus copulari, quandiu fuerit grauida uxor, et a quo die infans  in utero motum fecerit usque ad partum, a partu, post 33 dies, si filius est; si autem filia, 56.

 Ne confessio penitentium publicetur. Sufficit enim illa penitentia: que primum Domino offertur, tunc etiam sacerdoti, qui pro delictis penitentium precator accedit. Tunc enim plures ad penitentiam poterunt prouocari, si populi auribus non publicetur conscientia confitentis.

 Criminosos, quos seculi leges interficiunt, nos, misericordia preeunte, sub infamie nota, ad penitentiam recipimus. Ipsam quoque infamiam, qua aspersi sunt, delere non possumus; sed eorum animas per penitentiam publicam et Ecclesie satisfactionem sanare  cupimus, quia manifesta peccata non sunt occulta correctione purganda.

 Manifesta quoque peccata non sunt occulta correctione purganda: sed palam sunt arguendi qui palam nocent, ut dum aperta obiurgatione sanantur, hi qui eos imitando deliquerant corrigantur. Dum unus corripitur, plurimi emendantur. Et melius est ut pro multorum saluatione unus condemnetur quam per unius licentiam multi periclitentur. Melius est enim ut mali manifeste corrigantur, quam pro illis boni pereant.

 De penitentia illorum qui sponte homicidium committunt; in primis ut licentiam non habeant  ecclesiam intrandi. Illos proximos 40 dies nudis pedibus incedat, et nullo uehiculo utatur. In laneis uestibus sit absque femoralibus, arma non ferat, et nichil sumat in his 40 diebus nisi tantum panem, salem et puram bibat aquam. Et nullam communionem cum ceteris Christianis neque cum alio penitente habeat in cibis, uel potu, antequam 40 dies adimpleantur. Ex cibo quem sumit nullus alius manducet. Considerata uero persone qualitate, uel infirmitate, de pomis, uel oleribus, uel leguminibus, prout uisum fuerit, aliquid pro misericordia indulgeatur. Maxime si coactus et non sponte homicidium fecerit. Et ei omnimodis ex canonica auctoritate interdicatur ut in his diebus cum nulla femina misceatur, nec ad propriam uxorem accedat, neque  cum aliquo homine dormiat. Iuxta Ecclesiam sit, ante cuius ianuas peccata sua defleat diebus ac noctibus; et non de loco in locum pergat, sed in uno loco his 40 diebus sit. Et, si forte habuerit insidiatores uite sue, interim differatur ei penitentia, donec ab episcopo pax ei ab inimicis concedatur. Et, si in infirmitate detentus fuerit, ita ut non possit digne penitere, differatur penitentia, donec sanitati restituatur. Si autem longa egritudine detentus fuerit, ad sententiam episcopi penitebit, quomodo reatum et infirmum sanare disponat.  Completis 40 diebus, aqua lotus, uestimenta et calceamenta accipiat, et capillos incidat.

Quid in primo anno obseruare debeat. In primo  anno post 40 dies per totum illum annum a uino, medone et mellita ceruisia, a carne, et caseo, et pinguibus piscibus abstineat, nisi in festis diebus, qui in illo episcopio a cuncto populo celebrantur. Et, si forte in magno itinere, uel in hoste, uel diu ad Dominicam curtem, uel in infirmitate detentus sit, tunc habeat uno denario, uel pretio unius denarii, aut tres pauperes pascendo, tertiam feriam et sabbatum redimere, ita tamen ut una re de tribus utatur. uel, aut uinum bibat, aut medonem, aut mellitam ceruisiam. Postquam domum uenerit, aut sanitati restitutus, nullam licentiam habeat redimendi. Completo anni circulo, [in] ecclesiam introducatur, et pacis ei osculum concedatur.

 In secundo et tertio anno similiter  ieiunet, nisi quod tertiam feriam, et quintam et sabbatum, potestatem habeat redimendi pretacto pretio, ubicunque est. Cetera omnia obseruet diligenter, uti in primo anno.

 Quatuor anni deinde restant, per quos singulos ieiunet tres quadragesimas: unam ante Pascha cum ceteris Christianis, abstinendo a uino, et medone, et mellita ceruisia, a carne et sanguine, et ouis, et pinguibus piscibus; alteram tertiam post Pentecosten; ante Natalem Domini ieiunet, ut supra dictum est. Et in quatuor supra dictis annis tertia, quinta feria et Sabbato quidquid uult: et secundam et quartam feriam redimere potest pretio iam supra dicto. Sextam feriam omnimodis obseruet, in pane, et aqua, et nequaquam redimat.  His expletis sacram communionem accipiat. Semper tamen, quandiu uiuat, penitere non desistat.

 Penitentes non debent communicare ante consummationem penitentie.

De parricidis, siue incestuosis, fratricidis, Nicolaus papa Carolo Maguntiensi archiepiscopo, eiusque suffraganeis: De parricidis fratri eidem precipimus ut per unius anni circulum ante fores basilice orantes Domini clementiam perseuerent. Completo uero anni circulo introducantur ecclesiam, tamen inter audientes, usque dum unius anni finiatur spatium, stent. Cum ad missarum solemnia, uel ad alia sacra audire officia uenerint. His ita peractis, si penitentie fructus in eis conspicitis, corporis et sanguinis  Domini participes fiant, ut desperantie non indurentur caligine. Carnem non manducent omnibus diebus uite sue. Ieiunent autem usque ad nonam diei horam quotidie, exceptis festis diebus atque Dominicis. uinum atque pulmentum sumere non presumant, nisi contra paganos. Et quocunque ire uoluerint, nullo uehiculo deducantur, sed pedestri more proficisci studeant. Tempus autem huic penitentie in episcoporum arbitrio ponimus, ut secundum conuersationem illorum, aut extendere, uel minuere ualeatis. Ab uxoribus, si habuerint, non separentur; si autem non habuerint et se continere non ualuerint, legitimas accipiant uxores, ne fornicationis uoraginem incidant. Si autem antequam duorum  predictorum annorum curricula finiantur, finis uite illorum aduenerit, uiaticum illis non negetur.

Si quis cum duabus sororibus fuerit fornicatus, aut cum his personis, de quibus sacra Scriptura prohibet, si dignam egerit penitentiam, et castitatis non ualuerit continentiam habere, liceat ei legitimam uxorem accipere. Similiter et mulier, que tali scelere fuerit lapsa, ut non ad fornicationis chaos perducatur. Sed hoc de laicis uiris et de mulieribus solummodo statuunt.

Si quis cum commatre spiritali fuerit fornicatus, anathematis, ut scitis, ictibus percutitur. Similiter autem et illum percuti promulgamus, qui cum illa, quam de sacro fonte baptismatis susceperit, aut cum illa, quam ante episcopum tenuerit, cum sacro  chrismate ungeretur, fornicationis perpetrauerit scelus. Legitimam tamen, si habuerit, non dimittat uxorem. Inter hec sanctitas uestra addere studuis, si cuius uxor adulterium perpetrauerit, utrum marito ipsius liceat, secundum mundanam legem, eam interficere. Sancta Dei Ecclesia mundanis nunquam astringitur legibus. Gladium non habet, nisi spiritalem atque diuinum; non occidit, sed uiuificat.

 Nicolaus papa Luitperto Moguntiensi archiepiscopo: Si quis non in bello, uel odii meditatione, uel propter auaritiam, paganum occiderit, quia non leui uitio connititur, homicidam conuenit penitere, quandoquidem nec exteris gentibus, nisi oblatam pacem respuerint, bellum erat populo antiquo penitus inferre preceptum.  Si quis arcum tendens causa probande chorde, sagitta casu, non uoto, prosiliente, filium suum interemerit, ita debet penitere, ut Anciranum concilium statuit, ut de homicidio sponte commisso. Esset autem seuerior indicenda penitentia, quia filius eius exstitit; sed quanto carne proximior uisus erat, tanto de morte illius in corde suo acrior dolor est exortus. Non enim hoc sponte patratum est. Si quis insanus hominem occiderit, licet ei penitentia sit iniungenda, quia ipsa infirmitas causa peccati fuisse creditur: tamen tantum leuior quam ei qui tale quid sanus committit, quantum inter sanum et insanum, rationabile et irrationabile constat esse discriminis.

Si aliquo incidente arborem, qui licet sub eius  casu opprimitur, incisor arboris, ut homicida peniteat, si eius uoluntate uel negligentia factum est. Quod si non uoto, non iniuria illius, non denique scientia contingit, sed, dum ille operi necessario fortassis incumberet, iste insperatus occurrit sub arborem et ex improuiso est oppressus, incisor arboris homicide non est comparandus.

 De illo qui uxorem suam occidit: Duo consilia tibi proponimus: Aut ingredere monasterium, et humiliare sub manum abbatis, et multorum fratrum precibus adiutus, obserua cuncta simplici animo que tibi ab abbate fuerint imperata, si ignoscat infinita Dei bonitas peccatis tuis. Istud  consilium, ut certissime scias, leuius et salubrius est ut sub alterius custodia lugeas peccata. Secundum autem consilium tale est: Arma deponere, et cuncta secularia negotia dimittere. Carnem et sanguinem nunquam comedas, excepto in die sancto Pentecostes et in uno die Resurrectionis Domini et Natali Domini. Ceteris temporibus in pane et aqua, et interdum cum leguminibus et oleribus peniteas.

In ieiuniis, in uigiliis et in orationibus, et eleemosynis perseuera omni tempore. uinum, medonem et mellitam ceruisiam nunquam bibas, nisi in illis predictis diebus; uxorem ne ducas; concubinam non habeas; adulterium ne facias, absque spe coniugii perpetuo maneas. Nunquam te laues in balneo;  equum non ascendas; causam tuam, et alterius, in conuentu fidelium non agas. In conuiuiis letantium nunquam sedeas; in ecclesia segregatus ab aliis Christianis post ostium humiliter stes; ingredientium et egredientium orationibus suppliciter te commendes; communione sacri corporis et sanguinis Domini cunctis uite tue diebus indignum te existimes. In ultimo termino uite tue pro uiatico, si obseruaueris consilium, tibi concedimus.

 Qualiter peniteat qui sacerdotem occidit: Qui sacerdotem uoluntarie occiderit, carnem non comedat et uinum non bibat; cunctis diebus ieiunet usque ad uesperam, exceptis diebus festis atque Dominicis; arma non sumat; equum non ascendat; ecclesiam  per 10 annos non ingrediatur; post 5 annos ecclesiam ingrediatur, non tamen communicet, sed inter audientes stet. Cum autem fuerit 19 anni finitus cursus, communicandi ei licentia tribuatur, et equitandi remissio. Maneat autem in reliquis obseruationibus 3 dies per hebdomadam, ut perfectius purificari mereatur.

 Qui infantem suum oppresserit: Si quis infantem suum oppresserit incaute, aut uestimentorum pondere suffocauerit post baptismum, 40 dies peniteat in pane et aqua, et oleribus, et leguminibus, et a merito se abstineat. Postea tres annos per legitimas ferias peniteat. In 4 anno tres quadragesimas obseruet. Quod si ante baptismum, 40 dies peniteat,  post quinquennium obseruet.

 De his qui truncant homines, uel comburunt domus: Si quis membrorum truncationes, uel domorum incendia fecerit, siue facere iusserit aut facienti consenserit, quousque de his unicuique legaliter uel amicabiliter coram episcopo ciuitatis aliisque ciuibus non commendauerit, ab ecclesia se priuatum cognoscat. Si uero secundam et tertiam conuentionem, in quibus arguitur, non emendauerit, tanquam ethnicus et publicanus ab omni Christianorum collegio separetur.

 Quod periurium reliquis criminibus equetur: Predicandum est  ut fideles periurium caueant: et ab hoc summopere abstineant, scientes hoc grande scelus esse, in lege, et prophetis, et in Euangelio prohibitum. Audiuimus autem quosdam paruipendere hoc scelus, et leuem quodammodo periuris modum penitentie imponere. Qui etiam talem de periurio penitentiam imponere deberent, qualem et de adulterio, de fornicatione, homicidio sponte commisso et de ceteris criminalibus uitiis. Si quis perpetrato periurio aut quolibet criminali peccato, timens penitentiam longam, ad confessionem uenire noluerit, ab ecclesia repellendus est, siue a communione et consortio fidelium: ut nullus cum eo comedat, neque bibat, neque oret, neque in sua domo eum recipiat.

 De eadem re:  Si quis semet periurauerit, et alios sciens in periurium duxerit, 40 dies in pane et aqua, et septem sequentes annos peniteat, et nunquam sine penitentia sit. Et alii, si conscii fuerant, similiter peniteant. Sin autem singuli, ut periurium non sponte commissum, peniteant

 Si quis a domino suo coactus se periurat, utrique sunt periuri. Qui compulsus a domino periurat se sciens, utrique sunt periuri, et dominus, et miles: dominus, quia precepit; miles, quia dominum plus quam animam dilexit. Si liber est, 40 dies in pane et aqua peniteat, et 7 sequentes annos. Si seruus est, tres quadragesimas et legitimas ferias peniteat.

 De incautis iuramentis  non obseruandis: Si aliquid forte nos incautius iurasse contigerit, quod obseruatum, peiorem uergat in exitum: illud, consilio salubriore mutandum nouerimus, ac magis instante necessitate periurandum nobis quam seruato iuramento, in aliud crimen maius diuertendum.

 De eodem: Sepe plerique constringunt se iurisiurandi religione; et, cum ipsi cognouerint, promittendum non fuisse sacramenti tamen contemplatione faciant quod spoponderunt; sicut de Herode supra scripsimus, qui saltatrici premium turpiter promisit, crudeliter soluit: turpe, quod regnum pro saltatione promittitur; crudele, quod mors prophete pro iurisiurandi religione  donatur. Quanto tolerabilius esset tale periurium sacramento. Et post pauca: Non igitur omnia promissa soluenda sunt.

 De non seruandis incautis iuramentis: Diffinitio incauta, laudabiliter soluenda; nec est preuaricatio, sed temeritatis emendatio.

 Quod satius sit periurare quam iuratum nefas implere, cum mens inter minora et maxima peccata constringitur: si omnino nullus sine peccato euadendi aditus patet, minora semper eligantur; quia et qui murorum ambitu, ne fugiat, clauditur, ibi se in fugam precipitat, ubi breuior murus inuenitur.

 De eadem re: Non est conseruandum  sacramentum, quo malum incaute promittitur. ueluti, si quisquam adultere perpetuam cum ea permanendi fidem polliceatur. Tolerabilius est enim non implere sacramentum, quam permanere in stupri flagitio.

 Item: In malis promissis rescinde fidem. In turpi uoto caue, ut decretum, quod incaute uouisti, non facias. Impia est promissio que scelere adimpletur.

 Necesse est ut male iurans dignam penitentiam agat, eo quod nomen Dei contra preceptum eius in uanum sumpsit; quia in Exodo scriptum est: Neque enim insontem habebit Dominus eum qui assumpserit nomen Dei sui in uanum; et in Leuitico: Non periurabis in nomine  meo; nec periurabis nomen Domini Dei tui: ego Dominus. Malum tamen, quod facturum se sacramento deuouerat, omnino non faciat; quia stulta uota sunt frangenda.

 Quod Deus ita habeat iuramentum, ut ille, cui iuratur: Quacunque arte uerborum quis iuret, Deus tamen, qui conscientie testis est, ita hoc accipit, sicut ille cui iuratur; dupliciter autem reus erit, quia et Dei nomen in uanum assumit, et proximum dolo capit.

 Nisi pro pace: Et hoc sancta synodus decreuit, nisi pro pace facienda, ut omnes fideles ieiuni ad sacramenta accedant.

 Iuramenta filii aut  filie nesciente patre, et uota monachi nesciente abbate, et iuramenta pueri, irrita sunt.

De irritis iuramentis: Ut pueri ante quatuordecim annos non cogantur iurare. Qui acceperit sacrificium post cibum aut post aliquam paruissimam degustationem, nisi pro uiatico: pueri tres dies maiores 7, clerici 20, dies peniteant.

 Si quis dederit uel acceperit communionem de manu heretici, et nescit quod catholica Ecclesia contradicit, postea intelligens, annum integrum peniteat. Si autem scit et neglexerit, et postea penitentiam egerit, 10 annos peniteat. Alii iudicant 7, et humanius 5 annos.  Si quis permiserit hereticum missam suam celebrare in ecclesia  catholica, et nescit, 40 dies peniteat; si, pro reuerentia eius, annum integrum peniteat; si pro damnatione Ecclesie catholice et consuetudine Romanorum, proiiciatur ab Ecclesia sicut hereticus, nisi habeat penitentiam. Si recesserit ab Ecclesia catholica in congregationem hereticorum, et alios persuaserit, postea penitentiam egerit, 12 annos peniteat, 3 annos extra ecclesiam, et 6 inter audientes, et duos adhuc extra communionem. De his, in canone dicitur, ut decimo anno communionem sine oblatione recipiant. Si episcopus, aut abbas monacho suo iubet et pro hereticis mortuis missas facere, non licet et non expedit obedire eis. Si presbytero contigerit ubi missam cantauerit, et alius recitauerit  nomina mortuorum, et si simul nominauerit hereticos cum catholicis, si post missam intellexerit, hebdomadam peniteat. Si exsequenter fecerit, annum integrum peniteat. Si quis pro morte heretici missam ordinauerit, et pro religione sua eius reliquias ibi tenuerit, et nescit differentiam catholice fidei, et postea intellexerit penitus que egerit, reliquias ibi debet igne cremare, et annum peniteat. Si autem scit et neglexerit, penitus commotus, 10 annos peniteat. Si quis a fide catholica discesserit sine ulla necessitate, postea ex toto animo penitentiam acceperit, 3 annos extra ecclesiam inter audientes, iuxta Nicenum concilium, 7 annos in ecclesiis inter penitentes, et 2 annos adhuc extra communionem peniteat.




ANNO DOMINI MXXuII.
ADELBOLDUS TRAIECTENSIS EPISCOPUS.





NOTITIA HISTORICA IN ADELBOLDUM.


 Adelboldus, nobili genere ortus, Henrico II imp., cognomento Sancto, a consiliis primum fuit. Deinde ludibria fortune ac mundi uanitatem apud animum serio reputans, abdicatis dignitatibus in Benedictino monasterio Lobiensi monachum professus est. Ibi cum aliquandiu studia pietatis et optimarum litterarum coluisset, tandem anno 1008 Ausfrido in episcopatu Ultraiectensi suffectus, eam prouinciam magna cum laude gessit usque ad annum 1027, quo die 27 Nouembris ad plures abiit. Hec ex Chron. Ultraiect. Ioannis de Beka cap. 17, Trithemio, Posseuino, Oudino aliisque in pauca contraximus, non nescii quantis difficultatibus narratio hec omnis obnoxia sit. Certe Sigebertus De scriptoribus eccles., cap. 138, hec tantum de Adelboldo habet: Adelboldus, ex clerico  Lobiensi episcopus Ultraiectensis, scripsit uitam secundi Henrici imperatoris, et in utraque litteratura plura sui monumenta reliquit posteris. Ubi ad illa uerba: ex clerico Lobiensi, hoc exstat scholion eruditi Auberti Mirei: Adelboldus itaque ante episcopatum non monachus sed clericus Lobiensis fuit. Notent autem antiquitatis ecclesiastice studiosi, olim Lobii, ut et  apud uedastinos et Amandinos, non solum monachos, sed et clericos resedisse. Clericorum certe seu canonicorum Lobiensium collegium in S. Usmari templo, quod nunc est Parochiale, sedem suam habuit usque ad annum Christi millesimum quadringentesimum nonum, quo inde migrauit Binchium, quod est Hannonie oppidum secundo milliari a Lobio distans. uerum quidquid sit de canonicis seu clericis Lobiensibus, de Adelboldo tamen multo uero est similius, eum monachum Lobiensem quam solum clericum fuisse. Sane in prologo opusculi De crassitudine sphere scholasticum, utique Lobii, se fuisse ipse fatetur. At quis ignorat studia litterarum apud monachos Lobienses sub finem seculi undecimi precipue floruisse, nichilque frequentius euenisse quam ut clerici  scholas monachorum, presertim adeo celebres et propinquas, imo prope coniunctas, communes haberent? Igitur Adelboldus monachus et Lobiensis monasterii scholasticus, tam monachorum quam, si qui fuerunt, clericorum, communis magister, ut in aliis cenobiis nostris persepe usu uenit, fuit.





NOTITIA HISTORICA ET LITTERARIA.


 Adelboldus, Ultraiectensis episcopus, Alperto teste  , res ab Heinrico II, imperatore gestas uno uolumine luculento sermone comprehendit. Hec uero historia per medium euum plerosque latuisse uidetur  ; et qui postea uitam Heinrici a Bambergensi quodam conscriptam Adelboldo tribuerunt, a uero longe aberrarunt  . Aliud uite fragmentum Gretser edidit  ex codice uindobonensi, cuius nota marginalis hec continebat: uita Henrici  primi imperatoris ab Adelboldo episcopo Traiectensi, ut creditur, conscripta. Qua auctoritate fretus Gretser non sine hesitatione quadam, qui uero postea hac de re disputati sunt, tanquam re extra dubium posita, hunc Adalboldo ascripserunt  librum, quem omnes summis laudibus extulerunt et quam pretiosissimum antiquitatis monumentum habuerunt.

uerum enimuero, re accuratius perspecta, integrum  fere opus ex Thietmaro descriptum reperimus; id quod primus, nisi fallor, Stenzel monuit  . Thietmari narrationem dico descriptam, non ita quidem, ut uerbum uerbum exprimat, sed ut res tantum non omnes ex illo sint hauste, eodem modo, ordine et sensu relate. Quedam uite auctor omisit, sed ne unam quidem rem grauiorem de suo adiecit  ; multis locis uero Thietmari narrationem ampliauit, ornauit, et ut sibi uidebatur illustrauit; sed hoc studio illectus errores non leues et interdum satis ridiculos commisit, multa, nisi ualde fallor, ut historiam redderet elegantiorem et arte quadam componeret, ex ingenio finxit. Nam dicendi genere usus est culto atque ornato, antithetis, dictis moralibus et philosophicis narrationem uariauit, et  cum res negligeret, orationem quam maxime curauit. In prefatione quidem utilitatem et ueritatem a rerum scriptore esse poscendas noster dixit: utilitatem, ut lectores rebus erudiantur; ueritatem, ne auctor adulando uera taceat, falsa proferat. Sed ipsum magis illam sectatum esse facile est intellectu. Heinricum ubique laudibus nimis extollit, eius electionem non sine partium studio narrat, postea quoque multa in eius exornat fauorem  . Ideo etiam que hic illic tanquam de suo, quamuis non magni momenti, adiecit  , sublestioris esse fidei mihi uidentur.

Que cum ita sint, an hic liber Adelboldo, uiro sui temporis summo, qui ab Heinrico in rebus publicis  non raro est adhibitus  , tribui possit, non sine causa dubitari posse uidetur. Accedit quod  quomodo Adelboldus, cuius opus iam Alperto c. a. 1021 notum erat, Thietmari historiam a. 1018 absolutam et ne tunc quidem ut uidetur ad exteros translatam, acceperit, non facile est intellectu. Nota ex codice supra allata recentiori manu scripta non magnam habebit auctoritatem, nisi dicas, cum Adelboldus Heinrici uitam scripserit, hanc, que sola preter Bambergensem illam exstat, ipsi potissimum esse tribuendam. Cui, si cetera repugnant, saltem dicendi genus optime conuenire uidetur.

Adelboldus enim in monasterio Lobiensi, quod tunc precipuo litterarum studio excellebat, sub Notgero episcopo Leodiensi  atque abbate celeberrimo Herigero, qui »sub sua et Adelbodi persona dialogum de dissonantia ecclesie de aduentu Domini  scripsit  ,« educatus, scientia, doctrina litterisque, que tunc in Lotharingia florebant, grammaticis, philosophicis, mathematicis, ualde excelluit. Scholasticus Romam profectus est, ibique, ut uidetur, Gerberto iam pape electo epistolam de crassitudine sphere direxit  , et scriptis Bernonis Augiensis excitatus, quo tempore festum aduentus Domini celebrandum sit, inquisiuit  . Anno 1010 episcopus Ultraiectensis electus  , rebus publicis incubuit, bella plurima et grauissima gessit  , ecclesias et monasteria restaurauit, et magnam sibi famam per totum regnum conciliauit  . Ultimis uite annis monachicum habitum induit, et per aliquod tempus etiam dieceseos administratione se abdicauit, quam tamen postea recepit  . Obiit  a. 1027, die 27 nouembris  .

 Preter uitam Heinrici eum »in utraque litteratura plura monumenta reliquisse« tradit Sigebertus  ; ex quibus cantum nocturnalem in laudem S. Martini, cui principalis ecclesia Ultraiectina fuit dedicata, et librum de triumpho ab eodem sancto de Danis reportato Guibertus Gemblacensis refert  , libros de laudibus S. crucis et de laudibus S. Marie Trithemius recenset  . Opusculum quod scripsit mathematicum iam attuli  , aliud philosophicum in bibliotheca Parisiensi ineditum exstat  . uitam uero sancte Walburgis breuiorem sine causa  ipsi tribuit Heda  , qui etiam chartam, qua Adelboldus episcopii uasallos recensere dicitur, sed aperte falsam, ex chartulario Traiectensi edidit  .

 Si uero genuina opera cum uita quam manu terimus Heinrici comparamus, idem sane dicendi genus, eamdem sententiarum artificiose connectendarum rationem, idem prorsus auctoris ingenium, imo non semel eadem fere uerba deprehendamus  , necesse est  . Quod pene me mouet ut rationibus supra prolatis ipse derogem et Adelboldum uite esse auctorem quamuis non certo contenderim, nec tamen negauerim. Episcopus Traiectensis his annis Saxoniam sepius adiit  , ubi Thietmari Historiam sibi comparasse credi potest. Quod uero hunc librum, siue ab ipso Thietmaro  siue ab alio secum communicatum, tanquam »certum relatorem«  secutus sit, et primis Heinrici temporibus de suo nichil fere addiderit, inde debet explicari  quod illis annis in monasterio uixit studio deditus  et a rebus publicis procul amotus. Neque mirandum est hominem philosophicis et peticis disciplinis instructum in historia scribenda magis uerborum ornatui et lectorum studuisse oblectationi quam nude et simplici ueritati, cum idem etiam nostris temporibus quotidie factum uideamus. Certe de rebus postea in prouinciis Rhenanis gestis, quibus ipse magnam partem interfuit, accuratius et ex propria cognitione scripsisse putandus est; id quod etiam Alpertus innuere uidetur, cum Metis urbis obsidionem, a Thietmaro pretermissam, ab Adelboldo fusius descriptam dicat  . Que deperdita esse  non possumus quin doleamus.

Annalista Saxo, qui solus, quod sciam, medio euo hac uita usus est, utrum integriorem habuerit  textum an nonnisi simile fragmentum, non tam facile est perspectu, cum inter Thietmari uerba ab illo exscripta uix aliam narrationem ex eodem fonte haustam agnoscere liceat. Attamen nichil eiusmodi inueniri, Annaliste libro diligenter perlecto, affirmauerim; certe neque de Metensi illa obsidione, neque de rebus postea in Lotharingia uel a Theoderico episcopo uel ab ipso Adelboldo gestis quidquam apud illum legitur quod ex Adelboldo repeti posset. Cuius librum has res tractantem si habuisset, diligens et copiosus ille rerum scriptor sane non neglexisset. Hanc igitur Heinrici uitam iam tunc temporis fine destitutam habuisse uidetur; quam an Adelboldi, cuius ne mortem quidem indicat, nomine inscriptam legerit, licet dubitare.





ADELBOLDI uITA S. HENRICI IMPERATORIS







ADELBOLDI uITA SANCTAE WALBURGIS 




CAPUT PRIMUM. Gesta S. Walburgis, obitus, corporis translatio.


1. Postquam Deo chara Anglorum natio per memorandi Gregorii pape apostolatum a gentilitatis errore ad Christianitatis ueritatem conuersa est, multi ob celestis spei remunerationem ex eorum numero ultra maritimam patriam usque ad  Francorum peruenerunt imperium. Ex quibus Bonifacius sanctus, dum  huc in peregrinam peruenisset prouinciam, quasi natiuam adeptus est sibi patriam, dum  Moguntiacensis presulatus ob sua merita adeptus est cathedram. Ex eiusdem quoque  Angliensis insule silua proruperunt huc ad nos tres fecundissime arbores, duo uidelicet uterini fratres Williboldus et Winniboldus,  cum Deo et hominibus sorore carissima Walburga: quorum prior, Williboldus scilicet, ordinante illum prescripto Bonifacio, ad Heystatensis Ecclesie promotus est pontificium: ibique angelicam uitam perducens, tandem beatissime abiit, non obiit. Alter uero totum se Christi seruitio mancipans, mundanaque omnia funditus respuens, locum, qui dicitur Heydanhem, sibi ad incolendum elegit. Ibique continuis orationibus munitus, spe roboratus, fide armatus, eamdem, quam cum fratre, monachicam susceperat conuersationem, strenuissime usque ad exitum anime finiens multos post se  ad bene uiuendi regulam preuius exhortatus est.

 2. Post  horum uero discessum soror eorumdem, totius feminei sexus decus post S. Mariam, Waldburga, quibuscunque potuit se imitabile prebens exemplum, eidem puellaris caterue monasterio in prefato loco Heydanhem prestituta est materfamilias, ad omnia que a Christo posceret semper efficacissima. Contigit ibidem quondam uespertina hora peracta, reuertente hac ipsa de ecclesia ad suum habitaculum, ut quidam ecclesie eiusdem custos  , Guomerandus nomine, ingruentibus noctis tenebris petenti Walburge lumen sibi preuium stultus denegaret. Ad quam iniuriam insuperabilem retinens patientiam, cenata sanctimonialium cateruula, peractisque diuinis laudibus, dormitorium adiit. Tunc mox mirum in modum ibidem tanta luminis flagrantia  enituit, ut eiusdem domicilii pauimentum penetrare uideretur, et sic usque ad matutina permansit preconia. Stupentibus hinc omnibus Deo sacratis uirginibus, et exsultantibus ad religiosissime matrisfamilias lectulum concurrentibus, illique celestis fulgoris immensitatem insinuantibus, illa prorumpens in lacrymas, subleuatis ad Deum oculis et manibus dixit: Tibi, Domine Iesu Christe, cui humilis ancilla a cunabulis seruire decreui, de hoc collato munere gratias ago, qui ad exercendas ancillarum tuarum mihi coherentium mentes me indignam luminis tui adiuuamine consolari dignatus es, tetrique  horroris caliginem clementie tue radiis euacuasti: et id nequaquam meis, sed  fratrum meorum, tuorum uidelicet famulorum, ascribo meritis.

3. Post obitum beatissimi  episcopi Williboldi fratris S. Walburge, contigit illam, sicut feminei sexus natura esse cognoscitur  , intolerabilis exinde fuisse impatientie. Tunc quodam uespertino tempore, nullo ex illa cognoscente familia, de monasterio egressa, uenit ad cuiusdam domum diuitis: et ante fores eiusdem quasi quedam peregrina et ignota, sola constitit. Quam uidens dominus domus, ignarus que esset, cum uniuersis domesticis suis estuabat, ne rapida suorum canum audacia eam laniando decerperet: iussit ut, que esset, ocius indicaret. Tum illa: »Nequaquam, inquit, metuo,  quod tu uereris canes me posse crudeli dente contingere, nec Walburgam  mordere ualebunt. Ipse enim qui me huc ad tuam domum perducit incolumem, ad locum unde ueni illesam poterit me perducere; et ipse domui tue conferet medicine solamen, si tota fide eumdem credideris esse medicum medicorum.« Quo audito, uir illustris a loco quo sederat illico prosiluit, animoque consternatus, quare tam nobilis puella et omnipotentis Dei famula ad ostium constiterit, requisiuit. Tunc illam cum omni ueneratione suscipiens, omnem illi debite seruitutis famularum exhibuit. Hora uero nocturne requietionis interrogata ubi uellet requiescere, respondit se nusquam alibi uelle pausare nisi in cubiculo, in quo filia eius usque ad mortem ualida  egritudine perducta iaceret, cuius funebria iam a patre et matre prebarabantur. Quibus pre nimio dolore eiulantibus, intrauit cubiculum, et totam noctem educens insomnem, orationibus ad Dominum per transactam noctem profusis, in crastino puella incolumitate integerrima conualuit. Quo uiso parentes miraculo, Deo omnipotenti qui occidit et uiuere facit, percutit et sanat, multimodas persoluentes gratias, amantissime Deo et hominibus uirgini plurima protulerunt xenia, seseque eius sacratissimis precibus commendauerunt. Illa autem donorum pretiositatem refutans, Christumque solum ante omnia diligens, ad monasterium regressa est; et quanto magis in se diuinam comperta est uigere clementiam,  tanto ad arctioris uite  excellentiam semetipsam de die in diem coaptauit.

4. His duobus miraculis inter alia nobis cognitis in sua uita peractis, beatissima uirgo cum in Deo corroborata, mundum cum suis concupiscentiis penitus superasset, omnibus se sequentibus ad omnem  religionem imitabilis facta, tandem ex hoc mundo triumphans obiit, et ad paradisum sui triumphi brauium susceptura beatissime abiit  et in eodem, quo semper Christo ancillabatur monasterio, cum maxima sepulta est honorificentia.

5. Paruo ex hinc tempore decedentibus eiusdem Ecclesie pastoribus, in qua S. Walburga condebatur, contigit Otgarium uenerabilem uirum Heystatensis Ecclesie cathedram obtinuisse, qui cum minori, quam ratio deposceret, honestate idem monasterium, in quo beate uirginis corpusculum humabatur, excoluisset, quadam nocte per uisionem fertur sacra uirgo huiusmodi uerbis illum compellasse: »Cur, inquit, Otgari presul Deo digne, monasterium  quo corpore sum recondita sic negligenter hactenus habere uoluisti? Nam seruorum illuc conuenientium temulentis quotidie calcor pedibus, uulgaribusque uestigiis comprimor. Cito enim cognosces quoniam tale aliquod tibi indicium pandam, quo non recte te erga me et domum Dei egisse comperias, ut, si te reum exinde cognoueris, ueniam merearis.« Quod non falsum esse uisum post non multum temporis, rei comprobauit euentus. Nam statim in proximo dum erecti essent parietes eiusdem fabrice, et prominens trabium compago sequenti die super muros deberet apponi, noctu aquilonaris paries subito usque ad terram corruit terroremque haud minimum tam domesticis quam cunctis circumquaque conuersantibus incussit. Facto autem  mane, cum ad huiusmodi spectaculum omnes pauidi conuenissent, custos eiusdem ecclesie, nomine Reginfridus, prescripto presuli Otgario per uelocissimum hoc intimauit  nuntium. Qui hoc audito mox uisionem quam  uiderat esse completam intelligens, illuc accelerauit, atque cum omni festinantia ecclesiam cum deuotissimis restaurauit comprouincialibus atque dedicauit. Transacto igitur anno, memoratus episcopus suos archipresbyteros  Walconem atque Adhalungum cum quadam sanctimoniali, Liubila nuncupata, illuc transire precepit, quatenus corpusculum S. Walburge cum summa diligentia effodientes et cum nolarum clangoribus hymnorumque concentibus, omnique reuerentia ad Heystatense deportarent cenobium: quod cum omni  populari exsultatione  undecimo Kalendas Octobris perfecerunt. Sed et eiusdem antistitis iussu fratris S. Walburge Winniboldi membra post tres dies octauo  Kalendas Octobris ex eadem ecclesia tollentes, ad eumdem locum transtulerunt.



CAPUT II. Pars reliquiarum S. Walburgis donata Liubila abbatisse. Ingluuies aliique morbi sublati.


6. Sed postquam beatissima Walburga Heystatenses fines per semetipsam uisitare dignata est, contigit postea ut memorata sanctimonialis Liubula a suis propinquis multum sibi inuidentibus ita coarctaretur, ut tam uiolenter quam ingeniose a sua eadem materna prope expelleretur hereditate. Sed saluberrime anxia, inito consilio petiit ab Heystatensis Ecclesie Ercenbaldo antistite, ut sibi concederentur S. Walburge reliquie, quatenus si illa in obtinenda sua materna preualeret hereditate, hanc Christo sueque uirgini Walburge iure perpetuo condonaret. Quod quia a Deo sumpsit initium,  ab ipso etiam terminum habere felicissimum meruit. Anno igitur ab Incarnatione Domini octingentesimo nonagesimo tertio, regnante Arnulpho, apertum est sepulcrum Walburge beatissime uirginis, in quo tempore Otgarii episcopi fuerat collocata, atque ob sepulturam ab eodem episcopo minus procuratam in uisione, ut iam prescriptum est, multum austeriter increpabatur.

7.  Contigit miraculum a seculo inauditum, multiplicibus atque manifestissimis compertum testimoniis. Quedam cuiusdam familie ancilla, nomine  Fritherada, dum familiarius ceteris in obsequio sui domini sueque uxoris assidue ancillaretur, subitanee egritudinis molestia carpebatur: in qua dum  miserabiliter biduo uexaretur, paulisper conualuit; sed tanta deinde succreuit sibi ingluuies, ut non saturari ullatenus, sed uix refocillari potuisset. Cui dum plurimam eius propinqui uictus copiam imprimis administrassent, illaque de die in diem maiora semper subsidia concupisceret, quid de ea facerent sollicite tractare ceperunt. Nondum enim incessu fruebatur, sed scabellulis flebiliter reptabat. Tunc suo suorumque consilio parentum, dominam petiit, ut prefate uirginis oratorium adire mereretur. Quo permisso, dum ueniens instanter supplicaret, die tertio debilium pedum adepta est sanitatem. Quod audiens predicte familie dominus uidelicet, eiusque domina, nimis gaudentes accelerauerunt illuc peruenire, eamdemque ancillam S. Walburge in proprietatem ibidem  iugiter ad seruiendum dederunt. Sed abbatissa prefata Liubila hoc tenuit, ibique illam aliquandiu manere permittens, post paucos dies dominis suis incolumem remisit.

8. Sed mox ut regressa est, pristino languore correpta est. uidens autem predicta domina non bonum consilium fuisse, quod ullo modo a monasterio post sanitatem abduceretur, cum festinatione eam reducens ecclesie in proprium tradidit famulatum, statimque conualuit; sed  intolerabili gule appetitu fatigabatur. Sed dum nimis inde laborans  uerecundaretur, inito consilio prudenter confessa est hoc cuidam Thiedildi eiusdem monasterii procuratrici, quatenus eius orationibus ab hac insatiabili ingluuie subleuaretur. Que eius afflictioni compassa, salubre excogitans consilium, fecit eam accipere benedicti panis portionem a quodam uenerabili presbytero, nomine  Reimundo. Ut ergo ex eo gustauit, ita paulatim miro modo decrescere cepit et annichilari, ut antea consueuit augmentari, ut tandem nichil aliud edere nisi caseum et bibere nisi lactis ualde modicum circa fere dimidium annum potuisset. Postea uero ita illi penitus corporalis nutrimenti defecit desiderium, ut si aliquando tentaret de aliquo gustare statim euomuisset. Cum uero sibi omnino sine celeri uomitu nichil posse gustare  credula exstitisset, rogauit predictam Dei famulam Thiedildem ut nichil uitalis stipendii illi impenderet, cum omne quod impenderet perdidisset. Tunc rem a seculo inauditam stupefacta, ullum quippe corpus posse absque alimento tandiu uiuere, quod de ea ageret, nimis estuabat. Tandem ad alteram illius monasterii ecclesiam ibi prope positam eam direxit, commendans eam cuidam ex consoribus eius, que ibidem procuratrix constituta erat. Quam suscipiens cum omni diligentia obseruauit, sexque hebdomadis fere secum detinuit; in quibus eam nichil manducasse uel bibisse certissimum fuit.

9. Quibus expletis, uenit prefata Thiedildis hanc uisitare, quod factum fuisset comperit. Tunc Dei ancilla Thiedildis diuersis modis et blanditiis cepit  eam exhortari, dicens: »Noli, carissima filia, noli huiusmodi obstinatione te seducere, sed potius ad mentem accelera redire, et alimonie aliquid, tibimetipsi consulens, percipe; si uero quolibet falleris phantasmate, fatere filia, et noli erubescere; credo pro certo si feceris, quod mox domine nostre precibus adiuueris. His auditis ob nimiam obiurgationem erubescens,  coacta tentabat aliquid gustare, nec poterat. Sed ne exhortantis Dei ancille suasoria uerba contemnere uideretur, petiit sibi de deteriori sicera porrigere. Ex qua dum permodicum inuita degustasset, mox per nares et per oculos id parum, quod degustauit, erupit, ita ut mox ceca efficeretur. Tunc ad monasterium reducta non post multum  temporis uisum recuperauit; sed in eadem, qua prius cunctis obstupenda detinebatur abstinentia, perdurauit. Cumque predicta materfamilias totaque illa puellaris congregatio de huiusmodi inaudita unquam causa nimis obstupescerent, inito consilio, presulem uenerandum, ad cuius diecesim id monasterium subiiciebatur, adierunt; remque per ordinem ab initio gestam narrauerunt, quod eius prudentie super hoc incredibili signo uideretur esse discernendum et statuendum. Ille uero hoc audito obstupescens, nullo modo credulus, uerebatur ne aliqua milleformis  diaboli astutia delusa uisus hominum falleret, eique alimonie refocillatio in secretioribus posite qualicunque arte administraretur. Tunc cum suis inito consilio, uocatoque de monasterio S. Walburge ualde religioso presbytero, auctoritate pontificiali iterum iterumque mandauit ut eamdem ancillam, de qua loquimur, in suam susceptam custodiam, ne aliqua astutia humanos falleret obtutus, cautissime obseruaret. Quod et fecit, et, ut prius narratum fuerat, a se diligentissime compertum episcopo nuntiauit. Tunc presul omni dubitatione detersa quasi iam compulsus credidit. Sic denique adhuc triennio a S. Martini missa usque ad illum consistebat diem. Operabatur tamen iuxta facultatis modulum quidquid illi fuerat iniunctum. Eucaristiam uero quoties  sumere nitebatur, nisi cum omni festinatione dormitum iret, mox uomitabunda constitit. Quidquid ergo nunc humane uidetur impossibile imbecillitati, omnimodis diuine facillimum esse credatur maiestati.

10.  Postea igitur prudentissimus in omnibus Ercamboldus missus illuc cum suis aliis boni meriti uiris archipresbyteris corpusculum beate uirginis iussit effodi, inuentumque diligenter contrectari. Quod nimia trepidatione cum diuinis laudibus adimplentes effodiendo inuenerunt reliquias sanctissime uirginis, nimium adamandas, quasi tenui humore madefactas. Que quamuis tantum essent roscide, nullo tamen pacto saltem unus puluiculus ualuit manibus attrectantium adherere. Sublata tunc ex  Heystatensi monasterio corpusculi sacre uirginis portione, prout episcopus dictatum habuit, turbulentissimus meror et eiulatus Heystatensibus, quasi totam matronam sibi ablatam deflentibus, exortus est. Interea dum tanta optati muneris patrocinia cum magna exsultantium gloria ad locum qui dicitur Mouenhem ducerentur, quidam forte epilepticus puer sacri ponderis feretro obuians, sub eodem se incuruans, ipsam quam quesiuit sanitatem recepit. Tunc subito, ut omnes commeantes testati sunt, tanta in eodem loco odoris redolentia conflagrauit, ut nares pretereuntium uel subsequentium feretrum ferre uix potuissent.



CAPUT III. uaria miracula ope S. Walburgis patrata.


11. Postquam ergo sanctissime uirginis pignora supra sanctum predicti monasterii altare locata sunt, sequenti nocte contigit abbatissam Liubulam ibidem adfuisse; dumque illic tribus detenta noctibus, graui podagre morbo laborans se sopori dedisset, astitit ei quidam ueneranda canitie clericus, Williboldus, ut creditur episcopus, S. Walburge frater  eamque compellans ita ait: »Liubula, cur dormis? quare non surgens ad ecclesiam pergis?« Ad quem illa: »Ut quid  nunc ad ecclesiam eundum est, cum necdum pulsata matutinalia signa sonuerunt? Ego quippe nec illuc incessu pedum ullo modo pergere ualeo, nisi aliorum manibus deducta fuero.« Qui ait: »uade celerius, ne moreris, quoniam Williboldus eamdem cum magno agmine intrauit ecclesiam, qualiter sanctam sororem suam reconditam habeas, a te curiose perquirere uolens.« Que statim, ac si nichil incommodi perferens, surrexit, et de loco ad locum exsiliens, basilicam, ad quam tetendit, ingressa est, diuine clementie atque beate uirgini gratiarum actiones pro adepta sospitate rependit.

12. Quidam autem pauper a natiuitate contractus, quasi quoddam cerneretur monstrum, dum inter plures ad S. Walburge patrocinia confugientes, uictus  pariter et remedii solatium quereret, nocte quadam sibi dormienti apparuit beatissima uirgo, et ut ad ecclesiam pergeret, imperauit. Quo respondente se algoris asperitatem perhorrescere, ideoque nec a loco quietis audere se saltem erigere. Ad quem illa blandis respondit uerbis: »uade, miselle, celeriter, quoniam ego te ab huius frigoris asperitate qua nunc affligeris protegens, calida membra administrabo; mihique  pro reddite sanitatis mercedula scabellula, quibus adhuc uteris incuruatis artubus, ad ecclesiam suspendere debebis.« Qui quamuis pigerrime ad ecclesiam pergens, ibique paululum commoratus, ad suum anxius rediit hospitium. Mane autem facto iterum regressus illuc et ante beate uirginis feretrum se proiiciens, circa  tertiam horam subito palpitando se cepit uolutare in pauimento et protendere, et scabellula, sine quibus nunquam se de loco transferre potuit, ac si diuinitus e manibus euulsa, ante altare proiecta sunt. Sicque membris omnibus consolidatis erectus ambulauit, et conualescens in eadem ecclesia ad dies uite sue ualidus et incolumis postmodum administrauit.

13. Allata est ad idem monasterium quedam muner, nomine Reginsundis, ita membris omnibus debilitata, ut nisi aut uehiculo aut duobus eam inflexis inter se brachiis portantibus nullo modo transferri uspiam potuisset. Que ante altare, super quo uirginis feretrum continebatur, a suis exposita, celerrimam  adepta est sanitatem, ita ut sine alterius ductu per se efficacissime, quocunque uellet, pergeret, Iesum Christum et sacre uirginis glorificans merita.

14. Quedam etiam mulier de uilla nuncupata Stofohem, uocabulo Geyla, cum aduenisset festus dedicationis illius ecclesie annuus dies, omnibus in illa regione solemnizantibus, illa sola procaci animo paruipendens, suam ingressa est hiemalem zetam et curciboldum, quem ad texendum prius erectum habuit, flexis cepit texere digitulis dextere; sed cum duabus uicibus ex  glomite siue tramea  quam manu tenebat in tetam transponeret, inhesit illi miserrime insertus manui glomex, intumescente toto lacerto; sed que adfuerant muliercule tentauerunt inclusum  glomitem singillatim dissuere  filis  .

15. Quidam uir nomine Ercamboldus expletis iam  triginta septem hebdomadibus, dum nullius generis cibo uel potu aliquatenus uesci potuisset, nec tamen pedum incessu fraudaretur, nisi languidus pergeret quo uellet. Tantum ouorum raris meditulliis, modicissimoque leguminis suffragio uix pendulam refocillabat anxius uitam, gerens macilentissimum et imbecillimum cum uita sibi ingrata corpusculum, nec uini uel sicere gustum ore ullatenus contingere delectabatur. Tunc sibi egre dormienti  uox blanda eum ita affatur: »Cur, inquit, desidia languescens, neglecto tue ualetudinis remedio, de tua uita sic omnino desperas? Age ergo, quod moneo iam, de tui status recuperatione securus, et ad monasterium Mouuenhem uade festinus, ibique beate uirginis meritis adiuuaberis. Cumque illuc celerius ueneris, inuenturus es ibidem tres sanctimoniales secus altare stantes que  tibi consecratum sanguinem Domini de calice propinabunt; quem dum ab illis acceperis, mox edendi bibendique absque ulla dubitatione delectatio tibi associabitur et prosperabitur.« Hoc igitur saluberrime uocis impulsu expergefactus, summa cum celeritate ad iam dictum monasterium adductus est, qui illic ab oratione se erigens compertis iuxta altare tribus matronis astantibus,  uisionem quem uiderat exsoluit; moxque, ut de sancto calice degustauit, adfuit ei magnum edendi et bibendi desiderium, sicque comestionis et bibitionis totiusque corporee ualetudinis remedio acquisito, cum nimia exsultatione domum incolumis rediit, et in eadem incolumitate usque ad finem uite perseuerauit.

16. Contigit nimium mirabile, et, nisi plurimorum approbaretur cognitione, ualde incredibile , inauditum nuper a seculo signum. Dum igitur maxima undique confluentium populorum ad S. Walburge basilicam turba conueniret, adfuit inter illos quidam incognitus exsul, peregrini habitu stans uel iacens, qui  inter ceteros attentius et instantius orauit, quem abbatissa Liubula intuens inter ceteros flebilius perseuerantiusque orasse admirata, eumdem ad se uocari precepit; et quis uel unde esset nimium curiose interrogauit. Ad quam ille: »Gratias, inquit, Deo omnipotenti ago, qui me sanctissime uirginis Walburge meritis de maxime confusionis scandalo, indignissimum peccatorem liberare dignatus est. Quod tam uos hic modo presentes, quam omnes a  me potius quam ab aliis, quam mirificum sit, audire oportet: et, ne me aliquis diuinam fallere conscientiam uelle suspicetur, testor Deum, quem nichil latere potest, ante cuius assisto, licet indignus, altare, et S. Walburgam, cuius nimium compulsus suffragia requisiui, me nichil ficta sed ueridica, in hoc miraculo, narratione relaturum, prout possibile est humane fragilitati.«

17. Anno quoque  priori, quo famis atrocitas multos afflixerat, contigit duos pauperes eamdem famis acerbitatem de loco ad locum, de regione ad regionem confugere; tunc contigit quemdam tertium de longinqua regione pauperem illis associari: quem ubi uel unde pergeret uellet interrogantibus respondit se, sicut plures uelle cognitum est, S. Walburge  patrocinia quesiturum. Tunc illi: »Si illuc inquiunt, eundi desiderium est, habeto nos eiusdem itineris et consolationis consocios, ut simul multe longinquitatis pericula transeuntes, mutuis confortemur auxiliis. Nam et nos ad eumdem locum ire disponentes, uictus inopia nimium constricti, et adhuc ieiuni gradientes, uix uacillando gressu ambulare ualemus.« Quibus simplex conuiator: »Eia, confratres, inquit, prolixi itineris longinquitatem Domino Iesu Christo commendantes, angustias deponamus. Et quoniam meridiane requietionis imminet tempus, queramus ubi disieiunandi modicumque pausandi aptus inueniri possit locellus.« Quo inuento, cum discumberent, et cum priores consocii nichil commeatus secum habere conquererentur, ait  qui superuenit  conuiator tertius: »Iam nunc lassi conquiescentes de meis pransuri cibusculis; postmodum ea ratione dormiamus, ut nimirum tertius securam uigiliam exhibeat duobus, ut sic gemina refocillationis et pausationis recreatione releuati ceptam in Domino profectionem perficiamus.« Quibus hoc bonum consilium insidiose approbantibus, sumpsit alter de duobus consociis somnum imaginarium; sed tertius qui superuenit, mortiferum atque nouissimum. Nam protinus contra innocentem consurgentes nefandissime interemerunt.

18. Quo perpetrato, quid de mortificati cadauere impiissimi agerent, coangustati, tandem eorum alter horribilem sarcinam propriis coaptauit humeris,  cepitque perscrutari, ubi in quolibet deuio uel abdito mortificatum exposuisset loco. Tandem hoc inuento, dum amplexum a se corpus conaretur deponere, cepit a mortuo uiuus arctius constringi, ut nullo conamine funeris pondus a se potuisset disiungere. Quid faceret infelicissimus? Anxius quocunque pergere studuisset, indeclinabilem sui facinoris proditricem ad se tenacissime conglutinatam, horrorem cunctis incutiens, comportauit. Cui interea fatigabiliter  de loco ad locum uaganti quidam sibi cognitus obuiauit; sed conspecto tante horribilitatis onere pene exanimis expallescens, tandem animo recuperato, cur tam horrifice molis baiulus exstitisset percunctatus est. At ille, ut sibi familiari amico credulus cunctum huius commachinationis ordinem referebat, et ut sue calamitatis commisertus grauedinem qua miserrime comprimebatur, a se excludere quodam modo comprobaret. Tunc ille facile suo amico posse succurrere arbitrans, arrepto gladio quem secum ferebat, mortificati corporis brachia, gestantis amici ceruicem uiuaciter complexantia, articulatim, nisi aliter nequisset, abscindere uolens, quatenus suum ab huius inauditi ludibrii uiolentia erueret amicum. Sed, res mira et stupenda, et in  Domino Iesu Christo laudanda! mox ut manus illius mortui coherentes lacertos attigerant abscindendos, abscissoris corpus quasi tenacissimo bitumine conglutinabatur illis duobus. Sed statim diuina miseratione compunctus suorum scelerum collacrymando reminiscens, precabatur quatenus immensa Dei clementia per B. Walburge suffragia sibi miserrimo nimiumque facinoroso misereri dignaretur. Cui huiusmodi supplicanti, suaque ad S. Walburgam uota multifarie pollicitanti, multumque eiulanti disnexum est corpus, et nimium libero consolatus utebatur incessu, erectis oculis ac manibus Deum semper et ubique, sanctamque glorificans uirginem.

19. Tunc pariter terrifico sarcinarum pondere usque ad littus Rheni comitabatur, ibique dum aliquantulum  constitisset, prescriptus miser tanti oneris grauitate et dedecoris confusione afflictus, malens mortis subire interitum, quam detestabilis et ingrate uite fastidium diutius sustinere, Rheni alueum conscendens, quatenus sic sibi suoque cadaueris coagulati  ponderi ignotam acquireret sepulturam, cum omni impetu se precipitauit in illius abyssi uoraginem  . Sed Rhenus tanti criminis immunditiam, suam predam non esse presumens, absque ulla morula parricidam cum suo morticinio uiuum ad littus reuomuit. Stupefactus autem nimiumque exterritus eiusdem conuiator, et de eius direptione nimis congratulans, sicut de alterius calamitate collacrymans, tandem miserabilem cum miserabili onere derelinquens, ad S. Walburge monasterium concito cursu aduenit, reique geste seriem per ordinem ueridico ore ibidem cunctis narrauit, summique iuramenti approbatione affirmare, si permitteretur, libentissime uoluit. Fertur namque prefatus funeris captiuitate detentus, B. Walburge uirginis presidia sepe  uoluisse adire, sed nunquam illius ecclesie confinia posse contingere, ut liquido monstraretur quanti reatus existeret uinculo colligatus, qui sic procul, ne ad S. Walburge monasterium ullo modo pertingere posset, cerceretur. Hunc multi cum iam sepe dicti oneris mole, qui tunc temporis exstiterunt, uiderunt: unde constat nequaquam esse falsum, quod tam plurimorum attestatione esse uerum corroborabatur.

20. Hec itaque signa et prodigia hic nunc scripto comprehensa, que diuina maiestas in illa nouitate subleuationis ex monumento corpusculi, Deo et hominibus adamande uirginis peregit, multum laudanda et admiranda sunt. Sed adhuc in diuersis per totum Francorum regnum prouinciis, que eiusdem  uirginis reliquiarum pignoribus illustrate consistunt, quotidie plura excellentioraque preconio digna efficiuntur per Iesum Christum Dominum nostrum, cui est cum Patre et Spiritu sancto perennis gloria in secula seculorum. Amen.



[DE RATIONE INuENIENDI CRASSITUDINEM SPHAERAE.]





IN OPUSCULUM SUBSEQUENS R. P. BERNARDI PEZII MONITUM. Dissertatio isagogica in tom. III Thesauri Anecdot. nouiss., pag. III.

Opusculum de Crassitudine Sphere, ad Syluestrum II, antea Gerbertum, scribendo ansam prebuit Adelboldo difficilior quidam locus Macrobii super somnium Scipionis, ubi ait compertum esse apud geometras peritissimos, ut in duobus circulis, si diametrum unius duplum sit diametro alterius, eius circuli crassitudo, cuius diametrum duplum sit, octupla sit crassitudini illius circuli, cuius subduplum est diametrum, etc. Quam doctrinam dum accurate explicat Adelboldus, rem tamen omnem ad Siluestrum defert: In his omnibus, inquit, si erro, oro ut ad uiam ueritatis reducar. Si uiam teneo, nichilominus peto ut uia que me dubitantem tenet in tenebris, uestri assensus auctoritate illustrata reluceat. Ex quibus discimus quanti Siluestri eruditionem fecerit Adelboldus, qui hoc scriptum ante annum 1003 qui ultimus Siluestro fuit, debuit concinnare. Id ex cod. ms. membraneo annorum sexcentorum bibliothece Tegernseensis nobis suppeditauit adm. R. et cl. P. Alphonsus Hueber, alias a nobis laudatus. Alius est codex Petrensis eiusdem etatis in-12, ad quem idem opusculum exegimus. Postremo cl. Edmundus Martene in Itinere suo litterario Gallicano, part. II, 92, testatur se in abbatia Cheminonensi diecesis Catalaunensis uidisse opus Adalboldi ad Siluestrum papam De circulo, etc., quod sine dubio hoc ipsum nostrum est.





ADELBOLDI PISCOPI TRAIECTENSIS. ORDINIS S. BENEDICTI LIBELLUS DE RATIONE INuENIENDI CRASSITUDINEM SPHAERAE. AD SILuESTRUM II P. M. Prodit nunc primum in lucem ex codd. mss. inclytorum monasteriorum Tegernseensis et Sanct-Petrensis Salisb., opera adm. R. D. P. Alphonsi Hueber, ascete Tegernseensis.




[PRAEFATIO.]

 Domino SILuESTRO summo et pontifici et philosopho ADELBOLDUS scholasticus uite et felicitatis perpetuitatem.

ualde peccare est publicis intentum utilitatibus priuatis inquietare conuentionibus. Sed hoc ingenio uestro confido, ut simul et reipublice possit sufficere, et mihi, ex hoc quod quero, satisfacere. Et tamen temere ago, et non ignoranter pecco, quod tantum uirum quasi conscholasticum iuuenis conuenio. Sed confessio peccati ueniam non tantum, dico, querit, sed exigit. Fortasse cogitatis ut sic peccem ut me peccasse penitere nolim, ac ideo sine fructu penitentie confessio nec ueniam debeat querere, nec remissionem aliquam exigere. Ad hec respondebo quia, si benignitatem uestram in hac  conuentione offendero, ultra quam credere possitis, me uos conuenisse dolebo: ac ideo dolenti et penitenti, simulque se peccasse fatenti, et deinceps ab eiusmodi peccato se abstinere uolenti ueniam concedendam esse censebo, ab eo maxime qui uicem illius tenet, cui dictum est: »Non dico tibi usque septies, sed usque septuagies septies .«

Si autem non offendero, sed id quesiero quod cum beneuolentia uestra adeptus fuero, utpote quia in adeptione mea et mihi et multis prodesse gaudebo, questiones, quas iam auctoritati uestre transmisi, quia non resoluuntur, me in eis aut uos offendisse timeo, aut pro dilatione solutionis aliquid  grande futurum spero. Sed non aliud quoddam proponam, ut aut ex hoc, quod timeo, magis doleam, et doloris magnitudo uos flectat ad ueniam: aut ex hoc, quod spero, magis gaudeam, et gaudii mei plenitudo remunerationem uobis imploret futuram. Et hoc quidem quod nunc proponere uolo, quibus rationibus discuti et ad intellectum usque deduci possit, uideor uidere; sed ad determinandum diligentiam uestram exspecto, ut tanti uiri auctoritas preceptionis mee fiat aut correctio aut integritas.

 Quid ergo sit, quibusque imaginationibus circa illud et delusus habear et certus tenear, iam nunc aperiam, ut, uulnere aperto hesitationis, a uobis presto sit medicamentum certitudinis.



§ I.

Macrobius super Somnium Scipionis, ubi loquitur de magnitudine celi, terre, solis et lune, eorumque rotunda globositate, compertum esse ait apud geometras peritissimos, ut in duobus circulis, si diametrum unius duplum sit diametro alterius, eius circuli crassitudo, cuius diametrum duplum sit, octupla sit crassitudini illius circuli cuius subduplum est diametrum.

De diametro circulum, de circulo diametrum, de diametro et circulo aream inuenire, ac ideo diametrum  ad diametrum, et circulum ad circulum, et aream ad aream comparare illis facile est qui de talibus consueuerunt curare. Crassitudinem autem ad crassitudinem quomodo potest comparare, qui necdum quid sit crassitudo percepit? Duarum enim rerum notitiam earumdem comparatio non precedit, sed subsequitur. Unde fit ut crassitudinem aliquam crassitudini alterius octuplam esse comprehendere nequeat, qui nescit unde cuiusque circuli crassitudo concrescat. Quid autem iam inde mihi percepissem, aperiam, non, ut aiunt, Mineruam litteras, sed ut monstrem quid sentiam; quatenus, si erro, ad uiam a sagacitate uestra reducar: si uiam titubans teneo, auctoritati uestri assensus innitar. Sed ut ad id  quod uolo perueniam, ab his que pluribus nota sunt incipiam.



§ II.

Diametrum 7 pedum mihi facio. Ex hoc circulum sic quero. Triplico illud, et eius septimam triplicationi illi superaddo, et sic circulum in uiginti duos pedes habeo. Medietate autem diametri, quod est 3 et semis, et medietate circuli, que est 11, inuicem multiplicatis, uenit mihi area eiusdem circuli 38 pedes et semis. Ecce diametrum, ecce circulum,  ecce aream habeo! Sed ut crassitudinem inueniam, diametrum idem cubico, et cubum mihi eiusmodi facio, qui globositatem sphere lateribus contingat, angulis autem et lineis ab angulo in angulum procedentibus excedat. Ab huiusmodi cubo crassitudinem illam, que a globositate usque ad angulos et lineas procedit, necesse est recidere, ut hac recisa solius sphere soliditas remaneat.

Hanc recisionem hoc modo facio. Summam totius cubi per uicesimas primas diuido. Hinc tollo uicesimam primam partem de cubo, que est 16: multiplico decies, et habeo recisiones cubi. Postea undecies, et habeo globositatem sphere, id est, ex his uigesimis primis excisionibus cubi deputo 10; reliquas crassitudini [cod. Petr. crassitudines]  sphere relinquo. Quod idem esset, si totius cubi summam undecies ducerem, et ex illa concretione unam uicesimam primam subducerem [Petr. ducerem]. Hec enim uicesima prima tanta est [Tegern. esset], quante ille 11 que uicesime prime ex simplici cubo tollebantur.



§ III.

Ut lucidius fiat quod dicimus, certis numeris crassitudines duas assignabimus, ut assignatas inuicem comparare possimus: non ut hec aut ueriora sint, aut uos ignorare credamus, sed ut, uiis nostris uestre diligentie monstratis a uobis deinceps ducti errare nesciamus.

Circuli, cuius diametrum est 7 pedum, crassitudinem  sic quero. Cubico diametrum, et dico: septies septem fiunt 49. Rursus septies 49 fiunt 343. Ecce cubus eius quadrati, cuius unumquodque latus 7 sit pedum, et hic cubus globositatem sphere ex toto concludit.

Ut autem supercedentia recidantur, sic facio. Tollo uigesimam primam ex 343 que est 16 et SS. Hanc si decies duco, habeo 163 et SS, excessiones scilicet cubi. Si undecies, habeo 179 et SS, sphere scilicet crassitudinem.

Ut manifestius fiat quod dicimus, cum quadrato circulum subpingamus [Tegern. subpingimus], ut uisa in planitie facilius intelligantur [Petr. intelligatur] in crassitudine.
 [Figure: [Figura] 4Kb]

 Ecce in hac sphera diametrum est 7 pedum, circulus 22, area 38 et semis, soliditas 179 et SS. Non est autem mirandum si cubus in excessionibus suis fere medietatem crassitudinis obtineat, cum hic quadratus in planitie in supergressionibus suis uix [Petr. nec tert.] tertiam partem retineat. Hic quippe in quadratura cum unumquodque latus 7 sit pedum, secundum laterum dimensionem [Tegern. diuisionem], aream 49 habebit. Cumque circulus ex his sibi 38 et acceperit, quadratura suis excisuris non nisi 10 et S retinebit.



§ Iu.

Quare autem mihi ita esse uideatur, si uobis non sit fastidiosum audire, mihi non erit onerosum dicere. Hic namque id est: quadratus, si septies in  altum tollatur, 343 pedes reddit, excessiones scilicet suas et aream circuli secum in altum deducens [Petr. ducens]. Septies enim 10 et semis, id est excessiones, fiunt 73 et semis; et septies 38 et semis, id est area circuli, fiunt 269 et semis. Sed 73 et semis, et 269 et semis, reddunt 343. Quare quadratum in altum tollere nichil est aliud nisi excessiones suas et circuli aream secum deducere. Ab illo igitur cubo, qui ex area 49 pedum consurrexerat, si quis septies 10 et S., id est 73 et S. reciderit, nondum sphericam globositatem expoliuit, sed secundum formam modii ab equali area in equalem aream deductam constituit, in pedes scilicet 269 et S.

Ex hac autem forma non medietatem, ne in modum  trochi ex utraque parte acueretur, sed tertiam partem, que est 89 et SSS, tollere debemus, ut spheram expoliamus. Sed hec tertia non tamen omnino rotunde forme, id est [cod. Petr. Sed hec t. rotunde forme non tamem de numero id est, etc.] 89 et SSS et 7 excessiones, id est 73 et S., idem reddunt quod 10 uicesime prime, que ob hoc integro cubo tollebantur, ut sphera undique rotundaretur; et he decem uigesime prime ad medietatem cubi fere peruenirent, nisi quadragesima secunda eiusdem cubi impediret [Tegern. impedirentur].



§ u.

Iam facile est uidere, cum quadratus nec tertia [Petr. nec in tertia] sui circulum deuincat, quare cubus fere sui medietate sphere globositatem superuadat.  Sed hec forma modii, que recisis undique lateribus cubi rotundatur, quamuis ad plenum non possit, aliquatenus tamen subscribatur, ut quod inertia lingue occultat, ueritas picture aperiat
[Figure: [Pictura] 3Kb]

 Ecce uideri potest quantum post recisionem acuminum de cubo recidendum sit de medio [Tegern. modio] ut pura globositas sphere remaneat.

Ecce satis dictum esse uidetur quomodo ex diametro 7 pedum crassitudo sphere concrescat. Iam nunc aliam statuamus, que ex [Petr. a] duplo diametro proueniat. Sit 14 diametrum. Hoc cubico: quaterdecies 14 quaterdecies fiunt 2744. Hic est cubus spheram concludens. Huius si uigesimam primam partem accepero, que est 130 et SS, et eam decies duxere, uenient mihi 1306 et SS; et hic cubus [Petr. et in his cubus] spheram excedit. Si autem undecies, fiunt 1437 et SS; et hec est crassitudo sphere. Quam si quis eisdem rationibus uelit informare quibus superiorem informauimus, scilicet ut eam de cubo in formam modii, de modii forma in  suam globositatem uelit deducere, non tantum istam, sed et omnes, de quocunque diametro processerint, simili modo rotundare poterit. Sed uterque circulus depingatur, et is qui 7, et is qui 14 habet pedes in diametro, ut numerus cuique sue soliditatis ascriptus demonstret quantum minor a maiore uincatur.
[Figure: [Pictura] 4Kb]  [Figure: [Pictura] 4Kb]

Diameter et circulus sphere maioris diametro  et circulo minoris dupla proportione iunguntur; area uero aree quadrupla; crassitudo autem crassitudini octupla: bis enim 7 et bis 22, quod est diameter et circulus minoris, fiunt 14. Et 14, qui est diameter et circulus maioris, et quater 38 et S. quod est area minoris, fiunt 154, quod est area maioris; et octies 189 et SS quod est soliditas minoris, reddunt 1347 et SS, quod est soliditas maioris.



§ uI.

Iam nunc quidem nichil dubitarem quin hec esset ratio sphericam crassitudinem inueniendi, si proprium esset spherice tantum erassitudinis, ut, si duplicitas in diametro constaret, octuplicitas in soliditate reperiretur. Sed hanc eamdem causam et rationem in omnibus cubis inuenio. Si enim ex binario unum fecero cubum, et quaternario alterum, quia quaternarius duplus est binarius, cubus quaternario octuplus erit cubo binarii, etiam aree binarii quadrupla erit area quaternarii: et non tantum in cubis, sed etiam inuenitur idem in puteorum profunditatibus. In his omnibus, si erro, oro ut ad uiam ueritatis reducar. Si uiam teneo, nichilominus peto ut uia que me dubitantem tenet in tenebris, uestri assensus auctoritate illustrata reluceat.





ADELBOLDI CHARTA DE uASSIS SIuE FIDE ADDICTIS ECCLESIAE ET EPISCOPO TRAIECTENSI.


 In nomine Dei amen. Opere pretium duxi ea que sequuntur scriptis inserere, ne posteris lateret quod presens etas faceret. Quapropter desidero notum esse cunctis sancte Dei Ecclesie fidelibus, tam presentibus quam futuris, quod ego Adelboldus, Dei solummodo gratia, sancte Traiectensis Ecclesie presul indignus, cum feudales liberi sancte Traiectensis Ecclesie a me feudum suum requirerent,  predecessorum meorum episcoporum Traiectensium mihi litteras ostenderunt, continentes que et qualia bona ipsi et eorum progenitores ab Ecclesia Traiectensi tenuerunt; quibus uisis, in scriptis feci redigi que sequuntur.

Dux Brabantie est liber feudalis Ecclesie Traiectensis, et tenet in feudum ciuitatem lapideam in Tiele, cum prediis, familiis, mancipiis, siluis, aquis,  piscationibus, pascuis, pratis, et salictum iuxta predictam ciuitatem Tiele situm, et omnibus ad ciuitatem pertinentibus eamdem.

Item totam Campiniam usque Tournouteruerde, cum mancipiis, siluis, campis, officiumque eius est quod uocatur et est dapifer episcopi Traiectensis.

Item comes Gelrie est etiam liber feudalis Ecclesie Traiectensis, et tenet in feudum comitatum Zutphanie, cum multis prediis, mancipiis, pratis, siluis, aquis aquarumue decursibus et iustitiis. Item Embricum cum suis attinentiis pro parte media, et alia pars est episcopi Traiectensis. Item in pago Batua magnam partem, cum mancipiis utriusque sexus et iustitiis. Item Tielrewert et Bombrewert, cum multis mancipiis, mansis, terris,  casis, domibus, campis, pratis, aquis, aquarum decursibus, et iustitia; et dicti comitis officium est quod uocatur et est uenator episcopi Traiectensis.

Item comes Hollandie est liber feudalis episcopi Traiectensis, et tenet in feudum comitatum Hollandie, et terram Kenemarie, cum terris, mansis, siluis, campis, pratis, pascuis, mancipiis, aquis, aquarum decursibus, et iustitia, exceptis dictarum terrarum decimis, et terra Waterlandie et West-Frisie, que totaliter pertinet ad episcopum et Ecclesiam Traiectensem, et dictus comes Hollandie uocatur et est mareschalcus episcopi Traiectensis.

Item comes Cliuensis est liber feudalis Ecclesie [Traiectensis] et tenet in feudum in pago Batua in superiori parte supra Rhenum magnam partem terrarum  et mansorum, cum casis, domibus, mancipiis, campis, pratis, pascuis; et ex alio latere Rheni, et in aliis quibusdam locis, terras, mansos, casas, domos, siluas, campos. Item Woudrichem cum agris et campis, cum aquis, aquarumue decursibus, et  iustitiis, est et uocatur camerarius episcopi Traiectensis.

Item comes de Benthem est liber feudalis Ecclesie, et tenet in feudum Burchgrauiatum siue prefecturam Traiectensem cum plurimis mansis, terris, insulis, campis, mancipiis, siluis, pratis, pascuis, aquis aquarumue decursibus, et iustitia, in pluribus locis ciuitatis et diecesis Traiectensis, qui uocatur et est ianitor episcopi Traiectensis.

Item dominus de Cuke est liber feudalis Ecclesie, et tenet in feudum multas terras, insulas, et decimas, cum casis, domibus, et siluis, campis, pratis et pascuis, aquis aquarumue decursibus, et iustitia in diuersis locis diecesis Traiectensis, qui uocatur et est pincerna episcopi Traiectensis.

 Item dominus de Gher est liber feudalis Ecclesie Traiectensis, et tenet in feudum castrum Goher, et terram dictam Ameide, cum multis terris, mansis, casis, domibus, siluis, campis, mancipiis, pratis, pascuis, aquis, aquarum decursibus, mobilibus et immobilibus, et omnibus ad dictos districtus de Goher et Meyde pertinentibus, qui uocatur et est signifer episcopi Traiectensis.

Prenominati omnes feudales Ecclesie in generali synodo episcopi Traiectensis tenentur, et debent personaliter interesse, qui feudum suum a me receperunt in homagium, ac fidelitatem prestiterunt coram domino Henrico II Rom. imperatoris inuictiss. Augusto, presentibus Aribone archiepiscopo et archicapellano, Annone Coloniensi, Euerhardo Treuerensi,  Adelberto Hammelburgensi archiepiscopis, Udalrico uice cancellario et pluribus aliis episcopis, comitibus et regni fidelibus.

Actum in Tulpiaco castro, anno Domini 1021, Iu Non. Ianuarii feliciter. Amen.





ADELBOLDI MUSICA.






MONITUM.

Codicem Tegernseensem sec. XI uel XII, ex quo Bern. Pezius edidit Adelboldi libellum De crassitudine seu circulo sphere, inscriptum reperi recentiori quidem manu Musica Adelboldi ad Siluestrum papam, qui Rome sedit ab an. 999 usque 1003. Nempe Domino Siluestro summo et pontifici et philosopho Adelboldus scholasticus dedicat ipsum laudatum libellum, cui non interrupto stylo mox ea subduntur, que nunc nos sub eius nomine edimus ad nostrum spectantia argumentum.



[DE MUSICA.]



QUEMADMODUM INDUBITANTER MUSICAE CONSONANTIAE IUDICARI POSSINT.

 Ut uero indubitanter consonantiarum ratio colligatur, tali breuissimo ac simplici effici poterit instrumento. Sit regula diligenter extensa
[Figure: [Figura] 1Kb]

Cui duo semispheria, quas magadas Greci uocant, insuper apponantur, ita ut ab ea que E est,  curuatura ad id quod est B diducta linea rectos circum se angulos efficiat. Item ab ea que est F curuatura ad id quod est C. punctum diducta linea rectos circum se angulos reddat. Sint uero he equaliter undique perpolite, et ad eosdem usus sint eisdem alie equales parate. Super has intendatur neruus equalis undique is qui est E. A. F. D. Si igitur diatessaron consonantiam, qualis sit, reperire uoluero, hoc modo faciam. Ab E puncto, quo neruus semispherium tangit, usque ad F punctum, quo rursus ab alia parte altero rursus neruus semispherio  iungitur, diuido spatium F E. partibus uII. Et ad partem IIII. septimarum appono punctum quod est k. Est igitur k. ab ea que est K. F. sesquitertia. Si igitur ad k. equum superioribus semispheriis apposuero, atque alterutra uicissim E. K. et K. F. plectro adhibito pellantur, diatessaron distantia consonabit, sin uero simul utrasque percussero, diatessaron consonantiam nosco. Quod si diapente efficere uolumus, quinque partibus totam diuido, ac tres uni portioni, duas uero relique dabo, atque posito ita semispherio secundum superius dictum  modum consonantias dissonantiasque perpendo. Item si diapason consonantiam tentare uoluero, totam tribus partibus seco, atque in unam duasque distribuens, easdem simul uel alterutram pulsans, quid consonet uel quid dissonet utraque cognosco. Tripla uero que ex mistis consonantiis nascitur, ita redditur ut, si totam IIII partium diuisionibus partiamur, atque in tres et unam tota nerui prolixitas diuidatur; itaque semispherium tribus appositum, triple proportionis dissonantiam et consonantiam reddet.



MONOCHORDI NETARUM PER TRIA GENERA PARTITIO.


 Ut uero per tria genera currat mista descriptio, et omnibus propria neruorum pluralitas apponatur, ad conseruandas scilicet proportiones uel tonorum atque dieseon, excogitatus est numerus qui hec omnia posset explere: et proslambanomenon quidem describatur qui sit uIIII. CC. XuI. minimus uero II. CCC. IIII. reliquorum uero sonorum proportiones in horum medietate texentur. Sane ab inferiore procedimus omniumque nomina chordarum non solum nominibus, uerum etiam appositis litteris, demonstramus. Sed ita ut, quoniam trium generum est facienda partitio, neruorumque modus litterarum numerum excedit, ubi defecerint littere, easdem rursus geminamus hoc modo, ut quando ad Z. fuerit usque peruentum, ita describimus reliquos neruos.  bis a. aa. bis b. bb. et bis c. cc. Sit igitur primus quidem numerus maximusque, qui proslambanomeni obtineat locum  uIIII. CC. XuI. Sitque totius chorde modus ab eo, quod est A. usque ad id, quod est LL. Hanc id est A. proslambanomenon. uIIII. CC. XuI. diuido dimidiam ad O. ut sit tota. A. dupla ab ea que est. O. item O. sit dupla ab ea que est bis II. nete hyperboleon. Habe igitur quidem. A. uIIII. CC. XuI. O. uero horum dimidium. IIII. D C. uIII. ad mese ut proslambanomenon diapason consonantia conueniat. Ea uero que est bis II. dimidium meses, ut sit proslambanomenos ab ea que est nete hyperboleon quadrupla, et bis diapason ad eam consonet symphoniam. Sitque II. II. CCCIIII.
 [Figure: [Table] 2Kb]

Si igitur ex II. CCC. IIII. octauam abstulero partem, id est, CC. LXXX. uIII. eisdemque adiecero, fient mihi II. D. XC. II. eritque HH. II. D. XC. II. que sit paranete hyperboleon ad nete hyperboleon obtinens distantiam toni. Rursus eius que est HH. id est II. D. XCII. aufero octauam, que est CCC. XX. IIII. eamdemque eis, quorum est octaua, subiungo, eruntque II. DCCCC. XuI. fietque mihi FF. trite hyperboleon diatonos,  in diatonico scilicet genere II, DCCCC. XuI. tono quidem distans ab ea, que est paranete hyperboleon diatonos, ditono uero ab ea que est nete hyperboleon. Eadem uero FF. erit in chromatico genere trite hyperboleon chromatica; in enarmonio uero paranete hyperboleon enarmonios. Quod facilius agnoscitur cur ueniat, cum trium generum tria prima tetrachorda a nete hyperboleon inchoantia descripserimus. Quoniam uero si a sesquitertia proportione duas sesquioctauas abstulero, relinquetur mihi semitonium minus, sumo tertiam eius que est II. partem, id est nete hyperboleon: sunt D CC. LXuIII. hos eisdem adiicio, fient mihi, III. LXXII. quod est nete diezeugmenon, DD. ad triten hyperboleon semitonium minus. Quoniam nete diezeugmenon  ad nete hyperboleon diatessaron continet consonantiam; trite autem hyperboleon diatonos a nete hyperboleon ditonum distat, relinquitur spatium, quod est inter neten diezeugmenon et triten hyperboleon, semitonii minoris.

Quoniam igitur tetrachordum hyperboleon diatonici generis expleuimus, nunc chromatici et enarmonii tetrachorda supplenda sunt hoc modo. Quoniam enim paranete hyperboleon a nete hyperboleon tono distat in diatonico genere, in chromatico tribus uero semitoniis, in enarmonio quidem duobus tonis: si distantiam paranetes hyperboleon, et netes hyperboleon diatonici generis sumpserimus, eiusque dimidium paranete hyperboleon, que est  diatonici generis, apponamus, habebimus numerum tribus semitoniis ab nete hyperboleon distantem, et erit hec in chromatico genere paranete hyperboleon. Aufero igitur de II. D. XCII. id est paranete hyperboleon diatonici generis II. CCCIIII. id est nete hyperboleon, relinquuntur CC. LXXX. uIII. hos diuido, erunt C. XX. uIII eosdem II. CCC. X. adiungo, fient II, CCCC. XXX. uIII. hec erit hyperboleon paranete chromatica.  Rursus quoniam trite hyperboleon uel diatonica uel chromatica duos tonos distat a nete hyperboleon, et in enarmonio genere paranete hyperboleon  duobus tonis distat ab ea que est nete hyperboleon, eadem erit et in enarmonio genere paranete hyperboleon, que est in diatonico uel chromatico trite hyperboleon. Sed quoniam trite hyperboleon diatonici generis et chromatici ad nete diezeugmenon minus semitonium seruant, constat autem tetrachordum enarmonii generis ex duobus integris tonis et diesi ac diesi, que sunt dimidia spatia semitonii minoris: distantiam eam, que est inter neten diezeugmenon et paraneten hyperboleon enarmonium sumo. Sed quoniam nete diezeugmenon est II. DCC. XXX. uIII. paranete autem hyperboleon II. CCC. X. horum distantia erit CCCC. XX. uIII. horum sumo dimidiam partem qui sunt CC. X. IIII. hos adiicio II CCC. X. fient II. D. XX. IIII. hec erit  EE.  trite hyperboleon enarmonios. Descriptum est igitur secundum tria genera tetrachordum, quod est hyperboleon, cuius formam subter adiecimus.



SCHEMA N. I.


Ratio superius digeste descriptionis.

Tria igitur tetrachorda tali nobis ratione descripta sunt. Tetrachordum enim omne diatessaron resonat consonantiam. Igitur nete hyperboleon et nete diezeugmenon in tribus generibus, id est, uel in diatono, uel in chromate, uel in enarmonio diatessaron continet symphoniam: Diatessaron autem consonantia constat duobus tonis et semitonio minore. Idem hoc modo per tria genera in suprascriptis tetrachordis diuisum est. In diatono enim  genere quod primum paranete hyperboleon, id est II. D. XC. II. ad nete hyperboleon, id est II. CCC. IIII. distantiam obtinet toni, quod tali notula inscripsimus. T.[o] Rursus trite hyperboleon diatonici generis, que est II. DCCCC. XuI. ad paranete hyperboleon diatonici generis, que est II. D. XC. II. obtinet differentiam toni, quam simili notula T.[o] insigniuimus. Nete autem diezeugmenon ad triten hyperboleon, id est, III. LXX. II. ad II. DCCCC. XuI. semitonium refert, quod tali notula signauimus. T.[s] Et est hoc totum spatium netes diezeugmenon et netes hyperboleon, duorum tonorum ac semitonii. Sed iidem duo toni ac semitonium in chromatico genere hac ratione diuisi sunt. Secundum  enim genus, quod est chromaticum, hoc modo descriptum est. Paranete enim chromatice hyperboleon, que est II. DCC. XXX. uI. ad neten hyperboleon, que est II. CCC. IIII. comparata, continet spatium paranetes hyperboleon diatonici generis ad neten hyperboleon, qui est unus tonus, id est duo semitonia maius ac minus: et diuisum rursus spatium  paranetes hyperboleon diatonici generis ad neten hyperboleon. Ita enim factum est  qui est tonus, sed non integre, dimidius; quia, ut supra uberrime monstratum est  potest tonus in duo equa partiri. Consignauimus igitur hoc spatium trium semitoniorum, id est toni ac semitonii, hoc modo. T.[s] T.[s] T.[s] Rursus paranete hyperboleon chromatice ad triten hyperboleon retinet partem toni, id est semitonium, quod reliquum fuit ex duobus tonis, qui continentur inter triten hyperboleon diatonicam et neten hyperboleon. Subtractis uero IIII. semitoniis, reliquum ex toto tetrachordo spatium semitonii est, quod continetur inter neten diezeugmenon, et triten hyperboleon. Constat igitur  hoc tetrachordum ex duobus tonis ac semitonio, diuisum semel quidem in uno spatio tribus semitoniis, in duobus autem spatiis duobus semitoniis: tria uero spatia neruis IIII. continentur. In enarmonio uero genere summa est id pernoscendi  tonos integros distat, quos hoc modo notauimus. T.[o] T.[o] Relinquitur igitur ex totius tetrachordi duobus tonis ac semitonio unum semitonium, quod continetur inter neten diezeugmenon, et paraneten hyperboleon enarmonion, quod scilicet diuisimus in duas dieses trite hyperboleos media interiecta, spatiumque dieseos hoc modo notauimus. Q. Igitur nobis hyperboleon tetrachordum descriptum est, quo peracto ad diezeugmenon ueniamus. Nec inmorandum  est hisdem commemorationibus in ceteris, cum ab hac descriptione etiam in aliis sumi possit exemplum.


Monochordi netarum per tria genera partitio diezeugmenon.

Netes igitur diezeugmenon, que est III. LXX. II. si dimidiam sumam, erunt I. D. XXX. uI. eisdem additi, fiunt IIII. DC. uIII.  quam. O. interea designauimus. Quod si eiusdem netes diezeugmenon, id est, DD. scilicet III. LXX. II. auferam tertiam partem, erunt I. XX. IIII. qui eisdem coniuncti facient IIII. XC. uI. que uocabitur paramese. X. littera subnotata. Nete igitur diezeugmenon, id est, III. LXX. II. ad mesen, id est, III. DC. uIII. quoniam in sesquialtera comparatione consistit, ideo diapente  consonabit symphoniam. Eadem uero nete diezeugmenon, id est, III. LXXII. ad paramesen, id est, IIII. XC. uI. que ad eam etiam in sesquitertia proportione composita est, diatessaron retinet consonantiam. Si igitur ab ea que est nete diezeugmenon, III. LXX. II. octauam aufero partem, id est, CCC. LXXX. IIII. eisque adiiciam, fient III. CCCC. L. uI. eritque hec paranete diezeugmenon diatonos duobus  CC. litteris pernotata, ad neten diezeugmenon obtinens tonum. Ab hac uero octauam auferam si partem, id est, de III. CCCC. L. uI. que est CCCC. XXX. II. eosdem eidem adiungam, erunt III. DCCC. LXXX. uIII. eritque ea. Y. trite diezeugmenon diatonos. Sed quoniam nete diezeugmenon ad paramesen sesquitertiam obtinebat proportionem, trite autem diezeugmenon diatonos a nete diezeugmenon duos tonos abest, continebitur inter triten diezeugmenon et paramesen semitonium minus. Diatonicum igitur genus in hoc quoque tetrachordo ac pentachordo ita expletum est, ut tetrachordi quidem eius, quod est netes diezeugmenon ad paramesen, diatessaron consonantia sit; pentachordi uero eius, quod est netes diezeugmenon ad mesen, diapente sit consonantia.

 Enarmonium uero atque chromaticum genus hac ratione texemus. Sumo differentiam netes et paranetes diezeugmenon diatoni, id est, III. LXX. II. et III. CCCC. L. uI. est eorum differentia CCC. LXXX. IIII. hanc diuido, erunt C. XC II. hanc si sumam, eique que est paranete diezeugmenon diatonos, adiungam, id est, III. CCCC. L. uI. fient III. DC. XL. uIII. hec erit paranete diezeugmenon chromatica, B. B. geminatis litteris adnotata, distans a nete diezeugmenon tono et semitonio, id est tribus semitoniis, continens ad triten diezeugmenon dudum quidem diatonicam, nunc uero chromaticam, id est, III. DCCC. LXXX. uIII. semitonium reliquum ab eo tono, quod diuisum est inter paraneten diatonon diezeugmenon,  et trite diatonon diezeugmenon. Et aliud fit reliquum ex tetrachordo semitonium inter triten diezeugmenon chromaticam et paramesen, quod scilicet ex diatessaron consonantia relinquitur ea que est inter neten diezeugmenon et paramesen, subtractis duobus tonis quos, nete diezeugmenon chromatica et trite diezeugmenon chromatica continebat. Que autem in diatonico genere trite diezeugmenon diatonica est, in chromatico autem trite diezeugmenon chromatica, ea in enarmonio genere paranete diezeugmenon enarmonios dicitur: integros enim duos tonos distat ab ea que est nete diezeugmenon, et notatur. AA. Et inter neten diezeugmenon, et paraneten enarmonion diezeugmenon  nulla interest chorda, atque ideo paranetes uocabulo nuncupatur. Semitonium uero, quod est inter paraneten enarmonion diezeugmenon et paramesen, id est inter AA. et X. hac ratione partimur, ut fiant due dieses. Sumo differentiam paranetes diezeugmenon enarmonii, et parameses, id est III. DCCC. LXXX. uIII. et IIII. XC. uI. ea est CC. uIII. hanc diuido, fient C. IIII. hos appono ad paraneten, que est III. DCCC. LXXX. uIII. fient. III. DCCCC. XC. II. ea erit trite diezeugmenon enarmonios Z. pernotata. Huius igitur tetrachordi per tria genera descriptionem subter adieci, superiusque dispositum hyperboleon tetrachordum aggregaui; uti esset  utrorumque una descriptio, ut paulatim iuncta dispositionis totius forma consurgat.



SCHEMA N. 2.


Monochordi netarum per tria genera partitio.

Duo quidem tetrachorda, que sibimet coniuncta sunt, a mese uero disiuncta, trium generum superior descriptio quemadmodum locarentur ostendit: nunc ad illud tetrachordum ueniendum, quod synemmenon uocatur, quod iunctum est ei, que est mese. Quoniam enim inter neten diezeugmenon et mesen, diapente consonantiam esse prediximus , tres uero toni sunt in hoc pentachordo, quorum unus quidem netes diezeugmenon ad paraneten diezeugmenon diatonon, alter uero parenetes diezeugmenon  diatoni ad triten diezeugmenon diatonon, tertius autem parameses ad mesen, reliquumque semitonium trites diezeugmenon diatoni ad paramesen; quoniamque netes diezeugmenon et parameses tetrachordum ab ea que est mese, eo tono disiunctum est, qui est inter paramesen ac mesen, si ex eo pentachordo quod est a nete diezeugmenon ad triten synemmenon  , unum abstulerimus tonum, eum scilicet qui continetur inter neten diezeugmenon et paraneten diezeugmenon diatonon, poterimus aliud tetrachordon ad mesen adiungere, ut fiat synemmenon, quod est coniunctum, hoc modo. Quoniam paranetes diezeugmenon diatoni, que est CC. numerus est III. CCCC. L. uI. horum tertia pars addita facient mesen. Hic ergo numerus in diezeugmenon  tetrachordo CC. litteris adnotatus tono distabat a nete, diezeugmenon in genere diatonico, et paranete diezeugmenon diatonos uocabatur. In synemmenon autem tetrachordo, id est coniunctarum, sit nete synemmenon in tribus generibus constituta, u. littera pernotata: et ab ea octaua pars auferatur, que est. CCCC. XXX. II iisque apponatur, fient III. DCCC. LXXX. uIII. Ea est paranete synemmenon diatonos que. T. littera insignitur. Rursus a paranete synemmenon diatonon, id est, III. DCCC. LXXX. uIII. octaua pars que est CCCC. LXXX. uI. si auferatur, eisque apponatur, quorum octaua est, fient IIII. CCC. LXX. IIII. que est trite synemmenon diatonos, id est, Q. Sed quoniam nete synemmenon ad mesen, id est, III. CCCC. L. uI. ad IIII. DC. uIII. sesquitertiam  obtinet proportionem, que est diatessaron; trite autem synemmenon ad neten synemmenon. IIII. CC. LXX. IIII. ad III. CCCCC. L. uI. duorum tonorum obtinet proportionem: relinquitur trites synemmenon diatoni ad mesen proportio semitonii, et coniunctum est hoc tetrachordum cum mese: atque ideo synemmenon quasi continuum et coniunctum uocatur.

Et diatonici quidem generis hoc modo facta est proportio; chromatici uero talis est diuisio. Nete sumo synemmenon, et paranete synemmenon diatoni, id est, III. CCC. L. uI. et III. DCCC. LXXX. uIII.  differentiam, ea est, CCCC, XXXII. hanc diuido, ut semitonium fiat, fiunt CC. XuI. hanc adiicio ad III. DCCC. LXXX. uIII. ut tria semitonia fiant, erunt IIII. C. IIII. que est paranete synemmenon chromatica, cui littera S. superapposita est. Ab hac igitur, id est, paranete synemmenon chromatica ad triten synemmenon prius quidem diatonicam nunc uero chromaticam semitonium est: a qua trite synemmenon chromatica usque ad mesen semitonium reperitur. Sed quoniam a nete synemmenon usque ad triten synemmenon duo integri toni continentur, ea que est trite synemmenon diatonos uel chromatica, eadem in genere enarmonio paranete synemmenon enarmonios est, habens summam. IIII. CCC. LXX. IIII. et sit R. a qua usque ad mesen semitonium. Hoc partior  in duas dieses hoc modo: sumo differentiam paranete synemmenon enarmonii et meses, id est, IIII. CCC. LXX. IIII. et IIII. DC. uIII. ea est CC. XXX. IIII. hanc diuido, fient C. XuII. hanc adiicio paranete synemmenon enarmonio, id est, IIII. CCC. LXX. IIII. fient IIII. CCCC. XC. I. que P. littera pernotetur: et sit ea trite synemmenon enarmonios, eritque semitonium, quod continetur inter paraneten synemmenon enarmonios et mesen, id est, IIII. CCC. LXX. IIII. et IIII. DC. uIII. diuisum per triten synemmenon enarmonion, eam scilicet, que est III. CCCCXCI. Quocirca huius quoque tetrachordi expedita ratio. Nunc autem facienda descriptio est; iuncta est tamen cum ceteris, id est hyperboleon, ac diezeugmenon, ut paulatim fiat dispositionis rata progressio.



SCHEMA N. 3.


Ex his igitur que predicta sunt, in ceteris non arbitror diutius esse laborandum: ad horum enim exemplar etiam reliqua tetrachorda meson atque hypaton extendenda sunt. Ac primum quidem diatonici generis meson tetrachordon hoc ordine describemus. Meses enim, que est. O. IIII. DC. uIII. sumo tertiam partem, ea est I. D. XXX. uI. hanc eidem copulo, fient uI. C. XL. IIII. ea sit H. hypate meson diatessaron ad mesen continens consonantiam; hec duobus tonis ac semitonio ita diuidetur: sumo enim meses, id est IIII. DC. uIII. octauam partem, que est D. LXX. uI. hanc eidem iungo, fient u. C. LXXX. IIII. ea est lychanos meson diatonos, id  est. M. cuius iterum pars sumatur octaua, ea est, DC. XL. XIII. hanc eisdem adiungo, fient u. DCCC. XXXII. ea est. I. parhypatemeson diatonos tonum obtinens ad lychanos meson diatonon, duobus autem tonis distans a mese. Relinquitur igitur semitonium inter hypatemeson diatonum, et parhypatemeson diatono constitutum, id est, inter uI. C. XL. IIII. et u. DCCC. XXX. II.

Idem uero tetrachordum meses, atque hypatemeson in chromatico genere tali ratione partimur. Sumo meses differentiam ad lychanon meson diatonon, id est, IIII. DC. uIII. ad u. C. LXXX. IIII. ea est D. LXX. uI. hanc dimidiam partior, fiunt CC. LXXX. uIII. eamdem adiicio numero maiori, id est u. C. LXXX. IIII. fiunt u. CCCC. LXX. II que est. N. lychanos  meson chromatice. Relinquuntur igitur duo semitonia, unum inter lychanon meson chromaticen, et parhypatemeson chromaticen, id est, inter u. CCCC. LXX. II. et u. DCCC. XXX. II. et aliud inter parhypatemeson chromaticen, et hypatemeson, id est inter u. DCCC. XXX. II. et uI. C. XL. IIII.

Enarmonium uero genus hoc modo diuidimus. Quoniam ea, que erat parhypate meson diatonos et parypate meson chromatice duos tonos distabat a mese obtinens numerum u. DCCC. XXX. II. ea in enarmonio genere erit lychanos meson enarmonios, L. littera pernotata, duos nichilonimus ad mesen obtinens tonos. Reliquum igitur semitonium, quod est inter lychanon meson enarmonion et hypaten meson, id est, inter u. DCCC. XXX. II. et uI. C. XL.  IIII. in duas dieses hoc modo diuidimus. Aufero differentiam u. DCCC. XXX. II. et uI. C. XL. IIII. ea est CCC. XII. hanc dimidiam partior, fient C. L. uI. hos ad u. DCCC. XXu. II. iungo, fient u. DCCCC. LXXX. uIII. et hec sit K. parhypate meson enarmonios: due uero sunt dieses inter lychanon meson enarmonion, et parhypate meson enarmonion, id est, inter u. DCCC. XXX. II. et u. DCCCC. LXXX. uIII. et inter parhypate meson enarmonion, et hypate meson, id est inter u. DCCCC. LXXX. uIII. et uI. C. XL. IIII. Diuisum est igitur meson tetrachordum: quod ita in descriptione ponatur, ut superius descriptis tetrachordis aggregetur.



SCHEMA N. 4.

Nunc ergo hypaton tetrachordon per tria genera  diuidendum est. Sumo hypaten meson, id est uI. C. XL. IIII. dimidiam partem, que fit III. LXX. II. hanc eidem si adiecero, fient uIIII. CC. XuI. que est proslambanomenos, ad hypaten meson diapente consonantiam seruans. Eiusdem autem hypates meson, id est uI. C. XL. IIII. si auferam partem, que est II. XL. uIII. eidemque adiecero, fient uIII. C. XC. II. et hec est B. hypate hypaton. Igitur hypates meson ad proslambanomenon diapente est consonantia, ad hypaten hypaton uero diatessaron. Ab hac igitur hypate meson, id est. uI. C. XL. IIII. pars auferatur octaua, erunt DCC. LX. uIII. hanc eisdem si quis adiungat, fient uI. DCCCC. XII. que est E. lychanos hypaton diatonos ad hypaten meson toni proportionem  obtinens. Rursus de uI. DCCCC. XII. pars auferatur octaua, ea est DCCC. LX. IIII. hec si eisdem copuletur  uII. DCC. LXX. uI. que est. C. parhypate hypaton diatonos ad lychanon hypaton toni, ad hypate meson diatonos duorum tonorum distantiam seruans. Relinquitur igitur semitonium inter parhypaten hypaton diatonon, et hypaten hypaton, id est inter uII. DCCC. LXX. uI. et uIII. C. XC. II. Et diatonici quidem generis hypaton tale tetrachordum est.

Chromaticum uero tali ratione diuidimus. Sumo differentiam hypates meson, et eius que est lychanos hypaton diatonos, id est uI. C. XL. IIII. et uI. DCCCC. XII. ea est DCC. LX. uIII. hanc dimidiam partior, ut duo efficiam semitonia, fient CCC. LXXX. IIII.  hanc adiicio ad uI. DCCCC. XII. ut tria semitonia fiant, erunt uII. CC. XC. uI. hec erit F. lychanos hypaton chromatica, ab ea que est hypate meson tribus semitoniis distans. Relinquuntur ergo duo semitonia, unum quidem inter lychanos hypaton chromaticen, id est inter uII. CC. XC. uI. et uII. DCC. LXX. uI. id est parhypaten hypaton  .

Restat enarmonion genus, cuius ad superius exemplar talis diuisio est. Quoniam enim parhypate hypaton diatonos uel parhypate hypaton chromatice, que uIII. DCC. LXX. uI. unitatibus insignita est, duobus tonis distat ab ea que est hypate meson, eadem erit in genere enarmonion lychanos hypaton enarmonios, que ab hypate meson duobus tonis integris differt. Restat igitur ex diatessaron consonantia semitonium,  quod est inter lychanos hypaton enarmonios, et hypaten hypaton, id est inter uII. DCC.  LXX. uI. et uIII. C. XC. II. hoc in duas dieses ita diuidimus. Sumo differentiam eius, que est lychanos hypaton enarmonios, et hypates hypaton, id est uII. DCC. LXX. uI. et uIII. C. XC. II. ea est CCCC. XuI. huius dimidiam sumo, sunt. CC. uIII. hanc adiicio uII. DCC. LXX. uI. fient uII. DCCCC. LXXX. IIII. que sit D. parhypate hypaton enarmonios. Sunt igitur due dieses, una quidem, que est inter lychanos hypaton enarmonion, et parhypate hypaton enarmonion, id est inter uII. DCC. LXX. uI. et uII. DCCCC. LXXX. IIII. Altera uero, que est inter parhypaten hypaton enarmonios, et hypaten hypaton, id est inter uII. DCCCC. LXXX. IIII. et uIII. C. XC. II. tonus uero ultimus inter proslambanomenon et hypaten hypaton, id est inter uIIII. CC. XuI. et uIII. C. XC. II. continetur. Diuisum  est igitur hypaton tetrachordum secundum tria genera diatonicum, chromaticum, enarmonium.




ANNO DOMINI MXXuII.
SANCTUS ROMUALDUS ABBAS, ORDINIS CAMALDULENSIS INSTITUTOR.





NOTITIA HISTORICA IN SANCTUM ROMUALDUM


Romualdus, auctor ordinis Camaldulensium, Rauenne e nobili ducum familia ortus et studiis liberalibus imbutus, eremum petiit, et ordinis S. Benedicti laxiorem disciplinam corrigere studuit. Obiit a. 1027, etatis 120.

Eius Commentarius in psalmos ms. est in monasterio Camaldulensi, in cuius operculo hec leguntur: Istud psalterium scripsit et glossauit manu sua propria sanctissimus ac beatissimus Romualdus, sicut preceperat sibi Deus, quando fuit raptus in paradisum, celebrans missans in eremo Sytrie, ut scribit beatus Petrus Damianus, presbyter cardinalis, in Legenda sua. Hec Ioan. Mabillonius Itin. Italici pag. 179. Expositionem etiam in nonnulla prophetarum cantica elaborauit. Adde Posseuinum tom. II Apparatus, pag. 256.





PROeMIA MABILLONII Ad uitam S. Romualdi a sancto Petro Damiani scriptam.


 1. Romualdus seu Romaldus, uti constanter scribitur in primariis Eremi Camaldulensis monumentis, primum uite sue scriptorem sortitus est Petrum Damiani, qui post tria fere lustra ab eius obitu transacta  id operis aggressus est. Hoc opus non adeo accurate ac diligenter prestitit, quin multa prudenter omiserit, non modo miracula, quemadmodum idem in prologo profitetur, sed etiam dicta et facta: ex quibus nonnulla Petrus  in aliis suis scriptis commemorat. Mirum est quam leuiter ab eodem, aut ne leuiter quidem, perstricta sit institutio tum congregationis ordinisue Camaldulensis, tum primarii ordinis Eremitorii, a quo ipse ordo uocabulum traxit. Plura hac de re leguntur in sermone prolixo de eiusdem Romualdi uita, quem Hieronymus a Praga, eremita Camaldulensis, alius ab equiuoco heretico, edidit anno 1433. Utrumque auctorem eruditis commentariis illustrauit Ioannes  Bollandus in Februarii tomo II. Eiusdem uite compendium exstat apud sanctum Antoninum, Petrum Equilinum, Gononum, et alios; Item in Historia Camaldulensi, quam Augustinus Florentinus composuit. Eadem uita Hispanice scripta est a Ioanne Castagnizza, monacho uallisoletano, postea Italice, imo etiam Gallice reddita. Unum hic Petrum Damiani exhibere satis fuerit, cuius scriptionem in codice Salemensis in Sueuia monasterii uidimus. De Romualdo agit etiam Leo Ostiensis in Chronici Casinensis lib. II, capp. 18, 19 et 24.

2. Preter librum de Romualdi uita, quem librum Petrus Damiani conscripsit, quedam de eodem in aliis suis scriptis refert. Et primo quidem in opusculi 15 cap. 16, ubi agens de discretione: »Nam et nos approbamus, ait, quod suis sepe discipulis beatus  Romualdus dixisse perhibetur: Dummodo, inquit, frater quilibet cellam non deserat, etiam carnes permittatur ex discretione comedere, si tam ineuitabilis uideatur necessitas imminere,« etc. Et in opusculi 49 cap. 9: »Nec ineptus applices quod sepe suis discipulis uir Domini Romualdus aiebat: Fratres, inquit, cum in quorumlibet conuentu reficitis, intentis ad cibum ceteris, in ipso refectionis initio parcite; et cum illis iam ex parte satisfactum fuerit, uos inchoate, quatenus et hypocrisis notam possitis euadere, et sobrietatis regulam sine offensione seruare.« Denique in opusculi 49 cap. 3: »Beatus aliquando Romualdus, rediens a Sibylle comitisse colloquio, comitanti fertur callide dixisse discipulo: Quam elegantis,  ait, et uenusti uultus femina, nisi, proh dolor! unius oculi dispendio laboraret. Cui discipulus: Absit! magister, inquit. Sicut decora certe facies, ita quoque oculi, prout sagaciter deprehendi, nichilominus incolumes uigent. Quem magister acerrima protinus animaduersione corripiens: Et quis te, inquit, in faciem feminarum respicere docuit? Tunc ille se circumuentum esse perspiciens, penitentia ductus erubuit, et de cetero cautiorem se fore obstinatissima pollicitatione deuouit.«

3. De primordiis ordinis Camaldulensis, cuius auctor Romualdus, obscura est omnino Petri Damiani sententia. Locum adiit uir sanctus sub pontificatu Theodaldi episcopi Aretini, in cuius diecesi sita est Camaldulensis Eremus. Theodaldus sedere  cepit anno Christi 1023, ut ex subiectis instrumentis manifestum est. Primo instrumento idem Theodaldus Campum-Malduli  tribuit Petro priori sacre Eremi anno 1027, et quidem mortuo Romualdo, ut nos docet authenticum eius instrumentum, quo nullum antiquius inuenimus in archiuo Fontis Boni, ubi charte et diplomata Camalduli asseruantur. Quedam ex hoc instrumento iuuat delibare: »Theodaldus, sancti Donati uicarius . Omnium fidelium hoc dilectio nouerit quod nos, ob amorem pie recordationis Patris nostri domni Romaldi clarissimi eremite, communi consilio fratrum clericorum nostrorum donamus . . . domno Petro uenerabili eremite  ad usum et sumptum contratrum, eremiticam uitam sub eo degentium, suisque successoribus eremitis, quamdam ecclesiam in mediis Alpibus, iuris episcopii sancti Donati, quam nos rogatu domni prefati Romaldi eremite consecrauimus sub honore et nomine D. N. I. C. sancti Saluatoris, consistentem in territorio  ad radices Alpium diuidentium Tusciam et Romaniam, in loco qui dicitur Campo-Malduli, per sua loca designata. Primo igitur latere precurrit riuus qui uocatur Niger, cui e contra obuiat quidam alius riuus qui dicitur de Tellito, ambo pariter emergentes in sinum cuiusdam fluminis. De secundo latere est uia descendens a summis iugis Alpium. De tertio latere sunt feri montes atque intonsa iuga Alpium. De quarto latere sunt sicheta, prerumpentia in prefatum  riuum Nigrum. Intra prefixos igitur terminos enitet ille locus qui dicitur Campo-Malduli, campus speciosus et amabilis, ubi sunt septem purissimi fontes et amena uireta. Hunc scilicet locum domnus Romaldus, pius eremitarum pater, delegit, et preuidit aptissimum congruentissimumque fore ad cellulas fratrum eremitarum sigillatim in contemplatiua uita Deo seruientium: constructaque inibi basilica Sancti Saluatoris, quinque cellulas cum suis tabernaculis ibidem distinxit atque ab inuicem separauit, sed et singulis cellulis singulos deputauit fratres eremitas qui, secularibus curis et sollicitudine remota, soli diuine contemplationi insistant. Quibus etiam domnum Petrum uenerabilem eremitam,  tanquam fidelem ministrum et preceptorem dedit. Cui nos quoque cum nostris posteris successoribus, ut cum denominato sancto uiro, Romaldo scilicet, partem in eterna uita habeamus, donamus, largimur pretaxatum locum, etc. Datum anno Dominice incarnationis 1027, anno uero pontificatus domni Theodaldi episcopi u, mense Augusto, indictione X. Actum in claustris canonicorum.« Petrum priorem, quem Dagninum cognominatum fuisse aiunt, cum beati titulo in Menologio Benedictino commemorat Bucelinus die 2 Nouembris, quo eum decessisse anno 1051 ex uulgatis auctoribus scribit. Alterum instrumentum est, quo idem Theodaldus »decimas omnes earum rerum que uendendo et emendo acquiruntur, omnium Aretinorum ciuium, urbanorum  et suburbanorum,« largitur »karissimis,« inquit, »fratribus nostris eremitis, qui sunt et futuri sunt in eremo nostra que dicitur Campus-Malduli, ad ecclesiam Sancti Saluatoris, quos nobis sancte memorie pater Romaldus procurandos gubernandosque commendauit. Data XIII Kal. Iunii, anno ab incarnatione Domini 1033, anno uero pontificatus domni Theodaldi episcopi X, indictione I.« Porro primam istius eremi concessionem a Theodaldo episcopo factam fuisse probat tum Immo, qui et Herenfredus, eius successor, litteris datis anno 1037, in quibus Camaldulensium preclarum elogium habetur: tum Henricus secundus imperator, qui donationem omnium bonorum, que uenerabilis  Theudaldus eremitis in loco Campo-Amabili dicto commanentibus tradiderat, ratam habet anno 1047; tum denique Guido monachus et peccator, quamuis indignus, Dei gratia Aretine sedis episcopus, uti habet charte inscriptio; qui Guido oblata priuilegia Eremi Camaldulensis per domnum Iohannem uirum uenerabilem, eiusque loci priorem, confirmat; et quidquid predecessores sui Theodaldus, Immo, et Constantinus, atque Gregorius concesserant eidem loco. Datum anno ab inc. Domini 1116, sub Henrico rege, mense Octobri, indictione X. Butanus episcopus Aretinus in litteris, domno Azoni Camaldulensis ecclesie archimandrite inscriptis, quidquid eidem loco collatum fuerat per Theodaldum, Constantinum, Gualterium ac Guidonem episcopos, approbat anno 1132. Ex  quibus intelligitur Theobaldum fuisse primum qui Eremi Camaldulensis donationem fecit Romualdo: qui proinde isthuc non ante annum 1023 admissus fuit. Recentiores tradunt locum a Maldulo traditum fuisse Romualdo. At uereor ut id certum sit. Nam locus tunc pendebat ab Ecclesia Aretina, eumque tunc occupabat Bernardinus Sidonie filius, comprobante Gregorio episcopo, qui uenerabili patri Martino confirmat bona eremi Camalduliensis, que Bernardinus Sidonie filius, aut pater eius ab ecclesia Sancti Donati tenuerunt. Datum in eremo Camalduliense III. Id. Octob., anno Dominice inc. 1016, indict. Xu, pontificatus eiusdem Gregorii anno secundo; quibus litteris sigillum affixum erat.

4. Seculo tertio decimo cellarum in illa eremo  numerus creuerat fere ad triginta, testante Guillelmo Aretino antistite, qui subditos sibi diecesanos hortatur ut subsidia ferant ad reparanda edificia sacre eremi, in qua sunt, inquit, uiginti et octo celle. Que littere date sunt anno 1246. Imminutus erat hic numerus tempore Hieronymi de Praga, id est anno 1433, quo tempore sermonem composuit de beato Romualdo in quo hec habet: »Est autem hec sacra eremus Camalduli in Italia, in partibus Romandiole, distans itinere unius diei a ciuitate Aretina, in qua sunt celle uiginti quatuor eremitarum separate. Et quidam sunt eremite aperti, alii uero sunt reclusi. Omnes tamen eremite per totum annum ieiunaut tribus diebus in pane et aqua qualibet septimana, nudis pedibus sedentes in  terra, exceptis duabus Quadragesimis, in quibus Dominica tantum et feria quinta eremitis datur tantum unum pulmentum. Reclusi autem quotidie dicunt totum psalterium, aperti uero dicunt medium semper,« etc. Hunc locum adiimus anno 1686, hebdomada sacra, ibique eremitas cum magna edificatione spectauimus. De aliis que ad ordinem Camaldulensem pertinent, consule Historiam Augustini Florentini. Primarium huius instituti feruorem laudat Anselmus Hauelbergensis in lib. I Dialogorum, tomo XII,Spicilegii, pag. 112.

5. Quo anno Romualdus in terra uiuere desierit, non exprimit Petrus Damiani, nec quiuis alius  eius temporis scriptor. Baronius  aliique recentiores nonnulli supremum eius assignant annum 1027, qui uidetur retinendus. Saltem Romualdum non excessisse hunc annum constat ex litteris Theodaldi episcopi Aretini, datis post eius obitum anno 1027, et quidem mense Augusto, ac proinde uno circiter mense post mortem Romualdi, qui obiit XIII Kal. Iulias. Et uero ante annum 1027, uiri sancti obitus uix reponi potest. Siquidem ad eremum Camaldulensem non accessit ante annum 1023, qui primus fuit pontificatus Theodaldi, a quo is exceptus est. Annos etatis centum et uiginti tribuit Romualdo Petrus Damiani num. 101, quod item confirmatur ex num. 77, ut numerum annorum corruptum esse non sit ueri simile. Non probat Baronius adeo longeuam etatem: propterea quod Romualdus anno  etatis uicesimo, ut in fine uite legitur, admissus sit in Classense monasterium sub Honesto archiepiscopo Rauennate, qui hanc sedem iniit anno 971, Rubeo contestante. Et quidem Petrus Damiani in opusculi 19 cap. 2 affirmat Honestum Petro archiepiscopali dignitate sponte cedenti successisse, primo Ottone habenas imperii gubernante. Aut igitur corrigenda Romualdi etas, aut eum annis maturiorem in Classense monasterium accessisse, aut certe, quod forsan probabilius, ante Honesti pontificatum, si tamen non duo, sed unicus hoc nomine Rauennas archiepiscopus seculo decimo admittendus est. uerum cum Romualdi pater adhuc in uiuis fuerit anno 982, Romualdi etas potius corrigenda nobis uidetur.

 6. »Post quinquennium a sancti uiri obitu,« ut scribit Petrus Damiani in fine uite, »data monachis ab apostolica sede licentia, supra uenerabile corpus eius altare constructum est.« Id proinde factum sedente pontifice Ioanne XX. Nullam tamen Ioannis pape mentionem facit idem Petrus in opusculi 51 cap. 1, ubi Romualdi sanctitatem ab apostolica sede approbatam fuisse contendit contra Teuzonem monachum, qui non satis modeste de ea loquebatur. Petri uerba ex hoc loco huc referenda sunt: »Cumque super quodam disceptationis articulo sanctus Romualdus in testimonium duceretur, presto quesitum est utrum ipse Romualdus aut tunc exstiterit sanctus, uel nunc sit in paradiso receptus. Et, licet contra fidem totius Ecclesie nostrarum prouinciarum  hec de sancto uiro questio moueretur, ad astruendam tamen partis nostre sententiam illos in testimonium sanctos asciuimus, quorum celeberrima et uetus opinio etiam apud quoslibet et ignaros nutare non possit, Leonem uidelicet atque Gregorium, clarissimos olim Romane sedis antitistes: quorum quidem alter authentica canonum decreta promulgat, alter Ecclesiam perspicuis ac profundis celestis eloquentie fontibus irrigat.« uerum his nominibus non Leonem IX ac Gregorium uI, sed Leonem primum ac Gregorium itidem primum designari existimo, quorum testimoniis Petrus auctoritatem Romane sedis in asserenda sanctorum canonizatione usus sit contra Teuzonem.

 7. Romualdi festum celebratur Februarii die 7, qui dies est eius translationis ex Aesino oppido in urbem Fabrianum, que sita est in marcha Anchonitana. Hec translatio contigit anno 1481 tempore Petri Delphini generalis, qui de ea agit in quadam inedita epistola ad Benedictum abbatem Sancti Michelis apud Muranum: »De corpore sanctissimi Romualdi, quod initio generalatus mei a tribus monachis nostris ex antiquissimo uallis Castri sarcophago furto sublatum, atque ad Esinum oppidum translatum fuerat, postmodumque iussu pontificis Fabrianensibus restitutum, ex memorato ciue multa te didicisse non dubito: idque in primis, ubi scilicet  residere habeat ac seruari, Fabrianine in monasterio Sancti Blasii, ubi nunc est, an in uallis Castri cenobio, ubi prius iacuerat. Ego quidem certis rationibus expedire iudicaui ut Fabriani remaneret. Nam et tutius in urbe seruari posse certum est, ne iterum subriperetur, et Fabrianenses multa se in honore sacrarum reliquiarum, si ibidem relinquerentur, facturos spoponderant. Itaque cognito ex reuelatione Fabrianensium, negotium istud cardinali Sancti Georgii, legato agri Piceni, a summo pontifice fuisse iniunctum, necessarium duxi Macerate illum conuenire, etc. Ex Ancona die 16 Maii 1481.« Hec in antecessum satis.





uITA SANCTI ROMUALDI ABBATIS AUCTORE S. PETRO DAMIANI.







FRAGMENTUM EXPOSITIONIS PSALMI LXuIII QUAE TRIBUITUR DIuO ROMUALDO.




Extraneus factus sum fratribus meis, et peregrinus filiis matris mee.


uox Christi. Iudeos hic appellat fratres qui erant ei sanguinis uicinitate coniuncti; quibus extraneus factus est, quando ei credere noluerunt; nam cum ipse esset de semine Abraham, secundum carnem, illi, malis operibus addicti, a patriarche sunt origine segregati, sicut ait in Euangelio: Si filii Abrahe essetis, opera Abrahe fecistis. Adiecit: »Et hospes filiis matris mee.« Hospitem dicamus quemlibet, domum nostram adeptus [ad tempus] habitantem, qui non nomine consanguinitatis, sed tanquam peregrinus, excipitur. Matrem uero suam Synagogam dicit de qua ortus est, dum Iudea gente nasci dignatus est.



Quoniam zelus domus tue comedit me, et opprobria exprobrantium tibi ceciderunt super me.


uox Christi. Quia fecerunt eam speluncam latronum. Exprobrantium enim iniuriam super eum proiecerunt, cum eum et Samaritanum et demonium habentem uocarent, et illud: Si Filius Dei es, descende de cruce, etc. Comedebat eum zelus domus Dei, quando, funiculo facto, cathedras uendentium columbas et nummulariorum mensas euertit, docens aliud esse templum sanctum, aliud negociationis officium. Sed istud zelum quid fuerit consecutum potenter adiungitur: Et opprobria exprobrantium tibi ceciderunt super me. Nam postquam, indigni, salutaribus monitis increpabantur, opprobria supra eum, quasi conferta tela, miserunt, ut pro admonitionibus  sanctis uicissitudinem redderent iurgiorum.



Et operui in ieiunio animam meam, et factum est in opprobria mihi.

Opprobrium ei inferre conabatur, cum tentans eum Satana dicebat: Dic ut lapides isti panes fiant. Ieiunium dicimus quoties a cibis carnalibus abstinemus, nec esuriem nostram aliqua comestione satiamus. Ad quam similitudinem ieiunasse dicit Dominus Christus, quia hominum fidem, quam ualde esuriebat, minime poterat inuenire. Operui, dixit, animam, quasi aliquo pallio tristitie cicumdedit. Sequitur: Et factum est mihi in opprobrium. Semper boni malis opprobrio sunt, quia minime eorum sceleribus acquiescunt, dum illis studio sui detrahunt, quibus nulla societate iunguntur. Testantur enim ista opprobria  alapas, flagella, consputa que Dominus Saluator ab insana plebe perpessus est.



Et posui uestimentum meum cilicium, et factus sum illis in parabolam.

uox Christi. In sacco luctus ostenditur uel fletus, quo in morte Lazari usus est; in parabola factus est Iudeis, cum eo flente dicerent: Ecce quomodo amabat eum; alii uero: Non poterat hic qui aperuit oculos ceci nati facere ut hic non moreretur. Per cilicium tristitia significatur, et lacryme quas Dominus, humani generis imbecillitate permotus, suscitaturus Lazarum fleuit; nusquam enim legitur Dominum usum fuisse cilicio. Factus est quoque Iudeis in parabola quando per similitudines quasdam carnalem populum docere uidebatur, sicut in  Euangelio legitur: Dixit Dominus parabolam ad turbam; et in alio psalmo: Aperiam in parabolis os meum. Parabola est enim natura discrepantium rerum, sub aliqua similitudine, facta comparatio, more prouidentie sue, ut qui celestia capere non poterant, per terrenas similitudines audita percipere potuissent.

Aduersum me loquebantur qui sedebant in porta, et in me psallebant qui bibebant uinum.

In illis scilicet, quia, habentes clauem scientie, neque introibant neque alios introire pertinebant, Scribe et Pharisei, qui discernebant causas cum sedebant in publico iudicio; et in me psallebant qui bibebant uinum, repleti enim uino iniquitatis. Qualiter eum interficerent concinnabant; stulte enim psallentium,  audi qualiter doceat uos: Psallite, inquit, sapienter. uel ebrii erant de uino, quando operiebant caput eius, et dicebant: Prophetiza nobis, Christe, quis est qui te percussit. In portis sedent qui conuentibus hominum, sedula curiositate, miscentur. Dicit enim passionem suam genti Iudaice fuisse fabulam, ut nullus exciperetur qui a tali collocutione redderetur alienus. De opprobriis ac conuiciis Iudeorum hactenus locutus. Nunc, quantum mihi uidetur, de fidelibus dicit: Et in me psallebant qui bibebant uinum. In Dominum psallunt qui actione probabili diriguntur, et operibus reddunt que monitis celestia mandata suscipiunt.



Ego uero orationem meam ad te, Domine; tempus beneplaciti, Deus.

 uox Christi ad Patrem. Non enim uincor his passionibus, quia tecum sum in oratione; ego uero orationem meam ad te, Domine. Iudeis mihi male dicentibus: crucifige, crucifige eum; ego pro eis orans loquebar: Pater, ignosce eis. Non enim sciunt quid faciunt. Tempus placendi, Dominus. Hic est Filius, Filius meus in quo mihi complacui. uenit ad tertium caput, ubi contra maledicta Iudeorum orationis sue posuit sanctitatem celestis Doctor, insinuans iurgiis hominum non inflammatis rixis, sed piis orationibus obuiendum. uideamusque nunc, quod sit tempus beneplaciti. Illud tempus est beneplaciti, quando, incarnationis sue beneficio, periclitantem mundum imminenti liberauit exitio. Hoc tempus est beneplaciti,  de quo et Apostolus ait: Ecce nunc tempus acceptabile, ecce nunc dies salutis.



In multitudine misericordie tue exaudi me, in ueritate salutis tue.

Ut post ueram mortem resurrectionis ueritas approbetur. Non enim parua misericordia fuit, que tam ingenti ad peccatum superauit . Multitudo quidem fuit delicti, sed multo numerosior misericordia illa que uicit, cum, memorato tempore misericordie que passionis salutem mundo prestitit, consequens fuit ut et resurrectionem sibi uenire precaretur, quam in ueritate pollicitus fuerat per prophetas. Precatur ergo Patrem non natura deitatis, que eiusdem perequalis est, sed infirmitas assumpta hominis, in qua minor est Patri.



Eripe me de luto, ut non infigar; libera me ab his qui oderunt me, et de profundis aquarum.


Aperte hec de Iudeis, qui cum nunc quam dilexerunt  dicit: Et de profundis aquarum. Demus operam ut hisdem uerbis et nos Dominum rogemus, quibus Caput nostrum exorasse cognoscimus. Hoc plane subtiliter perscrutandum est quare superius infixo limo dixerit et hic ne in ipso herere possit exorat. Infixus utique limo fuit, quum suscepta carnis infirmitate tenebatur; unde etiam mortem crucis accepit. Hic autem competenter exposcit ut anima eius a desideriis luteis, id est huius mundi cupiditatibus, reddatur aliena, quod bene suscipitur a parte membrorum, quia ille luto inherere non poterat qui peccati maculam non habebat. Libera me  ex odientibus me, istud ad Iudaicum populum manifestum est pertinere. Quare, surgente Christo, eorum odia frustrata uanuerunt; nam quod dixit: De profundis aquarum, ad populum ipsum non est dubium pertinere, quia profundus erat malignitate consilii, et seditionibus turbulentus.



Non me demergat tempestas aque, neque absorbeat me profundum, neque urgeat super me puteus os suum.

uox Christi in id quod homo est. Hec passionibus tempestas non eum in profunditate abyssi retineat infernalis. Neque absorbeat me profundum, in quo, dum per mortem descendit, non deuoretur ab eis; neque urgeat super me puteus os suum, aditus inferni, siue diabolus. Rogat enim ne mergatur a  fluctibus, id est a seculi istius tempestate seuissima, que in modum maris animas sorbuit, quando eas uitio prauitatis inuoluerat; ait enim: Neque absorbeat me profundum. Profundum utique peccatum est, quod uoracitate quadam deglutit animas impiorum, ut ad penitudinem redire nequeant qui de actuum suorum iniquitate desperant. Neque urgeat super me putens os suum. Puteus enim est terre altius excauata profunditas; in quo, per allegoriam, uere incidunt peccatores, quando se a uitiosa uoluntate non abstrahunt; urgetque super eos os suum concludere, cum usque ad mortis sue tempus in pessima uoluntate persistunt.



Exaudi me, Domine, quoniam benigna est misericordia tua, secundum multitudinem miserationum tuarum respice in me.


uox Christi ad Patrem pro parte carnis. Hec, secundum infirmitatem humanam postulat, dicens: Qui alios mea passione redemisti, me precurrente misericordia contemplare. Dicit enim: Exaudi me, Domine; causamque quare exaudiatur adiungit, non quia meretur humanitas, sed quia misericordia Domini est benigna semperque ad benefaciendum parata, cum tamen pie petitur, et ei purissime supplicatur. Et, ut ipsam benignitatem pius doctor exponeret, adiecit: Secundum multitudinem miserationum suarum respice in me. Ad ipsam semper reddit  quam debilibus sit patrona, cui omnia peccata cedunt, quamuis numerosissima comprobentur.




uolume back matter






ORDO RERUM QUAE IN HOC TOMO CONTINENTUR.


 SANCTUS HEINRICUS IMPERATOR AUGUSTUS.

    ACTA S. HENRICI. 9
    § I.---Sancti genus, nomen et agnomina.
    § II.---Sancti etas, annus et dies obitus, cultus, elogia. 14
    § III.---Canonizatio, eleuatio sacri corporis, et translationes. 19
    § Iu.---Reliquie Bambergenses, sacra cimelia, mansoleum Henricianum. Officia ecclesiastica, et antiqua Missa. 24
    § u.---Reliquie alio translate, presertim Romam, ad templum domus Professe Societatis Iesu. 33
    § uI.---Scriptores uite, aliique de S. Henrico agentes. 39
    § uII.---uita S. Henrici Dilinge uulgata MDCXLuIII. 44
    § uIII.---S. Henrici cum sancta uirgine Cunegunde seruata in coniugio castimonia 49
    § IX.---Ex Litaniis Bambergensibus incassum suggillata. 55
    § X.---Precipua S. Henrici gesta ad temporum ordinem reuocata, a regni principio ad fundatam Ecclesiam Bambergensem. 60
    § XI.---Episcopatus Bambergensis a sanctis Henrico et Cunegunde fundatus. 65
    § XII.---Prosecutio a constabilita Ecclesia Bambergensi ad susceptam Rome imperii coronam a Benedicto PP. uIII. 69
    § XIII.---S. Henrici Rome coronatio, et que eum secuta sunt, usque ad aduentum Benedicti PP. uIII in Germaniam. 76
    § XIu.---Reliquum uite S. Henrici usque ad felicem exitum MXXIu. 82
    uITA S. HENRICI auctore Adelboldo. 87
    Auctoris proemium. 89
    Annus Christi 1002, S. Henrici imperantis I. 90
    Annus Christi 1003, Henrici imperantis II. 98
    Annus Christi 1004, Henrici imperantis III. 102
    Ad sequentem uitam premonitio. 109
    S. HENRICI uITA ALTERA auctore anonymo. 109
    CAPUT PRIMUM.---S. Henrici in imperium successio, Wolfgandi apparitio, munificentia in ecclesias, uictoria de Sclauis, et restauratio episcopatus Merseburgensis. 109
    CAP. II.---Fundatio Ecclesie Bambergensis, synodi ad eam spectantes, eiusque a summo Pontifice approbatio. 114
    CAP. III.---Brunonis in sanctum fratrem odium, S. Cunegundis innocentia; sanatio calculi in Monte Cassino et causa claudicationis S. Henrici. 120
    CAP. Iu.---Aduentus Benedicti PP. uIII in Germaniam; sancti peregrinatio Cluniacum, eius pro ecclesia et imperio gesta, felicissimus obitus et de eodem mira uisio. 124
    Ad librum Miraculorum obseruatio preuia. 127
    Miracula S. Henrici. 130
    Appendix ad Acta S. Henrici. 139
    CAPUT PRIMUM.---De diplomatibus ex data uita huc reiectis. 139
    CAP. II.---De recentiori per S. Henricum Ecclesie Bambergensis patrocinio. 144
    CAP. III.---De S. Henrici Manto, ut uocant, Bamberge in Ecclesia Imperiali asseruato. 158
    CAP. Iu.---De celeberrima Cruce, aliisque S. Henrici apud Bambergenses sacris cimeriis. 155
    CAP. u.---De S. Henrici hodierna gloria in annua Bambergensi solemnitate per totum occiduum, catholico more, festiue produci solita in officio pietatis, templisque et sacellis Sancto electis. 175
    § I. Preuius ad festiuitatem apparatus. 175
    § II.---Eiusdem institutio et continuatio. 177
    § III.---Incrementum anni huius MDCCXXIII. 179
    § Iu.---Innouatum de S. Henrico pietatis officium. 181
    § u.---Templa et sacella in honorem S. Henrici et S. Cunegundis erecta, preter illud de quo superius num. 18, inter miracula. 187
    Ad Acta sancti Henrici additamentum. 188
    uITA SANCTAE CUNEGUNDIS IMPERATRICIS ET uIRGINIS. 197
    Obseruationes preuie ubi de sancto Henrico imperatore  eius coniuge. 197
    Incipit uita sancte Cunegundis. 205
    Bulla Innocentii III de canonizatione sancte Cunegundis. 219
    Ad uitam sancte Cunegundis additamentum. 223

SANCTI HENRICI LEGES ET CONSTITUTIONES. 223
    Leges Papienses. 225
    Responsio Imperatoris. 228
    Capitula. 229
    Constitutio Ariminensis. 229
    Sententia de coniugio clericorum. 231
    Pactum cum Benedicto uIII. 233
    DIPLOMATA ECCLESIASTICA. 237
    I.---Preceptum Henrici Germanie regis cenobitis Remigianis concessum. 237
    II.---Rex Henricus II donat Godehardo abbati Niederaltacensi aream Ratisbone sitam. 239
    III.---Rex Henricus II donat monasterio Tegernesensi aream Ratisbone sitam. 240
    Iu.---Rex Henricus donat regie capelle ueteri a se restaurate uillam sui iuris Duueninga cum eiusdem pertinentiis. 240
    u.---Rex Henricus II donat episcopo Brixinensi aream Ratisbone sitam. 241
    uI.---Mundiburdium regis Henrici II monasterio inferiori concessum. 242
    uII.---Rex Henricus donat collegiate ad ueterem capellam Ratisbone uillam Walching in pago Nordgow sitam. 243
    uIII.---Rex Henricus II donat episcopo Brixinensi uillam Teign prope Ratisbonam. 244
    IX.---Henrici II regis preceptum per quod Burchardo Wormatiensi episcopo attribuit omne predium quod Otto dux in ipsa ciuitate obtinebat. 245
    X.---Henrici II regis preceptum per quod regium bannum concedit Wormatiensi Ecclesie in silua Forchahi. 245
    XI.---S. Henrici priuilegium domne Godesdhiui Herifurdensis monasterii abbatisse concessum. 246
    XII.---S. Henrici priuilegium pro Noua Corbeia. 247
    XIII.---S. Henrici priuilegium pro Ecclesia Paderbornensi. 248
    XIu.---S. Henrici priuilegium pro eadem ecclesia. 249
    Xu.---S. Henricus Sigifredo episcopo Parmensi abbatiam Nonantulanam largitur. 250
    XuI.---S. Henrici priuilegium pro Ecclesia Hamburgensi. 250
    XuII.---Diploma S Henrici regis Romanorum pro parthenone Mulenbechano, quo priuilegia eidem ab Arnulfo et Ottone II imperatoribus concessa confirmat, liberam eligende abbatisse potestatem tribuit. 251
    XuIII---S. Henricus imperator confirmat possessiones monasterii S. Bauonis Gandensis, ordinis S. Benedicti. 252
    XIX.---Diploma regis Henrici II, concedentis Adalberoni comiti bannum super agrestes feras. 254
    XX.---S. Henrici priuilegium Frederune abbatisse concessum. 255
    XXI.---Diploma S. Henrici Keminudensi uirginum monasterio concessum. 256
    XXII.---S. Henricus Ecclesie Comensis priuilegia confirmat et possessiones auget. 257
    XXIII.---S Henrici diploma per quod predium Pipinesdorff Ecclesie Wormatiensi liberaliter confert. 258
    XXIu.---Super emunitate. 259
    XXu.---Rex Henricus donat ueteri capelle quoddam sui iuris predium in Nortgowe, et quidquid in duabus uillis Durnin et Mantalani possidebat. 260
    XXuI.---Rex Henricus II donat monasterio inferiori predium in curtibus Ratisbone, id est in Regensburger Burgfrieden. 260
    XXuII.---Monasterium Steinense. ex Duellio translatum, ab Henrico II RR. dotatur et Ecclesie Bambergensi subiicitur. 261
    XXuIII.---S. Henricus imperator confirmat fundationem collegii canonicorum in ecclesia S. Crucis Leodii, facta per Notgerum episcopum Leodiensem. 264
     XXIX.---S. Henricus predia quedam donat monasterio Altahensi, petente Godehardo abbate. 265
    XXX.---S. Henricus II imperator innouat predecessorum immunitates et priuilegia, monasterio S. Maximini concessa. 266
    XXXI.---S. Henricus Ecclesie Comensis priuilegia confirmat et possessiones auget. 267
    XXXII.---S. Henrici II preceptum, per quod uniuersas Ecclesie Wormatiensis possessiones eidem confirmat aliasque superaddit. 268
    XXXIII.---S. Henricus III imperator B. Notgero Leodiensi episcopo eiusque successoribus confirmat abbatias et ecclesias collegiatas, Lobiensem, S. Huberti, Broniensem, Gemblacensem, Fossensem, Maloniensem, Namurcensem, Dionantensem, Eichensem, Mechliniensem, Tungrensem, Huiensem et Traiectensem. 269
    XXXIu.---Henricus II Germanie et Italie rex, sub suo mundiburdio suscipit Landulphum Cremonensem episcopum. 271
    XXXu.---S. Henricus II imperator monasterio Steinensi donat locum Kircheim. 271
    XXXuI.---Diploma S. Henrici II imperatoris quo Ecclesie metropolitane Cameracensi ac Herluino episcopo eiusque successoribus donat comitatum Cameracensem. 273
    XXXuII---Littere S. Henrici de erecto ab se episcopatu Bambergensi. 273
    XXXuIII.---S. Henricus II imperator benefacit Thorensi uirginum nobilium canonicarum collegio ad Mosam, petente Notgero Leodicensi episcopo. 275
    XXXIX.---Henricus II imperator donat abbatiam Kitzengensem archiepiscopatui Bambergensi. 275
    XL.---Fundatio Henrici sancti imperatoris super Furth, Francofurti in comitiis. 276
    XLI.---Rex Henricus II quemdam sue proprietatis locum Pferingun dictum, in pago Chelesgouue, et in comitatu Berengeri comitis situm ad stipendium canonicorum in episcopali sede Babenbergensi a se erecta Deo seruientium una cum omnibus eius pertinentiis siue adherentiis, uidelicet uicis, uillis, ecclesiis, seruis et ancillis, areis, edificiis, terris cultis et incultis, uiis, inuiis, exitibus et reditibus, quesitis uel inquirendis, siluis, forestibus, saginis, uenationibus, aquis, piscationibus, molis, molendinis, rebus mobilibus et immobilibus, ac ceteris omnibus, que rite scribi aut appellari possunt quouis modo, utilitatibus donat atque proprietat omnium contradictione remota, ea ratione, ut predicti canonici liberam dehinc habeant potestatem, eumdem locum Pferingun cum omnibus appenditiis suis tenendi, possidendi, uel etiam sibi commodum aduocatum super loco dicto eligendi, seu quidquid illis libeat, inde faciendi. 277
    XLII.---Rex Henricus abbatiam sui iuris seu ueterem capellam in proprium dat Ecclesie Babergensi a se erecte. 278
    XLIII.---S. Henrici preceptum, per quod Ecclesie Wormatiensi attribuit quidquid Bacelinus comes in beneficium possedit. 278
    XLIu.---Diploma Henrici II imperatoris quo Ecclesie Wirceburgensi tradit Meinungen et Walldorf pro aliis bonis in pago Ratenzgau nouo Bamburgensi episcopatui permissis. 279
    XLu.---S. Henrici priuilegium pro Ecclesia uicentina. 280
    XLuI.---S. Henricus imperator Baldrico episcopo Leodicensi, et Baldrico comiti dat bannum bestiarum in siluis quas possidebant. 281
    XLuII.---Rex Henricus II donat monasterio Niederaltacensi ecclesiam parochialem in Mundraching cum decimis, et mansum ibidem, tres mansos in Siftenkofen, et molendinum in Mangolting. 282
    XLuIII.---Rex Henricus II donat monasterio Prul prope Ratisbonam mansum regalem in uilla Genstall. 283
    XLIX.---Rex Henricus II donat Ecclesie Bambergensi locum Lichtowa in pago Nordgow situm. 284
    L.---S. Henrici preceptum pro Ecclesia Cremonensi. 285
    LI.---Preceptum Henrici II regis pro abbatia Classensi sancti Appollinaris. 286
    LII.---S. Henrici priuilegium Godehardo abbati concessum. 287
    LIII.---S. Henrici priuilegium pro eodem. 288
    LIu. Ecclesie Nordhwald site in eremo multa predia confert. 288
    Lu.---Rex Henricus II donat Parthenoni Obermunster per ipsum a fundamento perfecto et in presentia sua 17 Apr. consecrato quamdam sui iuris curtem Salach. 289
    LuI.---Henricus II rex predium Tharissa Ecclesie Bambergensi donat. 290
    LuII.---S. Henrici priuilegium pro Ecclesia Altahensi. 291
    LuIII.---S. Henrici imp. diploma datum pro monasterio  Tegernseensi. 292
    LIX.---S. Henrici diploma per quod integrum comitatum in pago Lobedengouue reliquis Ecclesie Wormatiensis ditionibus adiicit. 293
    LX.---S. Henrici priuilegium pro ecclesia Paderbornensi. 293
    LXI---Traditio Henrici regis. 294
    LXII.---Traditio Henrici regis de foresti Zunderenhart. 295
    LXIII.---Traditio Henrici II regis de Lupence Marca. 296
    LXIu.---Henrici regis preceptum, per quod Wormaticensem Ecclesiam inter et cenobium Laurisheimense controuersiam, ratione forestis Odenwalt dirimit. 297
    LXu.---Abbatia Florinensis, que est benedictinorum in diecesi Leodiensi, a Gerardo Cameracensi et Atrebatensi episcopo fundata, confirmatur diplomate S. Henrici. 298
    LXuI.---Imperator Henricus donat Ecclesie Bambergensi locum Irusing in pago Kelesgowe et in comitatu Ottonis de Wittelspach situm. 299
    LXuII.---S. Henrici priuilegium pro monasterio S. Benedicti Montis Casini. 300
    LXuIII.---S. Henricus Ecclesie Bergomensis, a Reginfredo episcopo male habite, possessiones et priuilegia confirmat. 302
    LXIX.---S. Henricus Ecclesie Paderbornensi curtem Berneshuson concedit. 303
    LXX.---S. Henricus Ecclesie Paderbornensis priuilegia et possessiones confirmat. 304
    LXXI.---S. Henricus, Petro episcopo et abbati S. Michelis in Porcariana, bona sua et iura confirmat, anno 1013, post profligatum Arduinum Italie regni inuasorem; uel certe anno 1014, ante Pascha, quo die acceptis a Romano pontifice imperii insignibus, cepit esse imperator. 305
    LXXII.---Henrici II imperatoris diploma pro monasterio S. Saluatoris Fontane Taonis. 306
    LXXIII.---Henricus II Germanie rex Arimannis Mantuanis priuilegia confirmat. 307
    LXXIu.---S. Henricus Ecclesie Hamburgensis priuilegia confirmat et auget. 309
    LXXu.---S. Henricus Taruisine Ecclesie priuilegia confirmat. 310
    LXXuI.---S. Henricus Petro episcopo Nouariensi iura Ecclesie sue restituit, ab Arduino marchione ablata. 311
    LXXuII.---S. Henricus Ecclesie Sauonensis possessiones confirmat et auget. 313
    LXXuIII.---Henricus, intuitu Ardemani episcopi, Sauonensium possessiones confirmat. 314
    LXXIX.---S. Henrici priuilegium pro monasterio SS. Petri, Laurentii et Columbaniquod uocatur Bromiades 314
    LXXX.---S. Henrici preceptum per quod Wormatiensem Ecclesiam aduersus iniquas comitum prouincialium impetitiones tuetur. 316
    LXXXI.---Littere S. Henrici quibus abbatiam de Schwarzach tradit possidendam Werenhario episcopo Argentinensi et successoribus eius. 317
    LXXXII.---S. Henrici sententia contra comites et marchiones Estenses, ipsius imperio obtemperare recusantes. 318
    LXXXIII.---S. Henricus imperator donat abbatie S. Michelis predia quedam extra urbem Bambergensem sita. 320
    LXXXIu.---S. Henricus abbatie S. uitoni possessiones confirmat. 321
    LXXXu.---Confirmatio iurium ac priuilegiorum asceterii sacrarum uirginum Lucensium S. Saluatoris, facta Alperge abbatisse ab S. Henrico inter Augustos primo. 322
    LXXXuI.---S. Henrici preceptum, quo Ecclesie S. Alexandri Bergamensi restituit comitatum Alamanni, cuius Atto comes ecclesiam illam heredem instituerat. 323
    LXXXuII.---S. Henricus Bernardo comiti Parmensi curtis Neroniane possessionem asserit. 323
    LXXXuIII.---S. Henricus Ecclesie Paderbornensi curtem Houstide donat. 325
    LXXXIX.---Comcambium Henrici II imperatoris cum Bobbone abbate. 325
    XC.---Imperator Henricus donat Ecclesie Bamberg duo loca Schwarzenfeld et Weilendorf in pago Nordgow. 326
    XCI.---S. Henricus Alberico episcopo Comensi curtem seu uillam Barzanorum olim Berengarii et Ugonis, Sigifredi comitis filiorum, et Cesaree maiestati rebellium largitur. 326
    XCII.---S. Henricus Ecclesie Paderbornensi predia quedam donat. 328
    XCIII.---S. Henricus Ecclesie Paderbornensi curtem Moronga largitur. 329
     XCIu.---Item curtem Bemeshusen. 330
    XCu.---Item possessiones Haholdi comitis defuncti. 331
    XCuI.---Item predia nonnulla. 332
    XCuII.---S. Henricus II imp. Popponi de immunitate Ecclesie Treuirensis cauet. 333
    XCuIII.---Preceptum S. Henrici II imperatoris Werenherio episcopo Argentino concessum. 334
    XCuIII bis.---S. Henricus Ecclesie Paderbornensi abbatiam Helmwardeshusen concedit. 335
    XCIX.---Diploma S. Henrici pro abbatia S. Petri de Piro. 335
    XCIX bis.---Fundatio collegiate ecclesie Prumiensis firmata auctoritate Henrici II imp. 337
    C.---S. Henricus II imp. Popponi et Ecclesie Treuirensi confert curtem confluentiam cum omnibus pertinentiis. 338
    CI.---S. Henricus ecclesie Paderbornensi predium quoddam donat. 339
    CII.---S. Henricus imperator, Aquisgranense canonicorum S. Adelberti collegium fundat ac dotat. 340
    CIII.---S. Henricus imperator possessiones abbatie sancti Gisleni in Hannonia confirmat, Gerardo I, Cameracensi episcopo, et Reginero Iu Hannonie comite, postulantibus.
    CIu.---Imp. Henricus donat locum Berga.
    Cu.---S. Henrici diploma, quo monasterio Tegernseensi duos regales mansos, in Liupana seu Luben sitos, condonat. 343
    CuI.---Priuilegium imperatoris Henrici pro duobus mansis sitis iuxta Liupana. 344
    CuII.---S. Henrici priuilegium pro Ecclesia Mimigardefordensi. 345
    CuIII.---S. Henricus Ecclesie Paderbornensi abbatiam Sceldice donat. 346
    CIX.---Item quamdam nostre proprietatis forestim. 346
    CX.---S. Henricus imperator monasterio Farfensi S. Marie res nouiter ab ipsis monachis acquisitas, quarum nomina recensentur suo diplomate confirmat. 347
    CXI.---S. Henricus Godehardo abbati Altahensi predia quedam confert. 349
    CXII.---Concessio Henrici II imp. de moneta et mercatu. 350
    CXIII.---S. Henricus Ecclesie Paderbornensi curtem Hammonstedi donat. 350
    CXIu.---Item quamdam nostre proprietatis forestim. 351
    CXu.---Preceptum Henrici imperatoris pro abbatia Pratalie. 352
    CXuI.---Preceptum domni Henrici imperatoris Augusti, quo predium Butenhart Hilderado abbati Prumiensis monasterii concedit. 353
    CXuII.---Immunitas Henrici II imperatoris. 354
    CXuIII.---S. Henricus Ecclesie Paderbornensi predia quedam confert. 356
    CXIX.---S. Henricus confirmat monasterio Sancti Emmerammi omnia bona generatim, ablata episcopo aliisque alienandi lacult te. 357
    CXX.---S. Henricus confirmat monasterio Sancti Emerammi traditionem curtis Ruite  factam a comite Warmundo. 357
    CXXI.---S. Henricus confirmat monasterio Sancti Emmerammi curtem Eiterhouen. 358
    CXXII.---S. Henricus donat monasterio superiori duas terras  intra et extra menia ciuitatis Ratisbonensis uersus meridiem. 359
    CXXIII.---S. Henrici diploma concessum Amato II archiepiscopo Salernitano, per quod ei confirmat omnia iura. 360
    CXXIu.---S Henricus D. Romualdo, Eremitarum Camaldulensium conditori, abbatiam S. Benedicti in Alpibus ad Bifurcum sitam confirmat. 362
    CXXu.---S. Henrici priuilegium pro monasterio S. Sophie Beneuentano. 363
    CXXuI.---Scrittura di Arrigo santo indiritta a papa Benedetto a fauore della badia di Monte-Casino. 366
    CXXuII.---S. Henricus II imp. Ecclesie Lambergensi donat predium Hormunze in archidiecesi Treuirensi, quod a Poppone archiepiscopo acceperat. 366
    CXXuIII---S. Henricus II imp. monasterio Epternacensi confirmat ius monete. 367
    CXXIX.---S. Henricus II imp. 6650 mansos ab abbate S. Maximini in beneficium accipit, quos Ezzoni comiti Palatino et Henrico duci, nec non Otthoni comiti beneficiauit. 368
    CXXX.---S. Henrici II imperatoris diploma pro abbatia Mosomagensi. 371
    CXXXI.---S. Henricus Ecclesie Pergamensis, petente  Ambrosio episcopo, priuilegia confirmat. 374
    CXXXII.---Preceptum S. Henrici imperatoris Degenhario abbati Morbacensi concessum.---Monasterii priuilegia et ius eligendi abbatis confirmat. 375
    CXXXIII.---S. Henrici imp. preceptum, per quod graui dissidio inter Wormatiensem Ecclesiam et Lauritheimense cenobium suborto finem imponit. 376
    CXXXIu.---S. Henricus Ecclesie Paderbornensi predium Steini donat. 377
    CXXXu.---S. Henrici priuilegium pro eadem Ecclesia. 378
    CXXXuI.---S. Henricus Paderbornensi Ecclesie predia quedam confert. 379
    CXXXuII.---Decretum S. Henrici II imperatoris. 380
    CXXXuIII.---Traditio Henrici II imperatoris. 381
    CXXXIX.---S. Henricus Ecclesie Nouariensis priuilegia et possessiones confirmat et auget. 382
    S. HENRICI CONCIO habita in concilio Francfordiensi, pro constitutione episcopatus Bambergensis, anno 1006 celebrato. 383

THANGMARUS PRESBYTER HILDESHEIMENSIS.
    uITA S. BERNWARDI EPISCOPI HILDESHEIMENSIS. 385
    Monitum. Prologus Thangmari presbyteri in uitam sancti Bernwardi episcopi et confessoris. 394
    Incipit uita Bernwardi episcopi et confessoris. 393
    APPENDIX.---MIRACULA SANCTI BERNWARDI. 435

ALPERTUS SYMPHORIANI METENSIS MONACHUS.
    Notitia. 443
    DE EPISCOPIS METENSIBUS LIBELLUS. 445
    DE DIuERSITATE TEMPORUM LIBRI DUO. 451
    Prologus. 451
    Epistola domni burchardi episcopi. 451
    LIBER PRIMUS. 453
    I.---Wicmannus et Baldericus summis opibus inter se de potentatu contendunt. 453
    II.---De Castello Adele incenso, et eiusdem moribus.
    III.---De moribus Liutgarde. 453
    Iu.---De obitu Ottonis et dolis Baldrici. 456
    u.---De Henrico rege. 456
    uI.---De uiso comete, et fame et mortalitate. 457
    uII.---De Wecclino apostata. 457
    uIII.---De aduentu Nordmannorum. 457
    IX.---De secundo aduentu Nordmannorum. 458
    X.---De portu Traiectensi incenso. 459
    XI.---De beato Ansfrido comite. 460
    XII.---Quomodo Ansfridus comes episcopus efficitur. 461
    XIII.---uersus de eadem re. 461
    XIu.---De Cecitate et monachica uita et eleemosina Ansfridi. 462
    Xu.---Cur Ansfridus infirmos non curaret. 463
    XuI.---De obitu Ansfridi episcopi. 464
    XuII.---De obtrectatoribus Ansfridi episcopi. 465
    XuIII.---Item de quodam obtrectatore. 465
    LIBER SECUNDUS. 465
    I.---De simultate Buldrici et Wicmanni. 465
    II.---De castello Wicmanni a Baldrico expugnato, et de Munna munita. 467
    III.---De Aspola ab Adelboldo episcopo obsessa. 468
    Iu.---De pace inter Baldricum et Wicmannum facta. 469
    u.---Oratio Adele uxoris Baldrici. 469
    uI.---De prefectura Baldrico tradita. 470
    uII.---De reconciliatione Adelboldi episcopi et Wicmanni. 470
    uIII.---De sententiis inter eos collatis. 471
    IX.---De dolis Wicmanni. 472
    X.---De exercitu in Bratuspantes misso et capto Baldrico. 474
    XI.---De Geuehardo, et Baldrici redemptione. 474
    XII.---De nece Wicmanni. 475
    XIII.---De Ubladio destructa. 476
    XIu.---De Ruodoldo rege Burgundionum. 478
    Xu.---De Munna clam tradita. 479
    XuI.---De expulsione Baldrici et Munna destructa. 479
    XuII.---De questione habita cum Baldrico de morte Wicmanni. 480
    XuIII.---Quomodo Geuehardus in mortem ductus est 480
    XIX.---De eclipsi lune et solis, et uiso comete. 481
    XX.---De Meriwido a Frisiis obtenta, et de Tielensibus. 481
    XXI.---De bello contra Frisios adhibito. 482
     XXII.---De clerico Iudeo facto. 484
    XXIII.---Scripta ipsius apostate. 484
    XXIu.---Henrici epistola ad Wecelinum. 485

BURCHARDUS WORMATIENSIS ECCLESIAE EPISCOPUS.
    PROeMIA.---Notitia historica et litteraria. 491
    De collectione Burchardi. 497
    uITA BURCHARDI EPISCOPI. 505
    Monitum. 505
    Prologus. 507
    BURCHARDI EPISTOLA AD ALPERTUM. 535
    BURCHARDI DECRETORUM LIBRI uIGINTI. 537
    Prefatio. 539
    Index singulorum librorum. 539
    Index capitulorum libri primi. 541
    DECRETORUM LIBER PRIMUS.---DE PRIMATU ECCLESIAE. 549
    Index capitulorum libri secundi. 617
    DECRETORUM LIBER SECUNDUS.---DE SACRIS ORDINIBUS. 625
    Argumentum libri.---Liber hic ordinationem, congruentem dignitatem, uite qualitatem, officia, ministeriaque presbyterorum, diaconorum, reliquorumque ordinum ecclesiasticorum complectitur. 625
    Index capitulorum libri tertii. 665
    DECRETORUM LIBER TERTIUS---DE ECCLESIIS. 673
    Argumentum libri.---Liber hic de diuinarum domorum institutione, cultu et honore, de decimis et oblationibus, deque iustitiis singulorum tractat; quique libri in sacro catalogo recepti, qui reiecti et apocryph sint, ostendit. 673
    Index capitulorum libri quarti. 725
    DECRETORUM LIBER QUARTUS.---DE SACRAMENTO BAPTISMATIS ET CONFIRMATIONIS. 727
    Index capitulorum libri quinti. 749
    DECRETORUM LIBER QUINTUS.---DE SACRAMENTO CORPORIS ET SANGUINIS DOMINI. 750
    Argumentum libri.---Liber hic que ad sacramentum Eucaristie spectant plenissime tractat, adeo ut nichil quod ad hunc rem attinet requiras. 751
    Index capitulorum libri sexti. 763
    DECRETORUM LIBER SEXTUS.---DE HOMIC. 763
    Argumentum libri.---Liber hic de homicidiis sponte et non sponte commissis, de parricidiis, de fratricidiis, de illis qui uxores legitimas et seniores suos interficiunt, et de cede ecclesiasticorum tractat, queque singulis hisce homicidii generibus sit penitentia iniungenda, ostendit. 763
    Index capitulorum libri septimi. 777
    DECRETORUM LIBER SEPTIMUS.---DE INCESTU. 779
    Argumentum libri.---Libro hoc de incesta consanguinitatis copulatione agitur, et in quo gradu coire dirimi que coniugia debeant, queque pro ratione delicti incesto pollutis penitentia iniungi debeat, ostenditur. 779
    Sequitur figura sancti Isidori episcopi de septem gradibus consanguinitatis. 788
    Index capitulorum libri octaui 788
    DECRETORUM LIBER OCTAuUS.---DE uIRIS AC FEMINIS DEO DICATIS. 791
    Argumentum libri.---Libro hoc de uiris et feminis, qui, Deo dicati, sacrum propositum reliquerunt deque eorumdem penitentia tractatio instituitur. 791
    Index capitulorum libri noni. 811
    DECRETORUM LIBER NONUS.---DE FEMINIS NON CONSECRATIS. 815
    Argumentum libri.---Libro hoc de uirginibus et uiduis Deo non sacratis, de earum raptoribus, penaque iis imponenda, de legitimo matrimonio, de illegitimo concubitu eiusque penitentia tractatur. 815
    Index capitulorum libri decimi. 831
    DECRETORUM LIBER DECIMUS.---DE INCANTATORIBUS ET AUGURIBUS. 831
    Argumentum libri.---Libro hoc de incantatoribus, de auguribus diuinis, sortilegis et uariis illusionibus demonis de maledicis, contentiosis, conspiratoribus deque singulorum penitentia tractatur. 843
    Index capitulorum libri undecimi. 853
    DECRETORUM LIBER UNDECIMUS.---DE EXCOMMUNICATIONE. 855
    Argumentum libri.---Libro hoc de excommunicatione, eiusque neglectu et contemptu, de furibus et predonibus, deque sacrarum edium insensoribus, ac depredatoribus agitur. 855
    Index capitulorum libri duodeicmi. 875
    DECRETORUM LIBER DUODECIMUS.---DE PERIURIO. 875
     Index capitulorum libri decimi tertii. 883
    DECRETORUM LIBER DECIMUS TERTIUS.---DE IEIUNIO. 883
    Argumentum libri.---Libro hoc de obseruatione utilitateque ieiunii maxime autem de ieiunio quadragesmali, quatuor temporum, aliorumque ab Ecclesia institutorum, et eorumdem uiolatoribus, agitur. 883
    Index capitulorum libri decimi quarti. 889
    DECRETORUM LIBER DECIMUS QUARTUS.---DE CRAPULA ET EBRIETATE. 889
    Argumentum libri.---Libro hoc de detestandis uitiis, crapula et ebrietate, tractatio instituitur, queque iis qui his ce uitiis implicantur pena iniungenda sit, docetur. 889
    Index capitulorum libri decimi quinti. 893
    DECRETORUM LIBER DECIMUS QUINTUS.---DE LAICIS. 895
    Argumentum libri.---Libro hoc de laicis omnis conditionis tractatio instituitur, tam de iis qui presunt, ut imperatoribus, regibus, principibus, quam his qui horum imperio subiecti sunt. 895
    Index capitulorum libri decimi sexti. 907
    DECRETORUM LIBER DECIMUS SEXTUS.---DE ACCUSATORIBUS ET TESTIBUS. 909
    Argumentum libri.---Libro hoc qualis iudex, accusatores et testes esse debeant, docetur, queque penitentia sit iudicibus qui ad gratiam iudicant, calumniatoribus et falsis testibus iniungenda. 909
    Index capitulorum libri decimi septimi. 917
    DECRETORUM LIBER DECIMUS SEPTIMUS.---DE FORNICATIONE. 919
    Argumentum libri.---Liber hic fornicationem et incestum diuersi generis complectitur, et que correctio, penitentiaque iis, qui his uitiis sunt inuoluti, debeatur, docet. 919
    DECRETORUM LIBER DECIMUS OCTAuUS.---DE uISITATIONE INFIRMORUM. 933
    Argumentum libri.---Liber hic infirmos a presbyteris uisitandos esse, et que ad hanc uisitationem requirantur edocet. 933
    Index capitulorum libri decimi octaui. 937
    Incipit liber decimus octauus. 937
    Index capitulorum libri dedecimi noni. 943
    DECRETORUM LIBER DECIMUS NONUS.---DE PeNITENTIA. 949
    Argumentum libri.---Liber hic Corrector uocatur et Medicus, quia correctiones corporum et animarum medicinas plene continet, et docet unumquemque sacerdotem, etiam simplicem, quomodo unicuique succurrere ualeat, ordinato uel sine ordine, pauperi, diuiti, puero, iuueni, seni, decrepito sano, infirmo, in omni etate et in utroque sexu. 949
    Index capitulorum libri uicesimi. 1013
    DECRETORUM LIBER uICESIMUS.---DE CONTEMPLATIONE. 1017
    Argumentum libri.---Liber hic Speculator uocatur. Speculatur enim de prouidentia et predestinatione diuina, et de aduentu Antichristi, de eius operibus, de resurrectione, de die iudicii, de infernalibus penis, de felicitate perpetue uite. 1017
    CONCILIUM IN SALEGUNSTAT HABITUM. 1057
    QUOMODO INITIANDA SIT SYNODUS. 1062
    APPENDIX AD BURCHARDUM. 1067
    STATUTA CANONUM DE OFFICIO SACERDOTUM. 1067
    Iacobi Basnagii obseruatio. 1067
    STATUTA CANONUM DE OFFICIO SACERD. 1067

ADELBOLDUS TRAIECTENSIS EPISCOPUS.
    Notitia historica. 1086
    Notitia historica et litteraria. 1086
    uITA S. HENRICI IMPERATORIS. 1091
    uITA SANCTAE WALBURGIS. 1091
    In opusculum subsequens B. P. Bernardi Pezii monitum. 1102
    LIBELLUS DE RATIONE INuENIENDI CRASSITUDINEM SPHERAE. 1103
    CHARTA de uassis siue fide addictis ecclesie et episcopo Traiectensi. 1107
    MUSICA. 1107

SANCTUS ROMUALDUS ABBAS.
    Notitia historica. Obseruationes Mabillonii. 1119
    uITA S ROMUALDI ABBATIS auctore S. Petro Damiani. 1125
    FRAGMENTUM EXPOSITIONIS PSALMI LXuIII. 1125




 FINIS TOMI CENTESIMI QUADRAGESIMI.

