

PATROLOGIAE TOMUS XXII.

S. HIERONYMI

TOMUS PRIMUS.


EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1845


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS XXII.


S. HIERONYMI



TOMUS PRIMUS.


EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1845


uolume title page
SANCTI EUSEBII

HIERONYMI

STRIDONENSIS PRESBYTERI

OPERA OMNIA

POST MONACHORUM ORDINIS S. BENEDICTI E CONGREGATIONE S. MAURI SED POTISSIMUM IOANNIS MARTIANAEI HUIUS ORDINIS RECENSIONEM, DENUO AD MANUSCRIPTOS ROMANOS, AMBROSIANOS, uERONENSES ET MULTOS ALIOS, NEC NON AD OMNES EDITIONES GALLICANAS ET EXTERAS CASTIGATA, PLURIMIS ANTEA OMNINO INEDITIS MONUMENTIS, ALIISQUE S. DOCTORIS LUCUBRATIONIBUS SEORSIM TANTUM uULGATIS AUCTA, INNUMERIS NOTIS, OBSERuATIONIBUS, CORRECTIONIBUS ILLUSTRATA STUDIO ET LABORE uALLARSII ET MAFFAEII uERONAE PRESBYTERORUM, OPERAM NAuANTIBUS ALIIS IN EADEM CIuITATE LITTERATIS uIRIS. EDITIO PARISIORUM NOuISSIMA EX SECUNDA AB IPSIS uERONENSIBUS EDITORIBUS CURIS POSTERIORIBUS ITA RECOGNITA, ATQUE EX RECENTIUS DETECTIS SIC DITATA UT PRAESENS EDITIO, AMPLITUDINE SOLA, CAETERIS OMISSIS EMENDATIONIBUS, PRAECEDENTES OMNES EDITIONES, ETIAM BENEDICTINAS, tertia parte seu triente materialiter superet, ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
uENEUNT 9 uOLUMINA 60 FRANCIS GALLICIS.

EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1845


ELENCHUS RERUM QUAE IN HOC uOLUMINE CONTINENTUR.

Epistola uallarsii Clementi XII Pontifici summo 	page u-uI
Prefatio generalis in tres partes diuisa. 	uII-LIu
Prefatio altera. 	LIII-XCII
uita S. Hieronymi. 	col. 5-169
uita alia S. Hieronymi auctore incerto. 	175-289
Epistole S Hieronymi in quatuor classes diuise secundum ordinem temporum 	235-1182
Quinta classis complectens sex epistolas, tres tempore, tres auctore spurias. 	1191-1224
Note Ioannis Martianei 	1225 1226





Main uolume text




[OPERA OMNIA S. HIERONYMI.]





SANCTISSIMO DOMINO NOSTRO CLEMENTI XII, PONTIFICI OPTIMO MAXIMO.

SANCTISSIME PATER,

Quam plane singulari existimatione ac felici, dum uixit, fortuna apud sanctissimos decessores tuos romanos pontifices usus est maximus iste ecclesiarum magister HIERONYMUS, tam prosperam apud TE hodie sortem habent eximii eius ingenii fetus, scriptiones iste, per quas TUO ille amplissimo nomini commendatus quodammodo reuiuiscit, et conspectus hominum alacrius subit. Cum enim Rome, que catholice religionis sedes est, Christi uestem  adolescens ac pene puer induisset, a Damaso deinde pontifice longe sanctissimo amorem tantum iniuit et gratiam, ut in Chartis Ecclesiasticis  adiutor ab illo adscitus, ipsius quoque nomine, Orientis, atque Occidentis synodicis Consultationibus responderet. Tum romane Ecclesie opinionem ita promeruit, atque animum deuinxit sibi, ut Damaso ad superos euocato, summo ipse sacerdotio dignus haberetur  consentiente in eius laudes Urbe uniuersa. Quod ille maximum inter homines decus ac dignitatem eremi silentio et latebris posthabere si maluit, eorum tamen qui deinceps obtinuerunt, utcumque latens fugere existimationem, aut carere obsequio non potuit;  Anastasii autem, cuius sepe laudes prosequitur, beneuolentiam usque adeo commodam expertus est, ut eo per amicos tantummodo deferente,  origeniane cause patroni, sui nempe hostes, damnati sint.  Pretereo Innocentii prolixissimam aduersus eum uoluntatem, datas utrinque amicissimas litteras, receptum contra factiosos homines patrocinio, quem ille incoleret Bethleemi locum, fugatas inde summa auctoritate uiolentas manus, denique prolata ad usque terrarum fines preconia: que sane fuerunt eiusmodi,  ut synodi mileuitane patres, datis S. pontifici litteris, unum nominarent honoris causa filium Innocentii Hieronymum; Gelasius uero, cum ille non ita pridem ad celos euolasset, in romano concilio proclamarit orbi uniuerso, Illa sentimus, que beatum Hieronymum sentire cognoscimus.  Iam uero quale tuum est, BEATISSIME PATER, hieronymiani nominis studium, quo decessores tuos, si recte mentem interpretor, non tam emularis, quam superas? Istud nimirum, quod eximia eius animi monimenta, quorum aliquando uirtute christiana res stetit, nouo cultu exornata in publicum ut ederentur, causa exstitisti nescio an dicam omnium maxima. Rei memoriam mihi quidem iucundissime, Hieronymo autem gloriose nunc repeto, BEATISSIME PATER, quando sub tui pontificatus initia, cui diuinitus muneri datus es, Roma iamiam profecturum me, ut comparatis ibi e uaticana presertim bibliotheca subsidiis, in patria commodius, huic quam parabam editioni manum admouerem, tuisque pedibus aduolutum apostolica benedictione prosequereris, ea clementia hortatus es ad laborem exantlandum, ut etiam nullam uolueris maturandi operis rationem a me pretermitti. uere autem dixero, non quo fecisse me putem aliquid imperiis tuis dignum, sed ut benignitati Tue totum referam, sicubi res nonnichil e sententia successisse uideatur: quod in arduo facinore pertentando, tui recordatione auspicii excitatus, si quid posse uiderer mihi, fuerim erecto animo periclitatus. Quanquam profecto, utcumque ad hec animum non adiecissem, PATER BEATISSIME, aliud est patrocinii genus, quod Hieronymianis lucubrationibus impertiris, meque in illis exornandis presidio recreet. Dico sanctissimam uite consuetudinem ac disciplinam, qua, summo quodam ac presenti suffragio, que Hieronymus ad elidendas uitiorum stirpes, animosque ad uirtutem arrigendos precepta dat, ita fide esse iubes, ut operosa imposterum nemini uideri possint, quorum in TE imaginem transfers numeris omnibus absolutissimam. Nam cum ad scientie ac pietatis  rationem spectet quidquid abs Hieronymo tractatum est, TE, MAXIME CLEMENS, finxit ipsa natura ad amplificandam sapientie gloriam, bonarumque artium fines, deferendos uirtuti honores et premia: maxime uero ad rerum gerendarum prudentiam, grauitatem, iustitiam, ceterasque dignas uirtutes sacrorum principe. Tuo consilio dudum imminuta sacrarum legum maiestas in pristinam dignitatem ac splendorem restituitur, redduntur ordini suo singule ecclesie partes, que antea uel collapse erant, uel labefacte, temporum molliuntur difficultates: tuaque uel in componendis grauissimis dissidiis summa ingenii dexteritas, uel in gerendis christiane reipublice negotiis par magnitudo animi summe potestatis amplitudini in omnium ore uersantur. Quod si de cultu pietatis sermonem conferam, hec porro nobilissime Corsinie tue gentis pene singularis est dignitas, pietatis laude ut excellat: que preclarissimis iamdiu olim exemplis conspicua, exinde ab Andrea illo, qui celos implet diuorum honoribus, presentibus studiis amplissimi tui ex fratre nepotis Nerii eminentissimi cardinalis cumulatissime decoratur.  Sed que tui, SANCTISSIME PATER, in hac laude sunt propria, dicendi uim omnem, nedum exornandi facile superant, insignia opera, nunquam interituris monimentis consignanda: in obeundis summi pontificatus officiis experrectus religiosi animi uigor, in subleuandis egenorum angustiis exprompta liberalitas, in sacris edibus reparandis, maxime uero ex integro erigendis magnificentia, egregium cunctis benefaciendi propositum, beneuolentia, humanitas, equitas, cetereque huiuscemodi laudes propemodum infinite, quas in hisce magni Hieronymi lucubrationibus, si a longe grauissimis rerum christianarum curis, ad illas aliquando conuertas oculos, quodam uelut in speculo necesse habeas intueri. Atque eo quidem fine, quantum ingenii tenuitas dedit, magnopere sum adnisus, ut natiua facie tuo se ipse sisteret throno Hieronymus, et que adeo temporum uitio manabant ulcera, uel cicatrice, uel splenio contexi; que multa deerant nobilissimo corpori membra, aut disiecta pridem collegi, aut in lapsum iam prona ultimum, fortune iniuriis preripui. Tu uero, BEATISSIME PATER, quando probe intelligis, non iam diuina ipsa monimenta, que et sponte complecteris, et suspicis imitatione, sed quam ego in illis expoliendis impendi operam, tuo proprie nomini ac patrocinio commendari; hanc ipsam, si quid auguror, benigno animo excipies: ac mihi studiisque meis, quam sperare ex benignitate tua licet, opem, promerente Hieronymo, non denagabis. Sic uouet apostolicam benedictionem supplex efflagitans,

SANCTITATIS TUAE, humillimus et obsequentissimus seruus ac filius,

DOMINICUS uALLARSIUS P. u.





Prefatio GENERALIS.

1. Hieronymi operum prestantia.---Maximus ecclesiarum magister Hieronymus, si uite disciplinam, uirtutum exempla, rerumque gestarum gloriam inspicias, totum longe lateque sui admiratione et cultu terrarum orbem impleuit: si decus eruditionis, et laudem, diuinique propemodum ingenii monimenta, nullus ferme est inter Ecclesie latine patres, qui tantam de se quantam ille sapientie famam reliquerit apud posteros. Exinde a quarto Christi seculo, quo medium preterlabente, figere stilum cepit, suisque animi fetibus iudicia hominum subiit, ad hanc usque etatem post fere quindecim seculorum decursus, primus adeo in exponendis Scripturis est habitus, ut nemo tamen in ceteris que ad illas pertinent disciplinis , eius prestantiam superauerit, pauci admodum attigerint. Neque enim, quod ceteris ferme usuuenit, unius ille gentis eruditione contentus, illam modo coluit, in quam primum incubuisset; sed post latinam in studiis litterarum industriam, quidquid bonarum artium docuit mater Grecia, quidquid Hebreorum, aliarumque ex Oriente gentium uetustissimarum linguis est proditum: inque his omnibus non sacra modo, sed etiam humana dogmata studiose assecutus, semper coniunxit, et monimentis amplissimis exornauit. Sunt adeo in omnium libris, qui deinceps sacris precipue litteris inclaruerunt, de illius eximia eruditione testimonia tam luculenta atque insignia, ut preclariora haud facile de alio quopiam inuenias, tot uero ac propemodum innumera, ut neminem fuisse existimem unoquoque seculo, qui laudem scientie aliquam obtinuerit, et Hieronymiani nominis splendore sibi famam non aucuparit. Quorum ego singulas auctoritates percensere si uelim, modum non teneam, et frustra sim: contra si aggrediar ipse solertissimum auctorem, post tanti nominis uiros, studiosis lectoribus commendare, nimium mihi fortasse uidear tribuere. Ecquis enim tandem est, qui illum uel ad sublimia impetu quodam se attollentem persequi mentis acie, uel in profunda penetrantem mysteria animo comprehendere, tanta iugiter disciplinarum uarietate circumfluentem explicare, denique sermonis dignitate atque elegantia pene singulari excultissimum representare se posse putet?

2. Noue editionis necessitas.---Sed neque istud propositum mihi est, hancque rem tantum attigi in speciem, ut ad ea que dicenda sunt, uiam munirem. Si enim quanto Scriptoris alicuius opera uel doctrine merito, uel nominis celebritate pluribus antecellunt, tanto maiori studio continuo est enitendum, ut quam perfectissime per hominum conatus licet, in lucem prodeant, nemo profecto sit eruditionis homo cupidus, qui hanc in primis magno Hieronymo impendi operam oportere equo animo non fateatur. Sit igitur de S. Doctore, deque ecclesiasticis precipue studiis bene meritus, qui eius opera tametsi haud fortassis male prius expolita incudi reddiderit. Quod si aliter illa se habeant, et uel temporum uitio, uel eorum, ceteroqui doctorum hominum culpa, qui in illis euulgandis, siue etiam exponendis prima fecerunt uestigia, siue, ut opinor, utrorumque, ab ea perfectione plurimum distent, que par  est illis, ne fructus lectu debitus intercipiatur: iam non parum utilem tulisse laboris fructum ille putandus sit, qui ad nouam ex integro editionem exornandam uires omnes contulerit, sed rem prestitisse que in usus cedat utilitatemque litteratorum, maxime necessariam Age uero editiones ad id usque temporis elaboratas inuenustas esse passim et mancas, facile quisquis intelliget, qui non plane oscitantem animum adiiciat. Cum sit enim utile imprimis et commodum, scripta penes se habere omnia simul collecta, que ab uno eodemque auctore profecta sunt, multa e contrario in hieronymianis desiderantur, eaque omnium fere prestantissima, que ex aliis iisque diuersi instituti libris repetere non sine graui temporis iactura, et comparare non sine magnis impensis necesse sit. Nihil dico de aliquot ineditis antea, quorum ab erasmiana collectione ad hanc usque diem nulla penitus accessere: siue quod illa in bibliothecis, in quibus maximo rei ecclesiastice et litterarum impendio latebant, non satis anxie fuerint conquisita, siue quod effugerint diligentiam. Enimuero ipsa que sepius recusa sunt, ac studiosorum teruntur manibus, labes deformant quamplurime: falseque lectiones, ac menda qua ueterum amanuensium, qua recentium criticorum occurrunt, que legentium profectui, quanto impedimento sint, ii probe norunt qui in eiusmodi studiis uersantur. Ad hec loci plerique difficiliores tenebris usque hodie obsidentur, pluresque alii lectorem in transuersum rapiunt, maxime cum fuerint, sintque adeo postrema hac etate homines haud illitterati, qui errores Hieronymo, quos ipse minime omnium admisit, audeant impingere, et nondum purgata culpa, imo sublata calumnia, doctorum uulgo fortasse imponat.

3. Quibus de causis nouam editionem aggrediamur.---Hec ego, ne quis me existimet, incommoda replicare ea causa, ut doctissimis uiris, qui in recognoscendis Hieronymi scriptis desudarunt, laudem imminuam, cum ante hos ferme septem annos admodum adolescens eorum lectioni totus incumberem, meo ipse periculo sum expertus. Sepe etiam cum doctis uiris, qui in hac ipsa urbe sunt magna mecum studiorum societate coniuncti, uerba faciens, quo pacto loci haud sane pauci restitui possent, defectusque suppleri, ut illis quidem uidebatur, non infeliciter indicaui. Hinc uero nouam editionem ut aggrederer, et que ad illam opus essent conferrem, adhortabantur: maxime cum deprehendissent, passim in Italie bibliothecis desiderari exemplaria eorum operum, que post Parisiensem PP. Benedictinorum editionem per ferme annos quadraginta nullibi recusa sunt; nec illa tamen ut absque examine ac studio describerentur, que sordida typographorum aliquot ignauia est, sustinerent. Tergiuersanti autem mihi, causasque nectenti ex causis, hoc ut ne facerem, occurrit illustrissimus ueronensis ecclesie archipresbyter Ioannes Franciscus Musellius, qui ad reliquas laudes eximiam ad promouendas litteras, atque aduersum litteratos fauorem ac benignitatem adiungit, tamque utile propositum in nichilum resolui minime passus, quidquid necesse esset, qua consilio, qua opibus, qua libris, qua auctoritate, prestiturum se ultro pollicitus, cepit continuo exhibere. Iussit ille mihi, et qua est humanitate uehementer etiam adhortatus est, in me curam omnem noue editionis adornande ut susciperem, tum ii, quorum intererat Hieronymum splendido ornatu prodire, uel quos aliqua rerum mearum cura tangebat, ne demandatam prouinciam respuerem, mihi magnopere auctores erant. Horum itaque hortatibus incitatus, maxime uero spe illectus presidii, ex quo futurum confiderem, ut non exiguum ad Ecclesiam bonasque litteras emolumentum, ad S. Patris uero doctrinam lux atque ornatus posset accedere, tantum onus, non meis certe par humeris, subire tamen alacri animo non dubitaui. Enimuero pro uirili studiosorum profectui occurrere est animus, quibus si opella hac nostra aliquid prodesse potuimus, libentissime deuouimus; sin minus, doctiorum hominum ingenia, ut meliora conferant excitauerimus.

4. Huiusce prefationis pars triplex.---Iam uero antequam dico, quid illud laboris sit, quod mihi in hac Sparta exornanda proposui, quedam enucleatius dicenda sunt de antiquitis collectionibus tum iis que in Mss. asseruantur, tum aliis multo insignioribus, que post typographicam artem prodierunt: notandumque paucis quid ante nos alii prestiterint. Ipsa deinde explicanda indoles Hieronymianorum operum, eorumque delibanda notitia, que reapse interciderunt: deque aliis pluribus agendum paulo fusius, que communi quidem iudicio putantur eamdem subiisse fortunam, minime uero nobis uidentur fuisse elucubrata. Hinc enim plus fortasse lucis accedet atque utilitatis editioni nostre, que totum quidquid Hieronymianum est, expendat et complectatur. Denique quibus nos simus auxiliis usi, quo proposito, quo ordine, quaue methodo in textu ac notis profecerimus, breuiter exponendum.



PARS PRIMA---In qua de Mss. deque editis collectionibus agitur singillatim.

5. Manuscripte Operum Hieronym. collectiones.---Id ferme est Hieronymianis scriptionibus peculiare, ut cum auidissime exciperentur, essent studiosi homines eo ipso tempore quo scribebantur, inscio auctore curarent sedulo, publicam in lucem ut ederentur. Epistola in nostra recensione XLuIII. ad Pammachium, quam pro suis contra Iouinianum libris S. Doctor inscripsit, hanc suorum ipse operum celebritatem in uulgus dum partim amicorum studiis, partim emulorum inuidie tribuit, luculentissime contestatur: Non sum, inquit, tante felicitatis, quante plerique huius temporis tractatores, ut nugas meas, quando uoluerim emendare possim. Statim ut aliquid scripsero, aut amatores mei, aut inuidi diuerso, quidem studio, sed pari certamine in uulgus nostra disseminant. Eodem alibi sensu, qui nec raro occurit, uel probat sua que scripserat, publici iuris ut fierent, uel  temerario editionis honore dolet uulgata. uide in hanc rem epistolam ad Desiderium  in hac editione XLuII. Sed illa pre reliquis notissima eaque rursum copiosior recensio est, quam Lucinii betici notariis ipse permisit. Opuscula mea, inquit, eidem Lucinio rescribens Epist. LXXI, n. 5, que non sui merito, sed bonitate tua, desiderare te dicis, ad describendum hominibus tuis dedi, et descripta uidi in chartaceis codicibus, ac frequenter admonui, ut conferrent diligentius, et emendarent. Ego enim tanta uolumina pre frequentia commeantium et peregrinorum turbis relegere haud potui. Hinc porro suppetunt hodienum Mss. codices, qui ad Hieronymi etatem proxime accedant, seculo nempe sexto, uel ineunti septimo adscribendi, cuius antiquitatis duo certe in ueronensi bibliotheca asseruantur, qui eiusdem, ut ita dicam, instituti opuscula complectuntur eo studio atque ordine, rerumque, ac lectionum delectu, quem superare in hac litterarum luce neoterici editoris diligentia uix possit. Interdum etiam eius, qui in illis recognoscendis industriam suam probauerat, calligraphi aut studiosi inscriptionem inuenimus, precipue ex monachorum cetu, quorum hoc ferme erat institutum, sanctorum patrum libros describere, eorumque editiones concinnare. Unam e multis, eamque omnium que occurrerint antiquissimam lubet exhibere. Est illa Ursicini cuiusdam nostre huius ueronensis ecclesie lectoris, quam ille paruo codici ex Hieronymianis lucubrationibus S. Pauli primi eremite uitam continenti, cum consulari etiam epocha apposuit, que annum designat quingentesimum decimum septimum. Nondum scilicet centum exacti anni erant a S. Doctoris morte, nec scio equidem, si alium quempiam tante uetustatis alicubi gentium sit inuenire. Huiusmodi autem est nota, quam ut eruditi seculi ingenio obsequar, prout illa se habet religiosissime represento. PER SCRIBTuS. CODIX HEC SuB DIE KAL. AuG. AGAPITO uCC INDI DECIMAE PER uRSICINUM LECT. ECCLESIAE uERONENSIS. Porro ex his qui in colligendis atque emendandis Hieronymi scriptis bene pre ceteris meruerunt, primas obtinet Cassiodorus, qui singula facile recognouit, inque armariis reposuit diligentissime. Nil ferme aliud loquitur totus ille de institutione diuinarum litterarum liber, quem ueluti ad instruendam patrum bibliothecam composuit. Sequiori euo plurimam a nobis gratiam inierunt Hieronymocentones multi, ac precipue Rabanus Maurus, qui integros eius libros totidem uerbis descripsit, eaque industria meliorem, sepe lectionem seruauit. Deinceps ut alia preteream studiosorum exempla, insigne illud est sub XI seculi finem Guigonis maioris Carthusie prioris u, quod ipse epist. ad Fratres Durbonenses narrat: Epistolas, inquit, B Hieronymi, quotquot potuimus undecumque quesitas, et pro concessa a Deo facultate, mendaciis expurgata, in unum grande uolumen redegimus, Abscidimus autem ab eis quasdam, quas uel ex aliorum doctorum scriptis, uel ex stili, sententiarumque distantia, titulo tanti uiri comperimus indignas. Quam ipse epistolam, ne sine rationabili causa apud imperitos suo uideretur numero minuisse. Hieronymianas elucubrationes, in uoluminis fronte iubet collocari. Secutis temporibus plures huiusmodi alias, quas manuscriptas editiones appellare liceat, passim inuenias in bibliothecis: certum quippe est, nullius auctoris tam obuios esse, quam Hieronymi Mss. post XII seculum libros, confluente in eius studium orbe propemodum uniuerso. Utinam uero amanuenses et critici non aliquid licentie in illis describendis sumpsissent sibi, neque pro reconditiori sensu proprium aliquando substituissent, aut glossas apposuissent ad libri album, que postea ueris expunctis lectionibus obtinuerunt.

6. Editio prima Rome.---Sed ut ad illas editiones ueniamus, que proprie typis excuse sunt, ab ipsis usque primordiis typographice artis inuenias prestantes aliquot uiros, qui illis adornandis magnopere desudarint. Cum uero innumere passim, et uario tempore, precipueque epistolarum, quibus opuscula admiscebantur, editiones prodierint, non singulas fastidiose recensere aut animus, aut opere pretium est; sed illas duntaxat, que cum aliquo sacrarum litterarum atque eruditionis compendio ad manuscriptorum adornate fidem, uel denuo recognite, non ex prioribus exscripte sunt. Principem locum Romana obtinet, quam anno MCCCCLXX, non ita pridem abs Theodoro Lelio Interamnensi, postea Taruisino Episcopo collectam, sub Paulo secundo ueneto Andreas Aleriensis Episcopus, et uaticane bibliothece custos elegantissime concinnauit. Eamdem et biennio antea, quod tamen rarissimo occurrit, inscriptam catalogi aliquot preferunt, nos in Nouariensi bibliotheca uidimus, et in Colbertina asseruari Simonius tradit. Editor de re litteraria optime meritus, qui in aliorum quoque auctorum recognitione se antea exercuerat, quid in hac Hieronymiana sibi negotii datum sit, quidue ipse consilii ceperit, in prefixa ad pontificem epistola declarat. Nuperrime, inquit, diui Hieronymi libellos, epistolasque perplures, mendose satis scriptas, et ex diuersissimis codicibus prius collectas in certum ordinem a doctissimo, et optimo patre Taruisino episcopo redactas, qui apud tuam sanctitatem, dum in mortalibus ageret, apocrisarii munus referendarii cum magna commendatione semper impleuit, amici quidam ad me delatas poposcerunt, ut mea diligentia emendatiuscule redderentur, quo minore difficultate legi possent. Atque id quidem multa se fide ac diligentia prestitisse in latino contextu profitetur. De hebreis autem uocibus que passim occurrunt, Missa, inquit, hebraica feci, recogitans in suo quemque uolumine illa esse, si licuerit et uoluerit, suppleturum. De Grecis uero continuo subdit, restabant cognitu necessaria in primis Greca, sine quibus, ut precipua fere latinorum uolumina, nullo modo huius sacratissimi doctoris legi scripta ad intelligendi profectum poterant. In his igitur nequaquam omittendis tum alios quosdam laude uiros et memoria dignos consului, tum cum primis meum doctissimum, humanissimumque Theodorum Gazam. Et paulo post, Absque Theodoro meo non magis quidquam aggredior, quam absque meo genio. Denique quod multa que Hieronymum auctorem non habebant, inseri conniuentibus oculis,  tolerauerit potius, quam consenserit, factum excusat, ut nonnullis amicorum seruiret. Prodiit, editio ex edibus maximorum, quorum sane plurimum laudanda est opera. Eam statim secute sunt alie multe, quin imo eodem anno 1470. Moguntie per Petrum  Scheffer de Gernsheim: tum uenetiis sexennio post Antonii Bartholomei studio: quam triennii interuallo sequitur alia Rome elegantissima, eaque rursum recognita per uen. uirum Georgium Laurentium de Herbipoli: deinde anno insequenti Parme, que omnium splendidissima editio est, auctior aliquot tractatibus et epistolis, et post quinquennium Norimberge: denique alie innumere, quas sedulo colligere nichil interest nostra. Unam modo addimus anni MCCCCXCuI, die uII Ianuarii absque loci nomine, aut editoris, que penes nos est, eaque utimur sepe, quod ex integro ad Mss. fidem, tametsi infinitis erroribus scateat, expressa uideatur.

7. Commentarior. aliorumque operum editiones antique.---Atque he quidem editiones non nisi Epistolas, et Tractatus recensent; Commentarios enim in Sacram Bibliam  primum e situ et squalore redemptos exhibet Norimbergensis editio anni 1477, et biennio post Coloniensis alia, tum ueneta anni 1498, quam Ioannes et Gregorius de Gregoriis excudere. Ceterum etiam hoc titulo: Expositiones in uetus et Nouum Testamentum, sed absque impressoris notatione, aut loci, aut tandem anni quo excusi sunt, duobus in folio tomis memorantur. His partes alie addi possunt Hieronymi operum, que seorsim, aliisque rursum in locis prodiere. Huiusmodi sunt ex Origene Homilie aliquot, et in-Canticum Canticorum anno 1475. Basilee, ut opinor, atque anno insequenti Norimberge: uite sanctorum patrum Aegyptiorum, atque eorum qui in Scythia, Thebaide, ac Mesopotamia morati sunt, ex quibus tamen non nisi tres ille notissime, Pauli, Malchi, et Hilarionis ex Auctoris nostri calamo profecerunt; que rursum editio occurrit quinquennio post, aliaque est, ut uidetur, uetustior multo sine typographi, anni, aut loci inscriptione. S. Pachomii regulam primum Rome edidit Achilles Statius an. 1575. Sed alia huiusmodi haud pauca uel seorsum, uel aliorum auctorum scriptis admixta labente seculo decimo quinto inueniuntur. Neque uero de Chronici editionibus quidquam attigimus, quas in prefatione eius libri singulas ab illa Bonini Mombritii ad postremam usque recensebimus.

8. Uniuerse imperfecte.---Porro neque per otium licet, neque opere est pretium editiones istas expendere, et uocare ad calculos. Doctis quidem uiris, ipsisque typographis, qui hanc sibi prouinciam susceperunt, laudem haud uelim inuideri; sed optandum fuisse aio, ut quemadmodum sumptibus non parcebant, ut de sacrarum litterarum studiosis bene quod poterant, mererentur, ita ex uariis archetypis lectiones expressissent, neque id sibi tantum negotii datum esse existimassent, ut sumpto in manus uno ueteri quod nancisci poterant exemplari, illud accurate redderent, aut si qua minus recte habere uiderentur, priuato iudicio, quodque peius est, inscio lectore, immutarent. Nam ita quidem usuuenit in latino contextu; in hebreis autem uerbis, quorum supplendum spatium uacat, minus peccatum est, quam in aliis que tamen raro occurrunt, que latinis litteris bono quidem consilio, sed mendosa lectione, representantur. Greca etiam uocabula conficta sunt passim ac deprauata.

9. Editio Desider. Erasmi.---Sed meliora forte ex eius etatis ingenio minime erant expetenda, que haud multo post, an scil. 1516. Erasmus Roterodamus impleuit. Hic non unius modo aut alterius libri, sed collectioni operum omnium adornande manum primus admouit, doctusque longo pridem usu ueterum scripta expolire, uariis conquisitis undecumque Mss. exemplaribus, singula recognouit, acri iudicio expendit, argumenta ad lucem tractatibus atque epistolis fenerandam prefixit, denique satis eruditis scholiis notisque illustrauit. Quin etiam que erant, ementito Hieronymo, innumera aliorum scripta germanis operibus admixta incredibili rei litterarie damno, primus ille submouit, non sine acri examine et censuris singulas fere lucubratiunculas breuiter atque erudite perstrinxit, tum personatos scriptores de nomine indicauit, aut certe iisdem cum Hieronymo auspiciis in medium procedere, et eodem cum illo utilare uetuit. Uniuersum opus in nouem in-folio tomos digessit, genuinas epistolas, atque opuscula tribus prioribus dedit, quarto adscititia: duobus aliis commentaria in prophetas omnes attexuit: septimum atque octauum, si in Ecclesiastem commentaria, atque ex hebraica ueritate Psalterium excipias, supposititia congeries accreuit: demum ultimo que ad noui Testamenti expositionem pertinent, falsa cum ueris simul immiscuit. Par fratrum Amerbacchiorum Bruno et Basilius, iuncto patre eorum Ioanne, symbolam tanto operi contulerunt, iique rursus fatentur ex animo, id negotii , quod aiunt, se confecisse; sed adiutos opera doctissimorum hominum, quos ex ommi Germania Ioannes acciuerat, et precipue Ioannis Reuclini, qui in hebraicis nonnulla reposuit, et Cononis Norimbergensis, qui in Grecis et Latinis pleraque castigauit, et Gregorii Reischii, denique Conradi Pellicani Rubenquensis, cuius auspicio potissimum res peracta est. Basilee primum typis Frobenianis editio hec prodiit, que plausibus eruditorum, sed eorum maxime qui ab Ecclesia romana desciuerant, ita excepta est, ut decennio post ab eodem Erasmo recognita ibidem, et Lugduni, et Parisiis, et Basilee tertium, atque alibi ad annum usque 1565. sepissime; quin etiam ante hos ferme quinquaginta annos Lipsie, tametsi Francofurti ad Menum inscribatur, recusa sit. Et nemo quidem ex eo labore laudem Erasmo debitam inuideret, si ab effreni illo, et proiecte temeritatis abstinuisset cacethe, carpendi sanctissimos Patres, ut sibi gloriam aucuparetur, quos sicubi etiam impense laudat, de industria facit, ut postea minus inuidiose et suimet cum laude magis  admordeat. Si in ferendis censuris, a sacrarum rerum iniuria temperasset, neque inanibus sepe coniecturis ita permiscuisset tum aliorum ueterum Patrum, tum Hieronymi scripta, ut nisi posteriorum theologorum contraiuissent studia, de ecclesiastica traditione uix certi aliquid ex eius sententia constitui posset.

10. Editio Mariani uictorii.---Sed preterea adeo non uisa est doctis uiris legitimam attigisse perfectionem erasmiana editio, ut non minus ecclesiastice doctrine, quam rei litterarie interesse arbitratus sit nouam adoriri Marianus uictorius Amerinus presbyter, postea Reatinus episcopus. Hic denuo conquisitis diligentissime per Italiam Mss. , et precipue Florentia et Brixia, ne dicam de Romanis, que presto erant, presidio et auspiciis immortalis memorie uiri cardinalis Moronii, cui primas laboris sui defert, quam susceperat sportam, ornauit satis. Tres priores tomos anno 1565. elegantissimis Manutii typis emisit; quos Pio Iu. inscripsit. Ex his (quam partem Hieronymianorum operum Erasmus proprie recognouerat, tot menda, totque hallucinationes, que partim imperitia, partim incuria irrepserant, sustulit, ut affirmare non dubitet, se loca plus minus mille et quingenta restituisse, que uel sua ille manu maculauerat, uel tempore corrupta, restituere ex rerum imperitia haud potuerat. In scholiis uero que ad calcem adiecit, copiose satis lectionum quas reposuit rationem, earumque uarietatem e Mss. edisserit, illustratque perplures locos qui sibi luce indigere uidebantur. Nec minori reliquos tomos diligentia prosecutus est, quos anno 1517 et insequenti uulgauit eiusdem Manutii prelo, et secutis pontificibus Pio u, et Gregorio XIII, dedicauit. Parem ex illis errorum multitudinem sustulisse se profitetur, pares ignorantias confutare, siue quod Amerbachii fratres iudicii admodum exquisiti non fuerint, siue qui illis operam suam commodabant, cum ab Erasmi filo ac mente discedere non liceret, rem perfunctorie obierint, ut sepe fit in iis que alieno nomine laborantur. Hec itaque editio, quanquam neque Erasmiana recensione copiosior sit, et nichil ferme distet ab illo ordine, est tamen illa multo accuratior, ipsis, qui hodienum superant, Erasmi patronis minime diffitentibus. Statim atque absoluta est, ubique locorum obtinuit, sepiusque repetita est uariis in locis: in primis Antuerpie an. 1578, ipsius uictorii secundis curis recognita, tum Parisiis anno insequenti, et 1602, et Colonie 1616, nec enim omnes instructo catalogo colligere est animus.

11. Eadem doctorum aliquot hominum accessionibus locupletata.---Que expendi paulisper meretur est Parisiensis altera anni 1623, cui uarie obseruationes emendationesque aliorum doctorum hominum accesserunt. Sunt autem huiusmodi. Difficilia Hieronymi loca per Franciscum a Messana illustrata. Ferdinandi uelosilli Lucensis epicopi aduertentie theologice, siue in S. Patris opera animaduersiones scholastice theologie. Frederici Morellii obseruationum, et emendationum diatriba. Lelii Episcopi Balneoregiani emendatio insignis Hieronimyani loci. Tum erudite Henrici Grauii in CII epistolas et librum de scriptoribus ecclesiasticis, nec non Frontonis Ducei Note, que philologica imprimis feliciter dicuntur expedire: denique Latini Latinii emendationes et coniecture ex eius bibliotheca adsciscuntur. Commentationes istas doctorum hominum, que supplementi quamdam uicem uictoriane diligentie prestare uise sunt, repetunt editiones alie intra uicennium Parisiis ac uenetiis recuse; sed Francofurtiensis, siue Lipsiensis illa, ante hos ferme quinquaginta annos elaborata, cuius supra meminimus, ipsi Erasmiano codici eiusque notis, et scholiis adtexuit, quam Fridericus Ulricus Callixtus, et Adamus Tribbechouius, qui operam suam commodarunt, in duodecim tomos partiti sunt.

12. Nihilominus in hebraicis potissimum falsa.---Collatis tot eruditorum hominum studiis, numeris tandem omnibus absolutam eorum operum editionem, si quis modo sibi persuadeat, quam longissime distet a ueritate. Ut enim cetera bene essent, que perperam multa sunt, precipuus tamen Hieronymiane lectionis fructus, isque lectu facilis peruersa hominum cura intercipiebatur. Dico hebraicarum uocum, quibus uniuersum Hieronymi opus tertio quoque uerbo distinguitur, lectionem antiquam, eamque latinis expressam litteris, pro qua recentiorem massorethicam continuo editores obtruderunt. Scitum inter utramque quantum intersit, et quanto interioris eruditionis et sacre doctrine damno mutatio isthec uertatur, cum neque S. Doctoris iudicium de uariis uocabulis hebraicis, ac scripture locis, neque ueterum grecarum translationum, quarum ille fragmenta subdit, conuenientia, neque tandem ipsas Iudaicas traditiones, opinionesque de hebraicarum uocum significatione, ac locorum scripture sententia, liceret sepe intelligere. Idque olim quidem doluerant doctissimi uiri Drusius et Morinus, quorum primus in Quest. Heb. l. III, c. 75: Dupliciter, inquit, erratum a nuperis correctoribus in Hieronymo, primum in eo quod characteribus hebraicis scripserint, que Hieronymus latinis scripserat: deinde quod mutata uetere lectione, pro ea nouam ac Hieronymo incognitam posuerint. Alter Exercit. Bibl. p. 108, imprudenter admodum hebraica nomina latinis litteris scripta, queritur fuisse sublata, et in eorum locum hebraica hebraicis litteris et rabbinicis punctis descripta reposita. Paria habet Isacus uossius de Sybillinis Orac. c. 16, aliique plures, quibus melior est menti sententia.

13. Editio PP. Benedictinorum siue D. Ioannis Martianei.---Huic proinde malo potissimum ut occurrerent celeberrimi Parisienses Monachi Benedictini e congregatione S. Mauri, quorum in restituendis sanctorum patrum scriptis nunquam satis laudari posset industria, duobus e suo cetu clarissimis alumnis Domno Ioanni Martianeo, et Domno Antonio Pougetio recognoscendi iterum ac restituendi hieronymiana opera prouinciam demandarunt. Martianeus, ut suscepte noue editionis periculum faceret eruditis, anno 1690, continuo  uulgauit Hieronymi Prodromum, quo epistolam ad Sunniam et Fretelam locis haud sane paucis restituit, in primis uero germanam antiquam uocum hebraicarum scripturam e Mss. expressit. Primus autem operum tomus anno prodiit 1693, grande uolumen, quod Diuina Bibliotheca inscribitur, antehac inedita, complectens translationes latinas ueteris ac Noui Testamenti cum ex hebreis, tum e grecis fontibus ab Hieronymo deriuatas. Equidem si Psalterium ex hebraica ueritate excipias, noua isthec uniuerse operum collectioni moles accreuit, sed puto ueteres editores, cum latina hec uersio locis non usque adeo multis a uulgata Bibliorum editione distet, eaque in omnium manibus sit, iungendam Hieronymianis lucubrationibus non existimarunt. Sed hac de re, deque ipso opere multa suo loco dicenda erunt in eius libri Prefatione, ne ab instituto diuagari nunc longius necesse sit. Post annos sex, nempe 1699, prodiit secundus tomus unius Martianei studio elaboratus, neque enim Pougetii, aut alterius meminit. Complectitur hic libros hebraicorum nominum, et locorum, questiones quoque hebraicas in Genesim, quibus duodeuiginti epistole ex iis quas Criticas uocant, subnectuntur, commentarium in Ecclesiastem, duasque Origenis homilias in Cantic. Canticorum, quas latine Hieronymus explicauit: denique appendicem, que supposititia quedam scripta, ut questiones in Regum et Paralipomenon libros, commentarios in Iobum, et breuiarium Psalterii, continet, ne de leuibus aliis scriptiunculis et epistolis dicam. Editor in Prolegomenis quod nouam hanc plane incongruam instituit disponendorum operum economiam, probare ex eo nititur quod Scripturarum, qui primus tomus est, reliquas Hieronymi scriptiones respondere, ad eumque referri ordinem prestet. Estne uero qui nesciat, epistolis illis ridicule admodum commentarii uices suppleri, quin imo incredibili confusione natiuum ordinem epistolarum commentariorumque preuerti! Sed hec quoque alibi. Tertius, exacto quinquennio siue anno 1704, lucem tomus aspexit, isque commentarios in sexdecim prophetas maiores nempe et minores complectitur, quibus epistola de Seraphim et calculo ad Damasum admixta est. Precipuam laudem ex eo meretur, quod asteriscos et obelos, quibus subinde opus suum S. Doctor notauerat, in aliis editionibus desiderabantur, ipse suis locis multos ex Mss. restituit. Quartus post biennium prodiit, duasque in partes dispertitur, quarum altera commentarios in Nouum Testamentum nouem epistolis criticis intermixtis, altera ceteras epistolas tractatusque, ordine, ut intendit, chronologico, sepius autem nullo, representat. Eidem anno debetur quintus, qui adscititia continet, preter pauculas accessiones ab Erasmiano codice ex integro exscriptus, quo itidem uniuersa collectio absoluta est.

14. Eius editionis precipua uitia.---Libros, quos ex heterodoxis Ioannes clericus, ex catholicis Richardus Simonius opposuerunt non replico, imo uero laudem, iterum dico et gratiam Martianei piissimi hominis, et in grecis, hebreisque litteris satis eruditi laboribus deberi uelim. Atque ipse quidem quos eius excuso errores, etiam libenti animo silentio premerem, nisi me institute recensionis necessitas cogeret, et preposterum illud partium studium, quo laborat certum hominum genus, ut quidquid ab uno aliquo cetu chartis illitum fuit, nefas ducant ullo pacto conuellere. : Qui Martianeam editionem errores obsident, ut de illis tantum dicam, qui uniuersum laborem spectant, ad hec fere capita referuntur. Erasmianam editionem exscribit fere continenter, neglecta, imo sepius nec memorata uictorii industria, a quo tamen errores quamplurimos emendatos compertum est, qui denuo inscio lectore obtruduntur. Mss. exemplaria diligenter in unoquoque opere a capite ad calcem omnino non contulit, sed tantum uexatis aliquot locis in consilium adhibuit; fieri enim nullo modo potest, ut nunquam, aut perquam raro, tot falsarum lectionum, que ueteres editiones deformant, ab iis moneretur, aut moneret ipse lectores suos: uariantes uero adeo raras offenderet, ut multo plures in paruo libello nobis occurrerint, quam ille in pregrandi aliquo uolumine annotauerit a se repudiatas: earum dico, quarum delectus lectoris iudicio permittendus est, non que librariorum menda sunt apertissima. Raro etiam inuenias difficilia loca explicari, imo uero monitis et prefationibus, que lucem operibus fenerentur, preter argumenta epistolarum que Erasmus condidit, ferme destitui. E contrario adnotationes ipsas, que si criticas epistolas et duo lexica nominum, et locorum excipias, ceteris libris oppido paucas ieiunasque apposuit, plerumque falsa iudicia occupant, sepe etiam personales, ut ita dicam, controuersie, quibus arrepta occasione doctissimos uiros suggillat, textum uero Hieronymianum minime interpretatur. Denique peruersus ordo falsusque, ubi temporum rationem habuit, et pleraque id genus alia, que declinande inuidie causa dissimulamus.



PARS ALTERA. In qua exposita Hieronymianorum operum indole, de iis agitur que interciderunt aut putantur intercidisse.

15. Duplex Hieron. operum genus.---Igitur tanti Patris opera, tot iam prelis recusa, tot editionibus recognita, uel ex hac simplici expositione constat indigere iterum, ut in pristinum natiuumque splendorem restituantur. Quem ego laborem inire cum sedulo constituerim, premunienda nunc uia est proposito, ut primo statim aspectu ante legentis oculos obuersetur, cuius mihi Patris memoria repetenda sit, eiusque et facilius percipi doctrina, et commodius teneri possit. Primum itaque ingenium, atque indoles harum lucubrationum est explicanda, deinde non exstantium quoque delibanda notitia, ut quoniam ueterum editionum uestigiis minime insistimus, multis que deerant adscitis in unum corpus, qua monimentorum exhibitione ipsa, qua deperditorum notitia, totum ueluti orbem Hieronymianorum  operum complectamur. Est autem eorum duplex ueluti classis ac genus, alia enim sunt, que suo ille sensu, latinaque lingua composuit, alia que ex aliis auctoribus, Grecis potissimum transferendo, sue lingue hominibus dedit. Huiusmodi sunt, quedam in exemplum ut adducam, immensi laboris opus, Scripturarum interpretatio ueteris Nouique Testamenti, quorum alterum grece reddidit fidei, alterum iuxta hebraicum transtulit. Tum Origenis operum nobilissime partes, homilie fere admodum LXX quod et inimicus eius Ruffinus obiicit, hebraicorum nominum liber, alius item , cuius tamen cum ipso pariter exemplari greco Latinam interpretationem etas inuidit, aliaque multa ex eius ingenii fetibus, quo maxime delectabatur, . Ex Didymo quoque latine explicauit librum de Spiritu sancto, cuius archetypum uetustas annorum non seruauit: ex Theophilo Alexandrino Paschales, eximiamque illam imprimis contra Origenem synodicam a nobis primum inuentam, pluresque alias epistolas, et libros contra Ioannem Chrysostomum. Ex Eusebio item Cesariensi Chronicum omnimode historie, thesaurum nempe illum totius ante actorum temporum longe luculentissimum, sacris eque ac profanis studiis cum primis necessarium: librum preterea locorum diuine scripture, eorumque situ ac distantiis, ueteris geographie nobilissimam partem, tum alia id genus multa ex probatissimis aliis auctoribus excerpta, puta Epiphanio, Theodoro, Nazianzeno, Apollinario, quorum preclariora dogmata suis commentariis inseruit. uerissimum id quippe est, ex grecis scriptoribus, qui eloquentie ac doctrine merito excellerent, ignotum Hieronymo fuisse neminem, ut adeo culpam, si quam aduersarii suis in libris notarent, obiicerentque, hoc ille uno argumento sepius excusaret, quod ex grecorum tractatorum sententia dixisset, pro sua fateri eamque promptus deprecari, si in eorum commentariis non inuenissent.

16. Genus alterum.---Quas uero suo ipse cudit ingenio elucubrationes, et primigenias appellare placet, pleramque partem sacrarum scripturarum interpretationem spectant. Primas tenent, ex his que supersunt, questiones in Genesim, hebraicarum traditionum, ac sententiarum referte, tum qui ad illarum sensum proxime accedunt, commentarii in Ecclesiastem et in prophetas. Mirabiles porro, quos fere fudit in Mattheum, libri, et quos in Pauli Epistolas quatuor tam uaria ac multiplici eruditione composuit. Sunt autem alia que ad rem christianam uel contra hereticos tuendam, uel apud fideles amplificandam conscripta sunt. Priora Heluidium, Iouinianum, uigilantium, sectasque hominum, luciferianos ac pelagianos impugnant; altera qua gestis sanctissimorum monachorum enarratis exemplo sunt ad pietatem, qua epistolari sermone ad uitam probe instituendam inuitant. Hic est in uniuersum Hieronymianorum operum conspectus, ad eum fere modum expositus, quo quis parua in tabula immensa celi spatia, terrarumque situs metitur. Unum porro, aut alterum moneri prestat de utroque scriptionis genere: Greca que sibi proposuit latine explicanda, ex iis esse, que primas obtinebant longe doctissimorum patrum, que ille cum romanis auribus dedit, ex grecis bonis latina fecit eximia. Qua quidem in re mihi suarum laudum ea maxima uidetur esse, quod eius industrie merito, maxime insignium uirorum scriptis aliquot fruimur, quorum antiqua exemplaria Greca temporis iniuria deperierunt. Alterum quod spectat primigenias lucubrationes, eas usque adeo etatum, doctorumque omnium suffragia tulisse uniuersa, ut ex immenso patrum latinorum choro, ille Ecclesie iudicio, quo nullum germanius est ac securius, Doctoris Maximi prerogatiua donatus sit.

17. Non exstantium ratio, ac primum de emendatione Scripturarum ex Greco.---Iam uero operum que amplius non exstant, quo tamen dignosci possint, ratio quoque aliqua habenda est. Ea uero in duas ueluti classes iterum dispertior, quarum altera, que uerissime interciderunt, altera, de quibus dubitare liceat, an unquam exstiterint, complectatur. Nihil de supposititiis dico, que nimis multa sunt, et quorum recensio ad postremi tomi, in quem amandantur, prefationem pertinebit. Heic primus ob dignitatem occurrit labor, quem in emendanda ex Greco LXX. ueteri latina interpretatione exantlauit. Memini, inquit sub finem prefationis in librum Paralipomenon, editionem Septuaginta translatorum olim de Greco emendatam tribuisse me nostris. Et Epist. LXXI. ad Lucinum Septuaginta interpretum editionem et te habere non dubito, et ante annos plurimos diligentissime emendatam studiosis tradidi. Qualis hec autem esset emendatio, et in quem modum elaborata, discimus ex epistola in nostra recensione CXII. ad Augustinum, ubi cur asteriscis atque obelis distingueretur, rationem reddit. Specimen quoque eius operis commentarii in Ecclesiastem, et precipue in prophetas maiores, ut uocant, minoresque suppeditant, in quibus latinam illam uersionem a se recognitam cum illa sepe componit, quam postea ad hebraicum exemplar elaborauit. Quin etiam duo superant integri eius operis libri, Iob, et Psalterium, quos in secunda parte diuine bibliothece post Martianeum collocabimus, eruntque satis argumento, ne diuagari longius necesse sit, quis ille esset signorum usus. Reliqui iamdiu olim interciderunt, nam cum ipse Hieronymus aduiueret, pleraque eius prioris laboris ob fraudem cuiusdam se queritur amisisse. Facile etiam contigerit, quod alias usuuenire solet, ut accuratior longe ex hebraica ueritate latina uersio, que deinceps obtinuit, priorem illam emendationem signorum difficultatibus impeditam paulatim extruderet. Quamobrem mirari subit, quod eam uniuersam Cassiodorius diuinar. institut. c. 13. a se repositam in Armario tradit: Tertia diuisio est, inquit, inter alias codice grandiore, littera clariore conscripto, qui habet quaterniones nonaginta quinque, in quo. LXX. Interpretum translatio ueteris Testamenti in libris quadraginta quatuor continetur. Cui subiuncti sunt Noui Testamenti libri uiginti sex, suntque simul libri septuaginta . . . Hic textus multorum translatione uariatus, Patris Hieronymi  diligenti cura emendatus, compositusque relictus est. Bene uero est, quod hinc discimus, ad eam usque etatem integram studiosissimi hominis cura seruari potuisse, si modo tantam illi fidem uelimus adhibere, ut in eo codice recognoscendo minime falleretur.

18. Euangelium iuxta Hebreos.---Aeque aduersam iamdiu olim fortunam subiit Euangelium iuxta Hebreos, Chaldaico sermone, Hebraicis autem litteris scriptum, quod S. Doctor, cum sibi a Nazareis, qui in Berea urbe Syrie degebant, eius describendi facultas fuisset concessa, in grecum, latinumque sermonem transtulit, quemadmodum ipse et cap. 2 libri de uiris illustribus, et Commentariis in Mattheum XII. 13. luculentissime profitetur. Neque enim uero heic disputo, utrum Matthei authenticum illud esse crediderit, quod in cesariensi bibliotheca ad sua usque tempora seruatum tradit, ut licet ex aliis eiusdem testimoniis suspicari, an uero sicuti Beda initio commentariorum in Lucam docet, aliud esse intelligerit secundum Hebreos, aliud secundum Apostolos Euangelium. Illud miror magis, qui tandem, aut quo consilio librum ex Chaldaico in grecum sermonem transtulerit, cuius iam antea greca aliqua translatio obtinebat, ipso neutiquam diffitente Hieronymo, cum de Origene, quem nullus dubito grece duntaxat legisse, subdit ex eo libro sepius testimonia usurpasse. Nihilo secius quando tum ipso auctore teste, tum etiam sequioris eui scriptorum suffragio accedente, puta uen. Bede et Freculphi, de re ipsa dubitare non licet, tametsi eius laboris ne uerbum quidem ad nostram usque etatem deuenerit, ita uelim existimari, initum abs Hieronymo, non ut in uulgus proferret illud quidquid erat operis sui, sed ut mere exercitationis gratia quantum in Chaldaicis profecisset, in Grecis experiretur, et mox quantum grece sciret, probauerit in latino. Re ipsa cum passim alibi, maxime uero in catalogo studiose ingerat laborem hunc suum, ubi ad suorum operum peculiarem recensionem deuenit eiusdem catalogi cap. ultimo, plane dissimulat. Confecerat tamen biennio plus minus antea, siue circa annum 390. quod ex nuper, qua utitur temporis notatione licet argumentari. Porro latine interpretationis exigua quedam fragmenta in aliis libris ab ipso seruata sunt. Eiusmodi est illud in Commentariis in Mattheum uII. 6. ex persona Saluatoris, Modo tulit me mater mea, Sanctus Spiritus, in uno capillorum meorum. Et illud in Commentar. in Isai. XI. 2. Factum est autem cum ascendisset Dominus de aqua, descendit fons omnis Spiritus Sancti, et requieuit super eum, et dixit illi: Fili mi, in omnibus Prophetis expectabam te ut uenires, et requiescerem in te, tu es enim requies mea, tu es filius meus primogenitus, qui regnas in sempiternum. Item lib. 3. aduersus pelagianos cap. 1. isthec, Ecce mater Domini, et fratres eius dicebant ei: Ioannes Baptista baptizat in remissionem peccatorum. Eamus et baptizemur ab eo. Dixit autem, eis: Quid peccaui, ut uadam, et baptizer ab eo? Nisi forte hoc ipsum quod dixi ignorantia est. Et in eodem uolumine: Si peccauerit, inquit, frater tuus in uerbo, et satis tibi fecerit, septies in die suscipe eum. Dixit illi Simon discipulus eius: septies in die? respondit Dominus, et dixit ei: etiam ego dico tibi, usque septuagies septies. Et lib. 2. in Mattheum ad illud XII. 13. ubi de homine qui aridam habebat manum, et Cementarius in eo Euangelio scribitur fuisse, Cementarius eram, manibus uictum queritans, precor te Iesu, ut mihi restituas sanitatem, ne turpiter mendicem cibos. Denique et perexiguum istud in commentariis ad Ephesios u. 4, ex Domini persona ad discipulos loquentis: Et nunquam, inquit, leti sitis, nisi cum fratrem uestrum uideritis in caritate. Que simul omnia contulimus, ut quoniam ipsum opus temporum uetustate intercidit, aliquod qualecumque est, hieronymiani laboris specimen lectori inuidere, ne uideremur.

19. Quid de illa interpretatione calumniaretur Theodorus mopsuestenus.---Ceterum quam ex eo libro Theodorus mopsuestenus a Photio relatus cod. 177. calumniam excogitarit, minime pretermittendum est dicere. Nempe hereticus homo cum S. Doctoris dialogos contra pelagianos impugnare uellet, uolumen procudit in quinque libros digestum hoc titulo: Contra asserentes peccare homines natura, non uoluntate. In his Hieronymum quem Aram, siue Aramum uocat, non de nomine, siue cognomine, ut Photius dubitat, sed ut in maledictum torqueat, eo in primis peccato culpat, quod quintum euangelium confixerit, illudque se in Eusebii palestini bibliothecis reperisse commentus sit. Nimirum istud iuxta Hebreos Euangelium tum aliis in locis, tum precipue sub initium tertii dialogorum aduersus pelagianos libri in cesariensi bibliotheca tum temporis seruari Hieronymus dixerat, quod mopsuestenus episcopus partim uitio uertit, partim mendacii arguit. Re autem uera perperam ipse et calumniosissime facit, cum S. Doctorem neutiquam mentiri liquido constet, et antiquiorum patrum, Papie scilicet, atque Hegesippi apud Eusebium, tum Clementis alexandrini, Origenis, aliorumque exemplis comprobetur, si testimonia identidem ex illa historia proferre licuit, non ad auctoritatem sed ad antiquitatem ecclesiastice sententie asserendam, interpretationem ipsam laudem mereri, non culpam. Quamobrem et Iulianus eiusdem ac Theodorus furfuris pelagiane episcopus merito ab Augustino reprehenditur in operis imperfecti lib. 4. cap. 87. quod crimini dederit Hieronymo laborem illum; sed prorsus non uideo quo iure doctissimus conterraneus meus Norisius Histor. Pelag. lib. 1. cap. 9. ut in Iulianum mendacii proiecteque temeritatis culpam regerat, translatum illud abs Hieronymo neget. Nam licet in eo dialogo, quem unum pelagiani impugnare neruis omnibus contendebant, nichil de illo a se inito labore dicat, est tamen ex superioribus que adduximus testimoniis certum adeo ac firmum, ut nullus dubitationi locus relinquatur.

20. Specimen Commentarii in Abdiam.---Tertio loco uenit Specimen commentarii in Abdiam. Illud uero quid rei esset, cuiusue pretii, et qua etate elaboratum libet ex ipso Hieronymo, hanc ubi telam retexuit, intelligere; nam per uetera uestigia rursum ingressus, emendaturus  ubi fieri poterat, curuos apices litterarum, uel certe culpam deprecaturus, etatis pretextu, sic ad Pammachium prefatur. Mereri debeo ueniam, quod in adolescentia mea prouocatus ardore et studio scripturarum, allegorice interpretatus sum Abdiam prophetam, cuius historiam nesciebam. Ardebat animus cognitione mystica, et quia legeram omnia possibilia credentibus, ignorabam diuersa esse carismata: litteras seculi noueram, et ob id putabam me librum legere posse signatum. Tum huiusmodi aliis excusationibus interiectis, Sperabam, inquit, latere quod scripseram, et ingenioli mei primam temeritatem ignibus uoueram, cum subito de Italia affertur exemplar a quodam iuuene tot annis, quot et ego quondam scripseram, laudante opusculum meum. Fateor miratus sum, quod quantumuis aliquis male scripserit, inuenit similem lectorem sui. Ille predicabat, ego erubescebam. Ille quasi mysticos intellectus ferebat ad celum, ego demisso capite, confiteri meum pudorem prohibebar. Quid igitur? condemnamus, in quibus pueri lusimus? minime. Scimus enim in tabernaculum Dei et aurum, et pilos caprarum similiter oblatos. Legimus in Euangelio, uidue pauperis duo minuta, magis quam diuitum substantias approbata, et tunc dedimus quod habuimus, et nunc si tamen aliquid pro fecimus, Domino suum reddimus. Gratia enim eius sum id quod sum. Nec diffiteor per hosce triginta annos in eius opere me ac labore sudasse. Haud piguit hec paulo fusius exscribere, quandoquidem quid de illo opere constitui possit, hinc discimus. Exinde autem argumentari licet, quod eumdem laborem subiisse se post triginta annos innuere uideatur, atque hic ad annum pertineat 396. priorem illum subducta ratione anno adscribendum 366. uel circiter, cum ille nondum etatis sue trigestimum attigisset. Nempe se ait, necdum ad etatem perfecti uiri et in mensuram Christi uenisse. Ex quibus haud temere colligas circa annum hec scribere 336. uid. ipsam prefationem ad finem. Porro factum ex eius sententia, ut quam elucubrationem igni deuouerat, deleret penitus sequior etas; nam neque fragmentum eius aliquod occurrit, neque apud alios ueteres scriptores mentio. Sed cur tamen suspicer alicubi latere posse, facit inscriptio uetustissimi cuiusdam Ms. in gothana bibliotheca n. 34. in quo post Commentarios in Ieremiam, Tractatus in Abdiam continetur: quo nomine haud recte ueniat qui exstat in eum prophetam Commentarius. Rei ueritatem uel sciunt, uel scire possunt docti uiri, qui illis thesauris incubant. Quod si illud reuera est operis, tametsi non alio numero habendum, quam quo ab ipso auctore notatum est, qui neque in catalogo in suarum scriptionum censu numerauit, eo tamen sicubi exstat, utiliter frui nos posse, nec sine iniuria publico inuideri iudicamus.

21. Tractatus septem in psalmos.---Nunc de psalmorum Commentariis dicendum. uetus et rancida controuersia est, multorumque iam inde ab Erasmo recentiorum interpretum disputationibus agitata, in omnesne psalmos, an in aliquot modo, quorum in eius scriptis est mentio, S. Doctor commentarios elaborauerit. Certe huius loci, nostrique instituti non est, illud quod Breuiarium in psalmos inscribitur, notissime falsitatis conuincere, cum ad germana tantum opera, que perierunt, isthec disputatio pertineat. Huiusmodi porro sunt, in psalmos a decimo usque ad decimum sextum Tractatus septem, quibus uerbis in suorum operum catalogo auctore ab ipso recensentur. Horum ne fragmentum quidem aliquod superest, nec uestigium, modo si, quod plerisque eruditis uisum est, in eo quod diximus breuiario, multis assutis, aliisque interpolatis, non latet. Interim ut de eorum natura aliquid constitui possit, monent docti uiri, atque in primis Tillemontius non primigenium Hieronymi fetum, sed ex origeniano opere homiliarum in uniuersum psalterium, has septem debere intelligi excerptas, ab eoque latine expositas. Quo id asserant, duplex est argumentum. Primum quod homiliis trigenta nouem in Lucam, quas certo certius ex Origene latinis uerbis expressit, illas continuo subdit in catalogo: alterum quod Tractatus uocat, quo nomine ad populum homilias ueteres indicabant; eius uero generis orationes Hieronymus, qui neque episcopi, neque presbyteri officio est functus, condiderit nullam.

22. Num ex Origene latine redditi.---His equidem si reponam, mediocriter constituta uidear uelle subuertere: reponendum tamen, ut res magis pateat. Haud tanti faciendum imprimis illud uidetur mihi ex recensionis proximitate argumentum. Si enim que alicuius laudato operi proxime subnectuntur, eius sunt, licet auctoris nusquam apponatur nomen, cur, que hisce itidem tractatibus subditur, Malchi uitam non dicamus Origenem auctorem, Hieronymum habuisse interpretem? Porro tractatus nomen non usque adeo peculiare est dicendi generi, quin ad alias sepe scriptiones transferatur ex ueterum patrum sensu; imo penes ipsum Hieronymum inuenias pro certi alicuius e scriptura loci explanatione, breuiori illa quidem, seorsum tamen elucubrata commentariorum more usurpari. Certe quam de Seraphim et calculo epistolam siue libellum ad Damasum scripsit, minime ex Origene aut Greco quopiam alio scriptore interpretatus est, quin imo contra Origenis sententiam ipsam uelitatur, neque aliquid profecto habet quod referat homiliam; eum tamen in commentariis in cap. 6. Isaie initio breuem subitumque tractatum uocat. Quamobrem, ut ab aliis exemplis abstineam, primitus eo nomine, non quod uulgo eruditi existimant, conciones puto significari, sed expositionem, ut dixi, alicuius e Scriptura loci: deinde quod in sacris allocutionibus continuo aliquod esset e Scripturis disserendum, hinc ad illas quoque nomen latiori acceptione deriuatum. Nam et Tractatoris uocabulum ex antiquiorum Ecclesie scriptorum sensu eos proprie notat, qui scientia Scripturarum prestabant, in iisque exponendis ponebant operam, quos Greci , uerbi Dei interpretes uocant. Ipse adeo Hieronymus Epist. LXXXII ad Theophilum n. 7. tractatores canonicis Auctoribus confert ex opposito, seque tractatorem esse non diffitetur. Sic  ea uerba restituimus e Mss. Numquid ego in turbam mitto Origenem, aut ceteris tractatoribus socio me? Scio aliter habere apostolos, aliter tractatores. Tale quid aliis plerisque locis de se confirmat. At quo pacto tractatorem se potuit dicere ex aduersariorum sententia, si tractatus nunquam composuit, aut componere ex uite instituto non licuit? His adde argumentum ex Ruffini silentio. Nempe ex Adamantio nichil Hieronymus unquam est interpretatus, quod ille in inuectiuarum libris continuo non exagitet, expendatque. Notum qua subtilitate rimetur, trahatque in inuidiam prefationes homiliarum in Lucam, in Ieremiam, in Ezechiel, in Canticum, que origeniana opera a capite, ut aiunt, ad calcem latine S. Doctor exposuit. Neque uero fragmentis sententiarum aliis parcat, que exinde translata sunt in Commentariis precipue in epistolam ad Ephesios, et in Ecclesiastem: ut nichil de familiaribus ipsis epistolis dicam, in quibus si qua latet origeniani dogmatis, imo et nominis mentio, curiose inuestigat, expromit, lacerat. Qui igitur fit, ut septem integros tractatus, in quorum prefatione non potuit quin Adamantii, quo mire delectabatur, ingenium Hieronymus celebraret, et causas sue interpretationi pretexeret, Ruffinus plane dissimulet, idque tam longis, et disputationibus, in quibus id ferme unum sibi proposuit, et conquisitis undequaque argumentis enititur, ut ne quid fauoris aduersus Origenem in S. Doctoris nostri scriptionibus quibuscumque impune pretereat? Attamen ad dubitationem uulgo recepte sententie iniiciendam, hec dicta sint, quo eius operis natura explorari queat, non pro certis constituta. Nam et que sit negatiui argumenti infirmitatem sentimus, et reponere aliquem posse, in Ruffini prefatione, quam libris prefixit, ultra septuaginta libellos Origenis homeliticos in latinum abs Hieronymo translatos dici, qui numerus tum optime constabit, cum tractatus in psalmos annumeres; si excluseris, uix septuagesimum attinges. At in hoc ipso testimonio quantum de Ruffini molesta fide ambigendum sit, docent que statim subnectit uerba de tomis in Apostolum ab eodem Hieronymo latine redditis, quod tamen ille neutiquam fecit, ut infra suo loco ostendimus. Unde satius uideatur ex dissimulante Ruffino aliquid euincere, quam ex calumniante argumentari.

23. Psalmi XCIII expositio.---Sed preter tractatus istos septem, psalmum quoque nonagesimum tertium abs Hieronymo fuisse expositum, testis est locupletissimus omnique exceptione maior Augustinus in Commonitorio ad Fortunatianum num. 14 cuius hec est pericopa: Cum, inquit, ille uir  in scripturis doctissimus psalmum exponeret, ubi dictum est, Intelligite ergo qui insipientes estis in populo, et stulti aliquando sapite, qui plantauit aurem, non audiet, aut qui finxit oculum, non considerat, inter cetera, Iste locus, inquit, aduersus eos maxime facit, qui anthropomorphite sunt, qui dicunt Deum habere que etiam nos habemus; uerbi causa, dicitur Deus habere oculos, quia oculi Domini respiciunt omnia: manus Domini facit omnia. Et audiuit, inquit, Adam sonum pedum Domini deambulantis in Paradiso. Hec simpliciter audiunt, et humanas imbecillitates ad Dei magnificentiam referunt. Ego autem dico quod Deus totus oculus est, totus manus est, totus pes est. Totus oculos est, quia omnia uidet; totus manus est, quia omnia operatur; totus pes est, quia ubique est. Ergo uidete, quid dicat. Qui plantauit aurem, non audiet, aut qui finxit oculos, non considerat? Et non dixit, qui plantauit aurem, ergo ipse aurem non habet; non dixit, ergo ipse oculos non habet: sed quid dixit? Qui plantauit aurem, non audiet, qui finxit oculos, non considerat? membra tulit, efficientias dedit. Hec totidem uerbis lacinia in eo Breuiario inuenitur, quod Hieronymo inscribitur in uniuersum psalterium, unde non satis recte inter deperditas hanc recensere elucubrationem uideamur. Sed cum plane constet hieronymianum fetum illum haud esse, sed studiosi hominis, qui uariorum sententias et commenta in unum congessit, multaque de suo assuit, quin etiam facile appareat pleraque omnia eiusdem huius psalmi commenta ex S. Doctoris calamo non esse profecta, laudatam ex alio deperdito opere excerptam non dubitamus. Quodnam uero illud fuerit, haud expeditum est diuinare; non enim Commentarios in psalmos a se elaboratos S. Pater unquam tradit, imo uero cum ad annum 410 exponeret Isaie cap. 63, duos illos, qui pro Torcularibus inscribuntur, octauum et octogesimum tertium, si uita comes fuisset, Domino prebente, pollicetur se explicaturum; et sub uite finem cum Ieremiam commentaretur, quem laborem mors intercepit, in cap. 2 fore dicit, ut plenius de Portis, que in uicesimo tertio memorantur suo loco disserat. Unde nullo negotio colligitur propositum quidem illi fuisse in animo istud operis condere, sed aliis primum de causis interpellatum, deinde ipsa interceptum morte, perficere non potuisse. Neque enim in Commentariorum in psalmos censum, quod ab aliis fieri uidemus, referimus tres illas epistolas, quarum altera est in psalmum 44 ad Principiam, altera in 89 ad Cyprianum, tertia demum in 126 ad Marcellam, iisdem ferme de causis, quibus neque epistolam ad Hedibiam, aut Algasiam, uel tandem ad Damasum de frugi ac luxurioso filiis pro Commentariorum in Apostolum uel in Mattheum parte aliqua possunt estimari. Quamobrem et de hoc ipso quod ex Augustino laudauimus in psalmum 93 fragmento uelim constitui, ex aliqua illud epistola que interciderit, fuisse desumptum, quam ille scripserit contra Aegyptios monachos, qui anthropomorphitarum heresim per ea tempora instaurare conati sunt: quod ex Socrate lib. 6, Hist. Eccl. cap. 7, compertum est, et nos quoque attigimus ex parte, ubi Theophilo Alexandrinam ecclesiam regente diximus, hanc questionem iis in locis multis disputationibus fuisse uexatam, corporeusne Deus esset humanam figuram gerens, an incorporeus? quam postremam sententiam cum Theophilus tueretur, monachorum eorumdem factione in uite discrimen grauissimum adductus est.

24. Breuiores in psalmos commentarioli.---uerum alii adhuc sunt deperditis accensendi  in psalmos Commentarioli, ut ipse Hieronymus in Apologetico aduersus Ruffinum libro 1, non semel uocat. Quippe ubi psalmum secundum interpretaretur, pro eo quod erat in latino Apprehendite disciplinam, exposuerat ex hebraice lingue ambiguitate, Adorate Filium. Hoc Ruffinus in calumniam trahebat, quasi ecclesiastice fidei nocens: contra ille primum erudite excusat, tum Quid peccaui, inquit, si uerbum ambiguum diuersa interpretatione conuerti? et qui in commentariolis ubi libertas est disserendi, dixeram, Adorate Filium, in ipso corpore ne uiolentus uiderer interpres, et iudaice calumnie locum darem, dixerim, Adorate pure, siue electe! Ex hoc luculentissimo testimonio minores quosdam commentarios in psalmos saltem aliquos, eosque, multum a tractatibus diuersos Hieronymum elucubrasse quis dubitet? Nihilo secius si temporis rationes expendas, in difficultates ambagesque descendes longe grauissimas. Certe antequam Psalterium ex hebraica ueritate latinum faceret, istos Commentarios elucubrauerit, hinc enim occasionem aucupatur Ruffinus, nec Hieronymus diffitetur loco laudato, Et rursum, inquit, omne Psalterium in romanum uertens sonum, quasi immemor expositionis antique posuerim, Adorate pure: quod utique sibi esse contrarium omnibus patet. Hanc uero Psalterii uersionem ante annum 392, siue ante librum de uiris illustribus, et catalogum suorum operum concinnauit, quod etiam ex capite 134, in Sophronio, qui illam grece recudit, compertum est. Qua igitur de causa istos ille Commentariolos in suorum operum censu non agnoscit, qui et multo breuiores libros, ut par est credere, atque epistolas satis diligenter refert? Nimirum illa quam supra innuimus, quod animo constituisset in omnes ex integro psalmos scribere, et uix partem aliquam attigisset tum temporis, neque fortassis ex ordine, sed pro lubitu, aut ex occasione arrepta commentationis materia. Quamobrem imperfecti operis in catalogo haud meminit, rationem eius redditurus si perfecisset, quod animo proposuerat.

25. Libri interpretatio.---Cetera prosequamur. Insignis illa occurrit libri origeniani siue de principiis latina uersio. Proposuerat sibi, quod omnes norunt, Origenes in eo libro christiane religionis ac uere precepta philosophie tradere; e contrario autem uera dogmata multis inuoluit difficultatibus, erroresque plurimos, atque insanias immiscuit. Ruffinus librum hunc latinis auribus dare ausus, ne blasphemiis lector, aliisque erroribus offenderetur, nichil sibi non licere arbitratus, addens, mutilansque ubi placuit, pessima fide expositum latine obtrudit. Hieronymus cum ex illa infidelitate multa christiane fidei pietatique imminere discrimina probe intelligeret, nouam interpretationem nichil immutans adornauit, quo errores nullis artibus dissimulatos, nulloque false interpretationis fuco oblitos, sed in propatulo positos, lectores facilius cauerent sibi. Fragmenta eius operis exigua quidem, sed insignia, queque magis noxia origeniani dogmatis uenena detegant, supersunt in epistola ad Auitum in nostra recensione CXXIu. que ut facilius internoscerentur abs Hieronymi textu distinximus, et passim expendimus in notis. Totus uero liber, quemadmodum et grecum exemplar male perdidit, iamdiu olim prepostera hominum cura; cum e contrario ruffiniana uersio, que putida potius interpolatio dicenda est, in hanc usque etatem perduret. Nempe qui tanto conatu in Origenis doctrinam ab illis usque temporibus deseuierunt, ecclesiastici homines, synodorum, atque episcoporum anathemata illum cum primis librum perdere atque omni studio abolere contenderunt, et qui illum fideliter referret, utpote iisdem refertum erroribus nefas putarunt describere.

26. Libri contra S. Ioan. Chrysost. uersio.---Tale quid contigit etiam libro Inuectiuarum, ut uocant, in sanctum Ioannem Chrysostomum, quem Theophilus alexandrinus episcopus, homo impotentis animi, grece exarauit, et Hieronymo ut latinum faceret, persuasit. Eius perpauca supersunt fragmenta, et que rursum non nisi meras in sanctissimum illum presulem iniurias, et contumelias exhibeant, inuidiam pereque sanctissimo interpreti apud magnopere religiosos, potius quam laudem comparatura. Neque uero institute disputationis ordo patitur, ut in excusando Hieronymo diuagemur, quem satis illorum historia temporum purgat: quando Chrysostomus in grauissimam origenismi suspicionem delapsus iam fere uulgo hereticus habebatur, episcoporum suffragiis exauctoratus, actusque est in exilium. Preterea minime compertum est, illum theophilensis animi fuisse conscium, contraquam Huetius aliique eruditi ex falsa inscriptione epistole CXIII. opinati sunt. Itaque illa ipsa fragmenta quod origeniane cause, atque historie lucem haud modicam fenerari uiderentur, ad epistolam in nostra recensione CXIu. que sue illi interpretationi iuncta est ab Hieronymo inuidie declinande causa, nos subnectimus ex facundo hermianensi lib. uI. cap. ultimo excerpta. Que si cui minus accepta sint, uelim putet ille, quemadmodum in aurificum officinis ipsa quoque purgamenta pretiosa sunt, ita in aureis magni Hieronymi reliquiis, etiam, que secus uideantur, exscrutari quo spiritu scripta sint, plurimum interesse. Ceterum erant eo in opere pleraque alia, que ad utilitatem omnium ecclesiarum, ut sanctus interpres loquitur, conferrent; licebatque ex eo discere qua essent ueneratione sancta suscipienda, et deseruiendum altaris Christi ministerio; sacrosque calices, et sancta uelamina, et cetera que ad cultum dominice pertinent passionis, non quasi inania, et sensu carentia sanctimoniam non habere, sed ex consortio corporis, et sanguinis Domini eadem qua corpus eius et Sanguis maiestate ueneranda. Hec nimirum obtentui erant detractioni in religiosissimum uirum, cuius tamen, ut diximus, fides ac pietas per ea tempora origenismi suspicione laborabat. Sed perspecta demum integritate, subsecuta etas, ut ne quid labis in illo admitteret, librum obliuioni dedit, et penitus interire facile est passa.

27. Epistole plures deperdite.---Sed ex hieronymianorum operum numero quibus minime  pepercit temporum inclementia, iniuriam experte pre ceteris sunt epistole, quarum aliquot sic intercidere, ut uix interdum rescire liceat quod scripte fuerint. Earum catalogum magis quam notitiam instruimus, ut si quam e latebris bibliothecarum eruere aliquando contigerit, ex inscriptione saltem innotescat. Itaque temporum, quibus date sunt, ordine quoad fieri potest seruato, prime occurrunt ad Castorinam materteram, quas ipse post annum ingerit denuo, ac memorat in illa que una ad eamdem superest. In illis pacem quam reliquit Dominus, ut secum habere uellet, magnopere deprecabatur, ueteri, cuius tamen causas ignoramus, rancore deposito. Eiusdem fere propositi fuerint decem ille, quas et per idem fere tempus, siue in arripiende solitudinis procinctu, ad Antonium Aemone  monachum scripsit. Decem  iam nisi fallor epistolas plenas tam officii, quam precum misi. Rursum haud scio eedemne cum illis censende sint, quas ad uirgines eiusdem loci, siue Aemonenses, quibus facile Antonius preerat, a se scriptas memorat ep. XI. iisque dolet nusquam repensam uicem. Ne unum quidem, inquit, apicem toties uobis tribuenti officium prestitistis. Certe si temporum effugissent iniuriam, non dubito quin preclara ex illis ad pacem reducendam, instaurandamque amicitiam exempla possemus repetere. Ad Didymum quoque magistrum suum, quem non ita pridem in alexandrina schola docentem audiuerat, epistolam dedit, que non habetur. Illa uero passim inuidiose traducebatur ab emulis, quod uiro tametsi eruditissimo, Origenis dogmati impense addicto fuisset inscripta. Quam culpam sanctus doctor in epistola LXXXIu. ad Pammachium et Oceanum purgat his uerbis: Audet quidam proferre litteras meas ad Didymum, quasi ad magistrum! Grande crimen discipuli, si hominem eruditum, et senem magistrum dixerim. Et tamen uolo inspicere ipsam epistolam, que tanto tempore in calumniam reseruata est. Nihil preter honorem et salutationem continet. Et meri quidem officii minus egre ferenda iactura uideatur; sed nullam ego maiori cum uoluptate epistolam legerem, si superesset. Aliam nescio quam penes se habere dixit Ruffinus, in qua sanctum Ambrosium Hieronymus suggillaret. Nempe cum unde quadraginta homilias Origenis in Lucam latine interpretaretur, quemdam in prefatione tractorem, cuius tamen nomen dissimulat, dixit in simili opere uerbis ludere et sententiis dormitare. His peti sancte memorie Ambrosium episcopum Ruffinus ut probet secundo Inuectiuarum libro, Scit, inquit, ille  me habere epistolam suam, in qua hoc ipsum de aliis excusans, in illum  conuertit suspicionem. uerum quia epistola illa etiam secretiora quedam continet, que interim modo publicari nolo ante tempus, ex aliis adhuc his similibus approbabimus. Imo uero si protulisset, haberemus gratiam; sed credo calumnie instruende illi magis intererat silentio premere. Priorem ad Augustinum, quam non pro receptis litteris, sed pro subscripta salutatione circa an. 397, plenam epistolam reddidit, laudat ipse Augustin. epist. ad Hieronymum in nostra recensione LXuII, et quid rei contineret non obscure indicat, tametsi doleat fuisse breuiorem multo, quam ex eo uellet suscipere, tali uiro, a quo, tempora quantalibet occupet, nullus sermo prolixus est. Nescio quas alias ab utroque uicissim datas, sunt qui uelint intercidisse, sed falli eos puto, quod temporum rationes, quibus singule exarate sunt, non satis bene composuerint, uel animaduerterint. Utique ad Theophilum et uicissim plures uideantur minime tulisse etatem, quod ex earum serie innotescit. Ad Paulinum uero non nisi unam indicari puto, ubi ille queritur epistola LXXXu, sibi ab Hieronymo paruas et incomptas litterulas mitti. Enimuero neque breues, neque incompte dici ullo modo possunt, que supersunt LIII et LuIII, quarum altera scripturarum libros copiosissime edisserit, altera uite sanctissime instituende norma proposita, ad diuinarum litterarum studia antiquorum patrum exemplis inuitat. Alia itaque putanda est, qua de amico Paulinus conqueritur, noster culpam deprecatur. Ad Pammachium et Marcellam, cum priorem anni 401. Paschalem Theophili epistolam latine explicatam mitteret, iunxisse litteras, ex eo etiam uerosimillimum est, quod insequentis anni itidem paschali epistole ad eosdem prefatur: Rursum orientalibus uos locupleto mercibus: et infra, Accipite et grecam et latinam etiam hoc anno epistolam. Ea uero si exstaret, haud dubito quin origeniane cause primordia, factionesque inde exortas liceret intelligere. Ad Marcellinum et Anapsychiam non nisi una superest in recensione nostra CXXuI. Ex illa tamen plerasque alias iisdem ab illo fuisse inscriptas planissime constat, quod eius statim initio, Non me, inquit, penitet impudentie, qua tacentibus uobis, epistolas meas FREQUENTER ingessi, ut rescriptum mererer. Non dissimili argumento ex tribus illis Innocentii pape epistolis, quas primum in hieronymianarum censum transtulimus, alias nonnullas ad ipsum Innocentium, et ad Aurelium carthaginensem episcopum de pelagianorum uiolentiis, deque sibi suisque illatis cedibus missas a S. Doctore non dubitamus tum suo, tum Eustochii et iunioris Paule nomine. Earum summa fuerit de monasterii direptione, atque incendiis, que primum Aurelio aperuit, quo deprecatore ad pontificem usus est, et cuius opera epistole ultro citroque deferebantur. Notum preterea fecit Innocentio, quod eius usque inuisendi, et coram consulendi studium Aurelius animo conceperat. Tanta autem modestia grauissima ab hereticorum satellitibus mala suis illata, et que timenda sibi essent peiora deplorabat, ut probe notum persecutionis auctorem maluerit reticere penitus, quam in eum uideri referre talionis uicem. Ultimo loco ad Firmum epistolam, cuius tamen mentionem nullam facit Ambrosianum exemplar, ex illa ad Augustinum CXXIu, scriptam intelligimus. Atque he hieronymiane epistole sunt, imo in uniuersum scriptiones, quarum certa iactura de summa utilitate, que percipi e S. Patris lectione potuit, multum imminuant.

 28. Questiones hebraice in uetus Testamentum.---Nunc illas reliquum est edisserere, que uulgato quidem doctorum iudicio deperdite existimantur, ego uero minime arbitror elucubratas. Prime occurrunt Questiones hebraice, quas preter Genesim, in quam superant unice, in alias quoque Scripture partes, imo ut uidetur in uniuersum uetus Testamentum ipse Hieronymus non uno aut altero testimonio, sed plane locis undeuiginti, uerbisque, ut uidere est, luculentissimis, memorat in eo libro, quem ex Eusebio interpretatus est de Scripture locis uulgo itaque eruditi deperditas passim dolent, et Martianeus in primis quando earum occurrit mentio, Ecclesie ac rei litterarie damnum irreparabile ex illarum desiderio exaggerat. Tillemontius adhuc heret incertus, tantumque expendi perquam accurate uellet, num que de ceteris Scripture libris explicata laudantur, in eo, qui in Genesim superest, inuenire sit: quo studio si singula reperiantur, illum unum indicari continuo putet. Sed imprimis libros Hieronymus plurium numero appellat, et in Numeros, Deuteronomium, Iudices, et maxime in Reges, in ipsos denique Prophetas laudat. Deinde illa, quod rei caput est, in Geneseos commentario non inueniuntur, unde Cl. quoque eius uiri sententia oporteat intercidisse. Ego tamen aliter constituo. Non equidem inficior, licia et subtegmina eius operis fuisse ab Hieronymo preparata, quedam etiam fortasse in schedulis digesta, que si integrum fuisset illi per otium, facile perfecisset. Libros, inquit ipse in prefatione, hebraicarum questionum in omnem Scripturam sanctam disposui scribere. Haud multo autem post in alia prefatione, que est homiliarum in Lucam ad Paulam et Eustochium, Pretermisi, inquit, paululum hebraicarum questionum libros, ut ad arbitrium uestrum hec qualiacumque dictarem. Nec diffitebor, de ore saltem reliquos quoque Scripture libros Paule atque Eustochio exposuisse ex ipsiusmet illo testimonio constat in Commentar. in epist. ad Titum cap. 2. in Moysi, inquit, lege fures nonnunquam septuplum, nonnunquam quadruplum reddere compelluntur, et interdum obtruncatur, interdum uenditur fur ipse pro furto; de quibus NUPER uOBIS IN LEuITICO EXPOSUISSE ME memini. Sed ob quam tandem causam fuerit, illum unum, qui Genesim explicat, absoluisse librum, nec ullum edidisse alium, hac simplici expositione ostendam. Quo tempore Questiones hebraicas S. Doctor adornabat, librum quoque de Hebraicis locis ex Eusebio ob quamdam operis ac studiorum conuenientiam sumpserat interpretandum, imo unum opus alterum intercepit. Hoc ut planissime constet, in alterius libri, qui de hebraicis nominibus inscribitur, prefatione, libros, inquit, hebraicarum Questionum nunc in manibus habeo: et paulo post, librum quoque locorum, quem editurus sum, si quis habere uoluerit. Istud igitur eusebianum opus latine refudit, cumque adhuc animo libros Questionum moliretur  quid sibi in ceteris propediem effundendis proposuisset, lectorem subinde ita docuit, ac si iam perfecisset. Re ipsa in eo tantum libro inuenias laudari in reliquas de nomine Scripture partes Questiones istas, nam paulo post cum incepto destitisset, nusquam deinceps illarum meminit. Quin imo post ferme sexennium cum catalogum suorum ipse operum texeret, et Questiones ipsas hebraicas recenseret, earum duntaxat agnoscit in Genesim librum unum. Illas postea retexisse, minime omnium est uerosimile; certe in libris, quos deinceps elucubrauit, nec uestigium est quidem, licet se occasio earum reminiscendi obtulerit, ut dissimulare omnino non potuisset. Attamen e contrario agit, si qua enim earum difficultatum, quas in libri de Locis interpretatione se iam dixerat expedisse, iterum in aliis operibus occurrit, perinde explicat, ac si nunquam attigerit. Rem placet exemplo confirmare. Dixerat ad uocem Ariel ex Isaia, consueta clausula, De hoc in libris hebraicarum Questionum plenius dictum est. Post annos circiter 24, audi quid in Commentariis dicat: Ariel interpretatur leo Dei, et pro ciuitate quam aquila interpretatus est, , hoc est oppidulum siue uiculum, in hebraico legitur CARIATH, quod proprie uillam significat, et lingua syra dicitur cartha, unde et uilla siluarum appellatur Cariath iarim . . . Igitur Ariel, id est leo Dei quondam fortissima uocatur Ierusalem, siue ut alii arbitrantur, templum et altare Dei, quod erat in Ierusalem. Itane locum, quem antea ex instituto exposuerat, dissimulato priori opere, latius edisserit? Id si quis sibi persuadeat, ille sane in hieronymiana lectione hospes sit. Nam ex opposito in eiusdem Isaie caput 54, sub initium, cum numero septem et sabbatum et plures dixisset indefinite significari ex hebrei sermonis ambiguitate, quod hec tamen etiam ad Genesis 21 attigisset, continuo subdit, De quo in hebraicarum questionum libro, Quem in Genesim scripsimus, plenius dictum est.

29. Commentarii breuiores in XII Prophetas.---Ad alia properemus. , siue breuiores in duodecim prophetas commentarios ab his qui supersunt diuersos, docti aliquot, atque in primis pater Martianeus, pro certo ponunt intercidisse temporum iniuria, et dolent. Querimonie locum fecere isthec Hieronymi uerba epist. XLIX, ad Pammach. n. 4. sub finem, miseram quedam in prophetas duodecim S. patri Domnioni . . . que si legere uolueris, probabis quante difficultatis sit diuinam Scripturam, et maxime prophetas, intelligere, etc. Scilicet in uniuersos duodecim prophetas, quos minores uocant, commentaria innui uidentur illis, que cum S. Doctor non ante annum 406 absoluerit, isthec autem epistola 393 certo certius ascribatur, alia ab his que supersunt indicari necesse sit. Accedit ipsum uocabulum, quo aliud operis, aut monumenti significari ab iis commentariis persuasum habent. uerum ut quod sentio, pace dicam doctorum hominum, errare illos existimo, S. uero doctorem eorum qui exstant commentariorum partem, quam eo tempore confecisset, omnino intelligere. Neque enim in primis cum in XII. prophetas opus aliquod memorat, singulos prophetarum libros designat, quibus explicandis suam probasset operam;  sed quemadmodum in Scripturarum est canone, unum, qui duodecim Prophete inscribitur, librum absolute indicat; neque adeo exinde singulos duodecim prophetas explanasse intelligitur, quod in duodecim prophetarum librum aliqua sit commentatus. Sic ipse Hieronymus in dialog. contra luciferianos num 5. Osee locum laudaturus. In duodecim prophetis scriptum esse dicit, sacrificia eorum tanquam, etc. Deinde neque dixit Hieronymus, , sed quedam , ut non uniuersos duodecim, sed aliquos ex illis tantum per id temporis explanasse, apertissime denotaret. Reipsa Micheam ab anno 392 ad usque insequentem, et Nahumum, et qui exinde sunt, Abacuchum, Sophoniam, atque Aggeum exposuerat: atque hi profecto sunt commentarii, quos ad Domnionem misisse Pammachio significat, neque omnino breuiores alios, aut ratione alia diuersos, quos etas inuiderit, decet excogitare. Nam ut hoc etiam argumentum adiiciam, quis in animum inducat suum, si bis eosdem prophetas Hieronymus est interpretatus, quos semel elucubrauerat, studioso lectori dissimulasse commentarios, cum iterum eamdem telam retexeret? Qui nempe supersunt usque hodie, ipsis minime diffitentibus, qui in contraria opinione uersantur, eruditis uiris, posteriores iis sunt, quos fingunt intercidisse. Exemplum repete ex Abdia, quem secundis curis recognouit, prioribus omnino repudiatis, uel ex Isaie uisionibus ad Amabilem, quas pridem seorsim expositas, ipsis commentariis attexuit.

30. Quatuordecim libri in Ieremiam.---Non absimilem aut equiorem ista, quam ex mera hallucinatione oriri demonstrauimus, eam puto cum ueterum, tum recentiorum scriptorum querelam, de quatuordecim libris Commentariorum in Ieremiam iamdiu olim deperditis. Cassiodorius Institut. cap. 3. de prophetiis, Ieremiam, inquit, etiam sanctus Hieronymus uIGINTI libris commentatus esse monstratur, ex quibus sex tantum nos potuimus inuenire, residuos uero adhuc, Domino iuuante, perquirimus. Sic uetus auctor sermonis in Natali S. Hieronymi, quem prostremo tomo exhibemus, cum in uniuersos prophetas quatuor et septuaginta libris commentatum esse S. Doctorem dicat, nichil dubium, quin in Ieremiam, inita ratione, integros uiginti enumeret. Iacturam impensius dolet Rhabanus, qui cum sex priores libros suo operi inseruisset, quia deinceps memorati tractatoris  expositionem in Ieremiam nusquam reperit, necessarium existimauit, ut ab aliorum prophetarum expositionibus excerperet, que ipse de hoc propheta uideretur commemorasse. Paria sequioris eui scriptores habent, e quibus non nemo etiam unum aut alterum, ex his quos putaret deperditos, inuenisse sibi uisus est. In quodam abbatie S. Laurentii Ms. quem laudant in Itinere litterario duo patres benedictini e congregatione S. Mauri, post sex illos in Ieremiam libros, hec apponitur nota. Nota quod gloriosus Doctor Hieronymus scripsit uIGINTI libros super Ieremiam prophetam, quorum sex primi libri habentur in isto uolumine, TRES ultimi reperiuntur apud regulares septem fontium in Brabantia: sed UNDECIM medii non inueniuntur, quod deplorat Cassidorius, Hrhabanus, et  Ioannes Andreas. E recentioribus docti quidam, cum ferme pro certo habeant, non fuisse illos commentarios, morte intercedente, absolutos, ueterum ex aduerso occurrentium auctoritatem ac testimonia conantur eleuare. Clarissimus Tillemontius maluit uexari Cassiodorii locum, ac nescio quî nouem substitui pro uiginti nouem, que sane uiolenta immutatio est, nec ullis Mss. siue etiam editorum codicum suffragiis probata; imo uerius auctoris menti, et contextui plane contraria. Ad hec temere mutatis Cassiodorii codicibus, ceterorum quoque libros eadem licentia peruadere, et constantissime auctoritati refragari oporteat. Dicam itaque paucis ego quid rei sit, et quî conciliande sententie. Hieronymus in Ieremiam quatuordecim Tractatus, siue homilias ex Origenis greco pridem conuerterat in latinum, deinde sex libris suo sensu eumdem prophetam est commentatus. Hec duo ueluti genera Commentariorum in idem argumentum si ex capitum, ut ita loquar, siue librorum numero, sex nimirum, et quatuordecim, in unum coniunxeris, summam uiginti efficies, quot numero in Ieremiam dicuntur elucubrati. Sic autem existimo, in uetustissimo aliquo ante Cassiodorium exemplari, et bono quidem consilio, sex illis commentariorum libris, quatuordecim alios tractatus fuisse subiunctos, ex eoque ortam de uiginti in Ieremiam libris sententiam. Certe qui primum, quis tandem ille fuerit, uiginti numerauit, collecta ratione, commentariis tractatus iunxit. Hi uero in aliis plerisque omnibus, et meliori quoque consilio, seorsim facile descripti sunt, quod minime commentariorum uices ex hieronymiano sensu supplerent, et pro origenicis fetibus haberentur. Exinde cum sex proprie Commentariorum libri integram prophete expositionem non absoluerent, et imperfecti operis partes esse constaret liquido, qui uiginti libris Hieronymum fuisse commentatum acceperant, quatuordecim posteriores doluere iniurias temporum non tulisse; nec enim procliue erat suspicari tractatibus illis, numerum quem uetustiores constituerant expleri. Interim hec una animaduersio poterat commentitium illud desiderium consolari, totque disputationibus agitatam questionem enodare. Quod ut euidentissime pateat, neque ullus dubitandi locus reliquus sit, unum adhuc obseruandum est, ex quinquaginta duobus capitibus, quibus totus constat Ieremias, priora integra triginta tria exponi abs Hieronymo sex illis Commentariorum libris, unde reliqua decem et nouem, quibus una ferme historica narratio colligitur, et que contractiori admodum stilo expositurum se fore ipse promiserat in prefatione, si persequi ob mortem, uel que mortem preiuit egram ualetudinem potuisset, tribus aut quatuor ad summum, fortassis etiam paucioribus libris fuisse facturum satis; minime uero integris quatuordecim, quos inepte admodum somniant. Quod igitur nichilo secius quatuordecim perfracte asserunt, ex mera hallucinatione est, quod totidem tractatus illos, siue  homilias debere ad explendum eum numerum uocari in partes, post Cassiodorium, qui ceteros transuersum traxit, nemo unus intellexit.

31. Interpretatio latina Commentarior. Alexandri, aphrodisei.---uerum alia est leuior multo de Alexandri aphrodisei Commentariis latine ab Hieronymo explicatis hallucinatio doctorum hominum, puta, ut aliquem de nomine proferamus, Tillemontii in uita artic. 10, et Alberti Fabricii bibliothec. grec. lib. Iu, cap. XXu. Unum pereque est omnibus de eius libri iactura argumentum ex S. Doctoris testimonio epistola L. ad Domnionem num. I. Ibi cum se diu in philosophorum Aristotelis, ac Ciceronis scriptis uersatum profiteatur, ut aduersariorum proiectam rusticitatem expugnet, quibus philosophice discipline despectui erant, Frustra ergo, inquit, Alexandri uerti Commentarios; nequidquam me doctus magister per Porphyrii introduxit ad logicam? Nec dubitant, quin sit ea significatione accipiendum uertendi uerbum, qua de una in aliam linguam, scilicet in latinam de greca, denotatur interpretatio. At nichil Hieronymus de linguis addidit, siue in quam transferret, siue ex qua; mihique sane persuasum est, absque alterutrius notatione uix apud latinum quempiam scriptorem eius sensus exempla inueniri posse, apud Hieronymum ne uix quidem. Quod enim ait Cicero I, de Finibus, si uerterem Platonem, aut Aristotelem, ut uerterunt nostri pete fabulas, etc., ex superiori contextu de Grecis apertissime subintelligitur. Proinde certum debet esse et constans, cum dicitur quis libros uertere, nichil significari aliud quam uersare manu, aut euoluere, italice scartabellare. Hoc intellectu Horatius, uos exemplaria greca, nocturna uersate manu, uersate diurna. Nec profecto aliter accepisse Hieronymum, quam ista significatione, oppido multis probare possem. Ipse in primis contextus superioris ex illa epistola loci, ex quo uno tota isthec in orbem litterarium importata est fabula, nil preterea loquitur quam in legendis, terendisque philosophorum libris studium ac diligentiam. Cur deinde quem proprie librum fuerit interpretatus, S. Doctor non indicauit; uerum indistincte Commentarios dixit, quo nomine decem, ut minimum, ingentia uolumina designantur, ne dicam uniuersa eius auctoris opera, iis minime exceptis que perierunt, inscribi , seu Commentaria? Quid porro tantum laborem, tamque molestum in se susceperit, ea transferendi scripta, que uulgo docti grece iam intelligerent, qui maxime philosophicis disciplinis animum adiecissent? Sed malim ex uno Ruffini sensu, quo iniquior hieronymianis operibus nemo unquam fuit, rem definiri. Hic nempe cum uerba illa ad Domnionem quam poterat inuidiosissime suggilaret lib. 2. Inuectiuarum, nunquam tamen interpretationem Commentariorum Alexandri obiecit, quod maximum fuisset accusationis caput; sed lectionem tantummodo eius libri periurii arguit in Hieronymo, qui in toties exagitata illa uisione, Christo dixisset, Te negaui, si uel habuero gentilium codices, uel legero. Si intellexisset Ruffinus, aut suspicari utcumque potuisset, latine conuersos dici aphrodisei Commentarios, culpare lectionem, ac studium, dissimulare autem tanti operis laborem, eumque rursum, ut calumniari commode licuisset, perniciosissimum cum latinis quoque auribus daretur, uoluisse quis credat? quin etiam totam in Porphyrii audienda criminationem inuenire, in conuertendis a greco Alexandri libris, nil plane aliud obiicere, quam quod syllogismi apud Deum de illius Commentariis non intexuntur? Quam uero lepide similem culpam in Hieronymum regerere potuisset, qui sibi interpretationem origenici libri tantopere criminabatur? Ad hec apposite satis ad rem nostram Ruffino notatum est, S. Doctorem antequam conuerteretur, litteras grecas, et linguam penitus ignorasse, ex quo illud etiam exploditur , quod facile quis pretexere potuisset, in prima adolescentia cum nondum christiane religioni dedisset nomen, translationem illam fuisse elaboratam. Nam si tum temporis grecas litteras ignorabat, cum uero didicit, iam in ethnicorum scriptis in latinum transferendis uersari, non integrum sibi esse intelligebat, nulla profecto est temporis epocha, cui iure interpretatio illa possit ascribi.

32. Liber ad Abundantium.---Duo adhuc libri expendendi sunt paucis, ne quem huius generis pretermittamus. Primus exegeticus ille est ad Abundantium, siue ut uetustiores editi ferunt, Antium, quem Cassiodorus Instit. c. 2. conceptis his uerbi memorat. Beatus Hieronymus ad Abundantium scribens, obscurissimas tres alias exposuit questiones, quarum prima est, cur Dauid, qui ad expugnandum Saul cum Achis Allophilorum rege ultroneus ueniebat, hominem qui eiusdem Saulis mortem postea nuntiauit, occiderit. Secunda est, cur Dauid moriens precepit filio suo Salomoni, magistrum militie sue Ioab interficere. Tertia uero questio est de Semei, qui fugienti Dauid intolerabiles maledictionum iniurias missis etiam lapidibus irrogauit. Huius autem scriptionis neque mentio est ulla, neque uestigium in Hieronymianis, siue apud Scriptores alios, ex quibus certi aliquid possit extundi. Imposuisse Cassiodoro ueterem aliquem librum, in quo isthec Epistola siue libellus Hieronymo ascriberetur, facile credam. Sed quando ipsum monumentum etatem non tulit, certam ferre sententiam non est expeditum. Alterum laudat S. Agobardus libro aduersus Felicem cap. 39 , eumque breuem, at que elegantissimum Tractatum de similitudine carnis peccati contra Manicheos uocat. Ac ne putes incuria quadam, et scribendi festinatione in S. Doctoris nomine decipi illum potuisse, tota quam eo capite instituit, disputatio est de Hieronymi sententia circa adoptionis uocabulum, atque adeo de libri germanitate securus quam qui maxime, ut neque aduersariis de auctore dubitare, aut reponere aliquid licere crederet, satis longam ex ea laciniam exscribit, bisque et tertio Hieronymi nomen ingerit, urgetque aduersarium auctoritate. Baluzius qui postremo Agobardum recensuit,  notisque illustrauit, intactum reliquit hunc locum: sed facile opinor erunt hac etate docti uiri, qui Hieronymum eiusmodi operis auctorem extitisse egre sibi persuadeant. Equidem Audentio episcopo hispano, qui circa annum 360, uixisse dicitur, malim ego ascribi, quem tradit Gennadius cap. XIu, librum scripsisse aduersus Manicheos, in quo ostenderet antiquitatem Filii Dei eternalem Patri fuisse, nec initium Deitatis tunc a Deo Patre accepisse, cum de Maria uirgine homo, Deo fabricante, conceptus et natus est. Aut si huic forte minus, Sabbatio dederim gallicane ecclesie episcopo, circa annum 440, qui de simili argumento librum, eodem Gennadio teste cap. XXu, composuit, ostenditque, Christum ueram habuisse carnem, per quam manducando, bibendo, lassando, plorando, moriendo, resurgendo, uerus probatus est homo. Re autem uera cum nichil pro certo constitui possit, neque ad opus ipsum Hieronymo abiudicandum certa suppetant argumenta, ne eiusdem Agobardi auctoritatem eleuare temere uideamur, et si quid est operis hieronymiani inconsulto preterire, ipsam illam laciniam describimus. Denique hoc confirmat proposita ipsa sententia, que primum Adam in animam uiuentem factum esse testatur, nouissimum in spiritu uiuificantem. Ecce cur tam post innumeros annos, et incomprehensa curricula seculorum ab omnibus mortalibus, a quibus ut qui secundum carnem natus est separatur, quod ille primus uiuens, hoc nouissimus uiuificans; ille sibi data uix possidens, hic possidenda condonans. Quod est Psalmista duobus uersiculis explanauit dicens. Quid est homo, quod memor es eius, aut filius hominis, quoniam uisitas eum? Homo Adam accipiendus est; filius hominis, Dominus intelligendus est; qui in memoriam ueteris uisitatur, et in defuncti recordatione spiritu salutationis impletur. Quod ipsa uerba exprimunt, ut rem planam uidere non mirum sit, dum et homini memoria coniungitur, et filio hominis uisitatio copulatur. Illi mortali quid aliud poterat superesse? huic uiuificanti quid aliud oportebat infundi? Nam de functis memoria debetur, uisitatio uiuentibus exhibetur. Quod utrumque in Domino per incarnationem constat impletum, cum ob primi commemorationem nouissimus uisitatur, et per nouissimi uisitationem saluatur et primus. Huic sensui germana est illa sententia: Primus homo de terra terrenus, secundus e celo celestis. Quis est iste celestis? Sine dubio ille, qui eum quem gestabat in baptismate fecit audire, quod ante ipsum nullus audierat: Filius meus es tu, ego hodie genui te. Et qualiter dicitur hodie, si in principio uerbum, et uerbum apud Deum, et Deus erat uerbum. Quia non est illud uerbum, quod semper in Patre, et apud Patrem, et cum Patre fuisse esse credendum est; sed homo quem in gratiam salutis Deus uerbum susceperat, audiuit. Hic filius hominis per Dei filium, Dei esse filius in Dei filio promeretur, nec adoptio a natura seiungitur, sed natura cum adoptione coniungitur. Quoniam cum uerbum caro factum est, non per assumptam decreuit assumptor, sed in assumente creuit assumptio. Creature enim poterat per creatorem infirmitatis substantia commutari, creatoris autem in creaturam non poterat eternitatis natura conuerti. Et ideo cum dicitur, Prior homo de terra terrenus, secundus e celo celestis; non corporis materia separatur, sed forma uitalis; nec caro tollitur, sed carnis susceptor ostenditur: ille, inquam, qui in Euangelio ait, uos de inferioribus estis, ego de superioribus sum. De superioribus ait, non utique siderea carne, sed uirtute diuina.

33. Duo libri contra Heluidium, etc.---Alia quedam consulto pretereo, que in recensendis Hieronymi scriptis mera sunt hominum sphalmata. Tale est illud auctoris Predestinati, qui duos, non unum memorat contra Heluidium libros. Contra Heluidianos scripsit Hieronymus doctor egregius duos libros, quos lectos in tempore digna eos execratione anathematizabunt. Sed neque locum inueniant heic illa, que elucubraturum se fore Hieronymus promiserat quidem, minime autem est exsecutus. Huiusmodi sunt commentarii in Canticum Canticorum, quos roganti Principie pollicitus est, cum psalmum 44. eidem exponeret epist. LXXu, in fine. Sed ab illo opere, quemadmodum in commentariis in Mattheum tradit, exclusus egrotatione diuturna, spem distulit in futurum: neque eius postea complende occasio ulla se obtulit. Item historia ecclesiastica, quam moliri se ut scriberet, statim in limite uite Malchi luculentissimis hisce uerbis profitetur. Scribere enim disposui, si tamen uitam Dominus dederit, et si uituperatores mei saltem fugientem me, et inclusum persequi desierint, ab aduentu Saluatoris usque ad nostram etatem, id est ab apostolis usque ad nostri temporis fecem, quomodo et per quos Christi ecclesia nata sit, et adulta persecutionibus creuerit, et martyriis coronata sit, ei postquam ad christianos principes uenerit, potentia quidem et diuitiis maior, sed uirtutibus minor facta sit. uerum neque ex catalogo, neque alio quopiam ex opere uotum istud expleuisse satis manifesto concluditur. Quod enim ait primo contra Ruffinum libro, Laudaui Eusebium in ecclesiastica historia, in digestione temporum, in descriptione terre sancte; et hec ipse opuscula in latinum uertens, mee lingue hominibus dedi, ita satius est intelligere, ut laudem ecclesiastice historie, translationem duobus aliis opusculis referri sibi uoluerit.



PARS TERTIA.---In qua in noua hac editione quid prestitum sit, explicatur.

34. Operum partitio.---Iam itaque quid a nobis prestitum sit in hac adornanda editione aliquando dicamus. Primum economia et partitio, qua hieronymiana uniuersa opera a nobis digesta sunt, breuiter est exponenda, totaque nostre editionis reddenda est ratio. Quidquid hieronymianarum scriptionum corradere potuimus in decem a nobis ita distributum est tomos, ut argumentorum ac rerum quas tractans ratio potissimum haberetur, atque unus ad alterum lectorem quodammodo alliceret. Prior tomus continet epistolas, alter tractatus, siue libellos, quibus peculiare argumentum, et certa materies, quecumque tandam  illa sit, sed precipue contra hereticos subiecta est. Tertius in sacram Scripturam primum duos quasi apparatus, tum ipsos commentarios ad Canticum usque Canticorum exhibet. Prophetas explanant sequentes duo. Sextus noui Testamenti nobilissimas partes. Septimum explet Eusebiani chronici latina interpretatio, ac supplementum. Octauum et nonum hebraica ueritas, siue hebrei canonis scripturarum latina itidem translatio, tum que e Grecis ueteris Testamenti conuertit, et noui grece reddidit fidei. Denique ultimo damus que hieronymiano quidem se titulo uenditant, sed alterius sunt, siue certi auctoris, siue incerti, que in S. Patris familiam tanquam uernilem sobolem admisimus; ne si penitus repulissemus, sine tecto uagari, atque interire necesse esset. Prefatio sua tomo unicuique prefigetur, rerum omnium, que ad illud uolumen pertinent, causas rationesque exponens, et maxime eorum haud sane paucorum operum, quorum accessione unumquodque ditatum est: e quibus, si antea inedita, autographis excerpta sint, indicantes, si aliunde adscita, quibus de causis, quoue ordine; nam et ratio temporum explicabitur, multaque alia edisserentur, ut librorum indolens in limine statim eluceat.

35. Bibliothece et Mss. quibus utimur et quomodo.---His ita commode satis, ut uidebatur, dispositis, ad textum ipsum emaculandum me contuli, et quoad eius fieri potuit totum in id animum intendi. Primum loculos bibliothecarum scrutari studium fuit, et quidquid manuscriptorum erat ad rem nostram, sedulo conferre ac describere. Neque adeo laborem hunc, quod passim usuuenit, aliene fidei, siue diligentie commendaui, quod illos haud multum curiose atque utiliter hoc opere defungi compererim, qui uel in antiquis codicibus perlegendis, uel in eius quem conferunt auctoris lectione diu antea non fuerint exercitati. Ut ut igitur est labor iste ingratissimus, maximam certe partem meis ego oculis, meaque diligentia exantlaui: neque operis proxilitate, aut quod fere subrepit tedio, animum despondi, quem uariantium copia lectionum emendationumque certissimarum subinde recreabat. Celebriores quas lustraui bibliothece sunt in primis Rome uaticana, immensa optimorum codicum supellectile, aliarumque bibliothecarum, Urbinatis, Palatine, ac Regine Suecorum accessione, supra quam dici possit, ditissima. Tum alia ibidem Cisterciensium monachorum, olim Nonantulana, nunc sancte Crucis in Ierusalem, cuius uenerande antiquitatis exemplaria satis multa habui. Exinde Mediolanensis, uulgo Ambrosiana eque instructissima, precipue uero huc translatis S. Columbani de Bobio uetustissimis atque optime fere pre ceteris note exemplaribus. Denique ueronensis hec nostra, siue amplissimi canicorum capituli, que si reliquis librorum numero longe est inferior, antiquitate ac prestantia fere antecellit. His addi possunt Parmensis, ex qua presertim elegantem atque emendatum chronici Eusebio-Hieronymiani codicem ad nutum habui, et uercellensis instructior multo: tum passim alie, quas priuatas dixerim, neque enim singulos codices instructo catalogo recensere, deque eorum etate disserere per otium licet, maxime cum suo quemque nomine in notis, ubi ad fidem faciendam oportebat, compellarim. uim porro ingentem Mss. cum in hisce bibliothecis offenderim, alia, qua fieri uulgo amat, ratione, eorum mihi duxi utendum auctoritate. Nempe antequam a capite, ut aiunt, ad calcem perlegerem, ipsorum fidei periculum feci: cum enim multos sit reperire, qui ex uno eodemque exemplari descripti non immerito uideantur, quod iisdem plane criticorum ausis, iisdemque erroribus amanuensium consentirent, non plus uno codice ualere illos arbitratus, alios subinde, quos e diuerso fonte fluxisse iudicarem, in consilium adsciui, qui cum in aliqua minime leuis momenti lectione concordarent, tum demum uincerent auctoritate, et cum pugna ac uariatio esset, suis quoque dissidiis aut de loci sanitate suspicionem iniicerent, aut medelam edocerent. Hanc secutus legem, illos tamen pretuli ceteris, qui suo fonti, hoc est Hieronymi euo proprius accederent; neque temere quis dictum putet, si ex his quibus utor, multos septimum, omnes ferme decimum seculum uelim anteuertere.

36. Qua ratione emendatus textus.---In refigendo ex his textu, hanc insuper rationem tenui, ut nisi errore ex ueterum librariorum inscitia, aut criticorum audacia manifesto se prodente, quidquam immutare auderem; neque tantum probatissimis licet membranis tribui, ut ex iis solis receptam scripturam exturbarem, sed orationis contextum, et penitiorem sensum, usum quoque Hieronymi in scribendo, atque ingenium expendi atque exegi. Que se his dotibus, et recte rationis argumento, cum ueterum librorum suffragio probarentur, lectiones nouas in textum intuli, ac sunt equidem satis multe, que prudentum antea editorum solertiam fugerant, multeque alie uulgo recepte, quas deserui, de quibus perinde ac si in Mss. omnibus inuenirentur, ne dubitatum est quidem. Coniecturas que multe domi nascebantur, sepius in limine supressi, ne mediocriter constituta sollicitarem; sicubi tamen corruptum locum aliquem sensus ipse indicaret, eumque tacentibus Mss. possem ex ingenio restituere, quando erroris causas in notis euidentissime demonstrarem, cur diutius paterer eruditis molestiam, lapsum obiici ineruditis? Id tamen raro admodum et caute prestiti, et cum ueterum codicum scriptura ipsa uitiosa non tam indicio esset, quam argumento: ut prudentes uiros fore non dubitem, qui magis timiditatem, quam temeritatem culpandi materiem inueniat. Nam religiosa quadam diligentia maluimus quandoque liquidam etiam ueritatem legentis iudicio proponi, quam de auctoris sensu periclitari.

37. uariantes lectiones.---uariantes lectiones subnecto, in quibus excerpendis digerendisque, modum hunc ferme habui. In primis que mera sunt scribarum ludibria, uimque ingentem otiosarum diuersitatum, quas siue recuses, siue impressarum loco ponas, nichil plane detrimenti oratio accipiat, nec nisi uolumini molem addere possint, exsulare penitus  iussi, et si quas eiusmodi exhibeo, tum denique est, cum earum aliquis esse potest usus, siue ut germane falsarum comparatione probentur magis, siue ut e uitiosis sani aliquid elicere criticorum filii queant: qui si recisas promiscue omnes fecissem, dolerent fortassis merito, repudiatum a me, quod sua ipsi opinione pretulissent. Reliquas apposui continenter, atque in hanc sane malui peccare partem, ut aliquas admitterem, que nichil intus haberent boni, quam cum periculo utilem resecarem. Que denique leuioris momenti uidebantur, maximam partem e ueterum editionum libris excerptas, non ad imum marginem distuli, sed e regione asterisco prenotaui, ut uoces ad quas referrentur uno intuitu cognoscere in promptu sit, nec aliorsum digredi leui de causa legentem pigeat. Earum omnium utilitatem eruditi homines probe norunt, neque in hac mihi laborandum parte esse censeo, ut fastidiosam quorumdam, qui illas fere despiciunt, rusticitatem expugnem, cum plerosque alios esse sciam, qui ex uariantium lectionum capite de editionis prestantia iudicant.

38. Obseruationes, et note.---Unum quod reliquum erat, S. Doctoris textum nostris obseruationibus illustrare, ubi res ferret, continentibus notis sum persecutus. Atque in primis cum ueteri lectione expuncta, male affecto loco nouam e Mss. substitui, aut pridem eliminatam reduxi, emendationis causas subnecto, et quibus adductus fuerim argumentis demonstro. In aliis haud quidem corruptis, sed intellectu difficilioribus locis, plusculum opere, et uerborum impendo, si ad eorum minuendam obscuritatem nonnichil meo studio possit accedere. Natiuum auctoris sensum, quicumque ille sit, exponere primum iuuit, semperque illud ob oculos habui sapientissimum ipsius Hieronymi epistola XLuIII, ad Pammachium num. 17. Commentatoris officium est, non quid ipse uelit, sed quid sentiat ille quem interpretatur, exponere. Alioqui si contraria dixerit, non tam interpres erit, quam aduersarius. Leuiores, et que si e lectorum uulgo aliquem moueant, difficultates, ex aliis libris, maxime lexicographis explicari queant, sintque ab aliis ex instituto et copiose explicate, aut omnino non attigi, aut quibus e fontibus peti debeant subindicaui. Ex his uero locis, qui aut perperam accepti sunt, aut inuidiose traducti, si quando absque sanctissimi doctoris iniuria fit, cum aliqua ueritatis specie, nullius ferme preterii culpam aut suspicionem purgare. Denique cum illo scribendi genere, quod Greci uocant, Hieronymus maxime sit delectatus, que ex aliis scriptoribus, precipue Grecis accepit, aut accepisse uisus est, plerumque indico, laudatis nonnunquam solis patrum nominibus, cum haud pluris interesse uidebatur, integris quandoque adductis locis, cum fere ad uerbum translata sunt, ac potuit scriptoris utriusque iuuari sensus. Interdum illa etiam adnotata sunt, que alii ex auctore nostro sequioris eui patres exscripserunt, sed hec parce admodum, atque illis tantummodo in locis prestiti, quibus aut lucem, aut fidem laudata sententia feneratur; si enim omnia persequi uoluissem, cum ingenti labore uix fecissem opere pretium. Eadem de causa, ut nimirum operi ac tempori parcerem, fere exsulare penitus iussi eorum testimonia, quibus uulgo solent scriptoris alicuius antiqui editores, librorum margines onerare, cum non absimiles sententias ex aliis congerunt, et textus uocant. In summa nullam ultro profiteor a me obtinende breuitatis rationem fuisse pretermissam, sicque calamo temperaui, ut iuxta doctissimi editoris nuperi sententiam, neque omnia scire lectorem meum, neque rursum nescire omnia existimarem.

39. Aliorum ac precipue Benedictinorum note ad calcem tomi.---Atque ita quidem de his quas ego adieci notis. Fuerat uero iamdudum animus omnium ante me editorum ad cuiusque tomi calcem notas, atque animaduersiones adponere. Sed ab eo consilio reuocatus sum tum mei ipsius, tum prudentum uirorum iudicio, qui inani opere, et meliorum horarum dispendio futurum id fore arbitrati sunt. Sepius enim ueteres editores in locis omnium sermone contritis latissime exspatiantur: crebro etiam que a prioribus dicta sunt, non nisi paulo immutatis uerbis, alius alium secuti replicant; demum falsis lectionibus innituntur, in quibus explicandis frustra desudant. Neque uero inficior, his quedam immisceri interdum, que ad lectoris eruditionem conferre possint, ea tamen perquam exigua sunt et non imminuta eorum laude, copiosius multo in hac litterarum luce pertractari a nobis poterant, suntque agitata. Henrici Grauii note sunt ille quidem eruditiores, sed quoniam illud precipuum ac ferme unicum instituti sui operis esse uoluit Hieronymum componere, siue sententias sententiis conferre, nec nisi epistolis, tractatibusque hanc impendit operam, earum utilitati diligenti indice fatis consulitur, idque satius est. Pauciores tamen illas, que textum expediunt, quemadmodum et Frontonis Ducei octo aut decem selectissimas, ut ne quid deesse uideatur, annecto. Sed non ita benedictini editoris commentationes accipiende erant, que licet absque huius nostre editionis dispendio omitti penitus potuissent, ad aliquorum tamen declinandam inuidiam, qui eius laboris siue commodis, siue incommodis se quererentur fraudatos, integras ad cuiusque tomi calcem apposui

40. Laus uitorum nominatorum.---Multa preterea ad elegantiam operis, multa ad legentis utilitatem elaboraui, que studiosi homines ut equo animo excipiant, rogo. Hanc gratiam sin minus ab uno aliquo obtineam, scio hieronymianam sententiam epist. LXuI, ad Pammachium, Quod uulgi standum est iudicio, et ille in turba metuendus, quem cum uideris solum, despicias. Nunc mearum est partium, prestantissimos uiros, qui Mss. codicum subsidia mihi contulerunt, cum grati animi recordatione laudare. Eorum uero nomina instructo catalogo heic non recito, ne, cum multi sint e plurimis Italie urbibus, quemquam illaudatum forte preteream; sed omnibus singulisque gratiam habeo, iisque debere plurimum uolo lectores beneuolos, cum bibliothecas, quibus illi presunt, laudatas legerint. Sed illustrissimum  uirum, Marchionem Scipionem Maffeium, singulare patrie nostre ornamentum, sine ingrati animi culpa non taceam. Nempe totum ille laborem hunc meum et promouit primum presentibus auxiliis, et licet longe absens, et desiderium sui diu in Galliis proferens continenti fauore prosequitur, nouus Hieronymi .





Prefatio HUIUS TOMI.

1. Epistolarum S. Hieronymi dotes.---Ex illustrium uirorum scriptis Epistole longe ceteris prestantiores prudentum hominum iudicio existimantur ea potissimum de causa, quod ipsa in illis scribentis persona ita propius ob legentis oculos uersetur, ut quasi rediuiuum hominem complecti, faciemque ipsam intueri uideamur. Hec, si alterius cuiusquam, est certe Epistolarum Hieronymi prerogatiua, quarum muti apices ingenii, uirtutumque eius effigiem referunt, arcanumque mentis habitum, ignemque illum pectoris representant, quem ipsum uiuum corpus, si adesset, non exhiberet. Sed illa oppido maior est dignitas, quod Sanctissimus doctor maximis Reipublice Christiane muneribus usus, sicut ipsa pene in adolescentia Damasum Romane Urbis Episcopum in Chartis Ecclesiasticis iuuerat, et Orientis atque Occidentis Synodicis consultationibus respondebat : ita deinceps ueluti commune seculi oraculum consuleretur de grauissimis rebus ac difficillimis, quodque rei caput est, ab illis, qui uel sanctitate, uel scientia, uel dignitate, primas tum temporis in longe etiam dissitis regionibus obtinebant. Exemplo sunt magnus Augustinus, quem nominare unum satis esset, ex Africa: Lucinius, Exsuperius ex Hispania: e Galliis Mineruius, atque Alexander, Riparius, ac Rusticus: ex remotiore Germania Sunnia, ac Fretella: ex Oriente Epiphanius: ex Aegypto, ipsaque Alexandrina sede Theophilus, ut neminem interea ex Italia, ac Romane nobilitatis principibus uiris proferam, quorum innumera sunt ac sepius augustiora nomina. Quamobrem non priuati hominis modo erudita negotia eius Epistole complectuntur, sed insigniores fere questiones: eximia ad Scripturarum explanationem monumenta, imo etiam totam ferme eius seculi Ecclesiasticam historiam, dogmata, resque gestas, que eruditionis homo cupidus si ex purissimis fontibus uelit ediscere, illas sedulo perscrutari necesse habeat.

2. ueterum Editionum in iis recensendis confusio.---Hic igitur fructus cumulatissimus ad lectorem ut redeat, non solum in iis prestandis, que in superiore Prefatione exposui, uerum etiam in cuiusque Epistole recensione, ut in rectum ordinem pro temporum ratione disponerentur, operam impendi. ueteres nempe Editores eam exhibent Epistolarum seriem que non ad temporis, sed ad materiarum rationem aptetur magis; cumque uarii adeo argumenti Epistolas ad tres tantum classes, nec satis accurate redigant, ea ipsa in economia perturbationis uitio laborant, ut sepe polemicis laudatorie, moralibus critice, theologicis familiares permisceantur. Editio uero Benedictina dum huic malo mederi studet  omnia magis confundit, nam et complures Epistolas, quas criticas uocat, e natali solo per uim auulsas in alienum transtulit, et per totum Hieronymi operum corpus hinc inde in unoquoque tomo commentariis interseruit, atque dispersit. Huius intolerande confusionis si ab aliquot litteris que ad unum eumdemque Damasum inscribuntur, exemplum sumi uelis, que Cain uindictam explanat, in secundo tomo post Questiones in Genesim, que de Seraphim agit, in tertio post Commentarios in Isaiam, que uocem Osanna explicat, in quarta priore parte, et Matthei expositioni subduntur; tum alie id genus omisse, alie suum extra locum posite, ut etiam in proprio iudicio digerenda materia parum illi feliciter accidisse perspicuum sit. In reliquis porro omnibus, quas in quarti tomi parte altera in unum collegit, consilio quidem egregio usus est, cum ad temporis leges singulas exigeret, successu tamen non pariter felici, quandoquidem que prima statim occurrit ad Ruffinum septennii laborat anachronismo, et Innocentius, qui se itineris comitem Hieronymo prebuit, huic fato functus dicitur, post sexdecim alias interiacentes Epistolas uiuus compellatur. Quem errorem cum uoluit in prolegomenis editor emendare, eamque ad Innocentium epistolam ad annum 364 retrahere, nouo errore cumulauit. Exinde autem reliquas huius prime Classis ad hypothesin, quam animo conceperat ex preiudicata opinione accommodauit. Nec minus alie Classes peccant, siquidem sepe priores Epistole posterioribus succedunt, quedam uno, alie duobus, aut tribus annis, quandoque etiam pluribus, contra quam par est, preferuntur, uel posthabentur, non sine ingenti lectoris incommodo, quem ille, quoties perturbatis calculis temporum rationes confundit, toties secum una transuersum rapit.

3. Noui ordinis necessitas, et ratio.---Quamobrem cum neque incommodam ueterum sortitionem repetere, nec sepe deuiis Monachi Benedictini uestigiis liceret insistere: quanquam in uotis esset ab alterutro uulgatorum ordinum non discedere, ne inducta mutatio studiosis negotii aliquid facesseret: meliorem tamen ordinem  auspicari, siue ipsum chronologicum ex integro reformare, quoad fieri potuit accuratissime, omnino necesse fuit. Nam et multa e uulgatis Epistolarum collectionibus exturbare, multaque alia, que desiderabantur, sufficere oportuit in hac nostra; et cum semel ueterem numerum uel augere, uel imminuere, mouere eo ipso necesse fuit; nec nisi grauiori legentium cessisset incommodo seruare alicubi prescriptam seriem, alicubi diuerticulis pro re natis, inuertere. Satius igitur aliorum quoque Editorum exemplis edocti, esse arbitratus sum, si usitatis superiorum temporum citationibus studiosi uti possent, et ne eius ordinis, quodcumque tandem est, commodo fraudarentur, annotarem ad uniuscuiusque Epistole initium, quem in ueteri recensione numerum obtinerent. Proinde tabulam quoque instrui in fronte operis, qua nouus ordo ueteri comparatur, ipsaque Benedictina editione, cuius seriem e regione apposui, ut quem inter se respectum habeant, quoue ordine queque processerit, intelligere uno conspectu liceat. Ceterum ne nouum ordinem iniisse temere et leuibus argumentis uidear, momenta rationum, quibus adductus sum ad eam seriem designandam, ut in accuratioribus Patrum recensionibus fieri amat, seorsim infra subnecto, maxime cum multas que peregre uagabantur, certis locis atque annis, plerasque aliis ab his, quibus Chronologi uulgo affixerant, asseruerim. Tres enim sunt tantum Epistole, que non usque adeo certam temporis notam, aut historici alicuius facti memoriam seruant, ut ad certum annum reuocari possint, easque ad aliarum calcem reieci, prefixo ad pagine album hoc lemmate, incerti temporis, ne recentiores quis putet, ex eo quod ceteris postponantur. Attamen ferme nichil ad historiam faciunt, ut illarum etatis ignoratio egrius ferenda sit.

4. Tractatus et opuscula cum Prefationibus aliorum operum excluduntur.---Iam uero, ut proprie Epistolarum, quod nemini hactenus in mentem uenit, collectionem adornarem, primum Tractatus et prolixiora opuscula, que ab ipso Hieronymo in Catalogo, atque alibi, si quando eorum mentio occurrit, inter libros censentur, hinc loco moui, atque alteri tomo reseruaui. Quid enimuero cum Epistolis commune habent, ut in earum ordinem referantur, trium Monachorum Pauli, Hilarionis, et Malchi uite, Liber de Illustribus uiris, alius contra Heluidium, duoque multo prolixiores contra Iouinianum, Orthodoxi et Luciferiani Dialogus, tresque cognomines contra Pelagium libri, aliaque id genus haud pauca, que diuersam sedem ex ipso syntagmatis ingenio postulant? Exclusi pariter ex hac serie Epistolas illas, que aliis libris Prefationis loco sunt, neque indolem ceterarum seruant, et diuerso fine exornantur. Ex eo genere sunt uiginti ille, quas in totidem sacrarum Scripturarum libros S. Doctor elucubrauit, iisque prefixit, cum de sua interpretatione, atque opere premonere lectorem uoluit: Erasmus uero et uictorius reliquis in suis editionibus accensuerunt, quod uel illos libros excudere in animo non haberent, uel etiam extare integros non putarent. Huius quoque modi sunt, quas recensuit Martianeus in octaua Classe, prefationes librorum aliquot, quos in operum collectione pretermisit, in quarum recensione hoc insuper uitio peccatum est, quod una quedam pro Hieronymiana obtruditur, cum manifesto sit Ruffini in Origenis Homilias in epist. Pauli ad Romanos Prefatio, ut ex ipsa constat peroratione translatoris in earum explanationum fine. Has itaque omnes suis e sedibus per uim diuelli ratus, si huc transferantur, suis quasque libris affigi debere existimaui, et quemadmodum quas ueteres editores in Scripturam Prefationes recensuerant, Martianeus non recepit, quod ipsam Scripturam excudens, suis illas locis representauerit, ita quas Martianeus ipse in diuersos libros alios utcumque exhibuit, exclusas uolui ex hac serie, quod libros ipsos exhibiturus, ueluti capita suis reddam corporibus.

5. Epistole quinque nondum antea uulgate adduntur.---uerum e contrario multas, que in uulgatis hactenus editionibus desiderabantur, adieci, et fecisse opere pretium mihi uisus sum. Sunt ille in uniuersum undecim, e quibus quinque non antea lucem aspexerant, relique diuersis e libris adsciscuntur. Dicamus primum de . Quatuor que sub numeris XCII. ad XCu. continentur, ex Ambrosiane Bibliothece, que Mediolani est, codice manuscripto, olim S. Columbani de Bobio, num. 59. et H littera prenotato descripsi, tantumque ex illis pretii nostre editioni accessisse confido, ut si preterea nichil prestitum a me esset, esse tamen putem, cur satis bene de Hieronymianorum operum amatoribus merear. Prima est celeberrima illa Theophili contra Origenem eiusque sectatores Synodica Epistola, ex qua totam ferme, eamque passim ignotam Origeniane cause historiam ediscimus: tum Isidoro affictas grauissimas accusationes, Nitriensium Monachorum turbas, et Fratrum, qui Longi uulgo audiunt, exilia, aliaque huiusmodi, qua hereticorum sententiis probe intelligendis, qua rebus utrinque gestis suo rite tempori consignandis, maxime necessaria, quorum ignoratione a doctis hominibus in illis edisserendis subinde peccatum est. Altera ad Theophilensem istam Ierosolymitane Synodi responsio est, iisdem ferme insistens uestigiis: quemadmodum et que tertio loco subditur, Dionysii Liddensis ad ipsum Theophilum, ex quibus quantum sibi animorum sumerent Origeniste, quasue regiones peruagarentur, quibus tandem artibus imponerent, discimus. Ea uero de causa in Hieronymianarum lucubrationum censum ueniunt, quod abs Hieronymo Latinitate donate, eius proprie sint iuris. Id autem ut nemo ullus, qui tantum eas legerit, in dubium uocare audeat, utque ipsa styli elegantia se statim prodat, consonet rerum series, que edisseruntur, codicis quoque Mss. auctoritas accedat, presto etiam est sue ipse fidei iussor Hieronymus, qui contra Ruffinum disputans, illas se Latine reddidisse luculentissime profitetur his uerbis lib. 3, Duas Synodicam, et Paschalem Theophili Epistolas contra Origenem, illiusque discipulos per hoc ferme biennium interpretatus sum, et in edificationem Ecclesie legendas nostre lingue hominibus dedi. Et de aliis quoque lib. 1. sub initium, ubi, Si, inquit, quidquid contra Origenem et sectatores  eius dicitur, in te dictum putas, ergo et Epistole Pape Theophili, et Epiphanii, et aliorum Episcoporum, quas nuper ipsis iubentibus transtuli, te petunt, te lacerant. Enimuero cum preter Epiphanium alios Episcopos addit, si Ierosolymitane Synodi Patres, et Dionysium Liddensem, quorum epistolas ad Theophilum contra Origenem in lucem edimus, Hieronymus non intellexit, aliud excogitare argumentorum genus ad earum litterarum cum his quas Hieronymus indicat, probandam , otiosum sit. Que porro his succedit XCu. Anastasii Pape ad Simplicianum, quod arcto cum superioribus nexu iuncta sit et conserta, locum iure suo inter Hieronymianas exposcere uisa est. De illius germanitate, atque ingenio plus fortasse quam satis in Notis disputaui. His aliam adieci in u. Classe sub num. CXLIX. exscriptam ex uatic. Cod. 642. haud magni quidem illam pretii, sed quod Hieronymiani nominis, tametsi ementiti, prerogatiua insigniretur, post duas alias apocryphas non omittendam.

6. Sex alie huc primum adscite.---E sex aliis, quas aliunde adscitas Hieronymianis annumeramus, quod uel ad Hieronymum ipsum, siue de propositis ad eum questionibus scripte sint, uel ad eius historiam tote pertineant, tres Innocentio debentur CXXXu. et due sequentes, totidemque Augustino, scilicet centesima trigesima prima et secunda, et CXLIu. De postrema ista prefari nonnulla interest, relique enim notiores sunt, quam opera nostra ut indigeant. Inscribitur illa ad Optatum de natura et origine anime: de Hieronymo autem questionis eius arbitro loquitur ad fere medium. Cum Augustinianam editionem Benedictini adornarent, nondum illa prodierat in lucem, que non ita pridem in Monasterio Gottwicensi reperta in ms. cod. decimi tertii circiter seculi una cum alia que ad Petrum et Abraham inscribitur, uienne Austrie superiori anno 1732. primum typis est euulgata. Eius , de qua datis ad me litteris docti aliquot uiri haud plane merito suspicabantur, ipse inprimis monumenti contextus probat, cui mirum in modum concinit questionis eius historia, et scriptionum ea de re Hieronymi, Augustini, atque Optati series, tum Possidii, ac Fulgentii testimonia planissime euincunt. Nam cum una tantummodo Augustini ad Optatum epistola supersit in editis libris, que numerum obtinet CXC. duas Possidius in Indiculo enumerat, Fulgentius uero lib. 3. de ueritate Predestinationis cap. 18, tres laudat. Nec disputo, cui potior adhibenda sit fides; sed quod propositum spectat, unum urgeo, non solum Fulgentio, sed ipsi etiam Possidio, quem penes minor est numerus, hanc fuisse cognitam, cum illas dicat contra Priscillianistas, siue de animarum questione exaratas. Sed ut nulla amplius dubitandi supersit ratio, facit Eugypii Abbatis auctoritas, eius nempe, qui sub quinti seculi finem, ex operibus S. Augustini, ut Cassiodori uerbis utar, questiones, ac sententias, ac diuersas res deflorans, in uno corpore collegit. Cuius operis, siue ut in editionibus Basileensi, ac ueneta inscribitur, Thesauri cap. 345.  de eo disputans, Utrum singillatim a Deo creatore lineamenta formentur, et de anime questione, ingentem ex hac ipsa epistola laciniam ab octauo numero ad finem usque totidem uerbis ita describit, ut hanc Gottwicensis Ms. illam ipsam reuera esse, quam Hiponensis episcopus ad Optatum dedit, manifestissime concludatur. Quin etiam duo aut tres loci sunt in archetypo illo, et uindobonensi editione nonnichil corrupti scribarum incuria, qui ex Eugypiano opere facile restitui possint, atque heic quidem auctor sum ut restituantur; cum enim illam epistolam typographis dedi excudendam, nondum Eugypii librum meis ipse oculis consulueram. Sunt autem huiusmodi col. 1070. uers. 11. pro Utrum horum uis ut confirmem? malim Eugypianum unum horum, etc., absque interrogandi nota: infra uersu quarto a fine, uerbis initium meum, addi post parenthesin utinam tamen non initium, tametsi pro non Abbas ille uitiose nunc legat; denique col. 1072. uers. 10. loco intuens substitui metuens: cetera in quibus a nostra, atque adeo Ms. lectione differt Eugypius, aut de nichilo sunt, aut librariorum sunt, .

7. Quinque epistolarum Classes, Argumenta, Capitulationes, etc.---Iam uero quod est preterea a me prestitum, dicere expediam. Uniuersas Epistolas ita collectas in quinque Classes distinxi, quas e precipuis Hieronymi uite momentis, nunquam interrupta rerum serie, sum auspicatus. Prima illas exhibet, quas Hieronymus ab anno 370, antequam eremum peteret, potissimum uero in ipsa eremo scripsit ad usque 381, quo dudum relicta solitudine, contendit Romam. In altera ille succedunt, quas Rome dedit ab anno 382. ad ultra medium 385. quo Romani pertesus incolatus, discessit, et Ierosolymam nauigauit. Exinde tertia illas complectitur, quas e Bethleemi monasterio ab anno 386. scripsit, usque ad 400. quo demum in Alexandrina Synodo Origenes damnatus est. Ea nempe temporis notatio ferme est omnium utilissima probe intelligendis Hieronymianis Epistolis, que in Adamantii, eiusque fautorum erroribus exagitandis ut plurimum uersantur. Quarta illas representat, quas ab eo tempore, siue anno 401 S. doctor ad uite usque finem, siue annum 420. exarauit. In quintam denique classem tres illas redegi, quarum tempus minus compertum, iisque tres alias, minori tamen charactere distinctas subdidi, quarum Auctor incertus est. Postremo singularum argumenta, que plurima ex Erasmo Editor Benedictinus descripserat, erroribus autem scatebant, atque historie sepius aduersabantur, aut ex integro excudi, aut certe maiori ex parte castigaui. Capitulationes nouas fere omnes induxi: prefixis etiam numericis notis, quarum ope et legentis memoria sustinetur, et citationum usus longe est expeditior. Denique ne laborem ipse meum arroganter uenditare uidear, Indices Scripturarum, ac rerum duo ex amicis nostris studiose comparauerunt. Superest, quod promisi, rationes chronologicas exhibere.





EPISTOLARUM ORDO CHRONOLOGICUS ARGUMENTIS DEMONSTRATUR.



EPISTOLAE I. CLASSIS QUAS HIERONYMUS POTISSIMUM E CALCIDIS EREMO SCRIPSIT AB ANNO 370 AD 380.

 I. Scripta circ. an. 370. aut 371.---Huic primum in epistolarum serie locum asserimus, que eumdem sibi uidetur uindicare in reliquis etiam Hieronymi scriptis, iis saltem que legi auctor a posteris uoluit, et ad nos usque deuenerunt. Profitetur statim initio, olium quasi quamdam ingenii rubiginem paruulam licet pristini eloquii sui facultatem siccasse: et paulo infra se queritur hominem, qui nec dum scalmum in lacu rexerit, Euxini maris credi fragoribus; quibus profecto otium post romana studia, inductamque peregrinationis diuturnitate rubiginem non obscure innuit; et quia necdum in alio opere ingenii sui periculum fecerit, in hoc exornando diffidit. Iam uero annus quo ipsa epistola exarata est, hac ratione inuestigatur. Auxentium, sub epist. finem, Mediolanis incubantem Euagrii excubiis sepultum pene antequam mortuum narrat, quibus omnino Romanam Synodum Euagrii studio precipue congregatam designat, in qua nonaginta trium ex Italia et Gallia Episcoporum iudicio Auxentius damnatus est. Hanc autem Baronius, atque Holstenius ad annum referunt 369. ualesius ad 370. cui concinunt CII. Monachi Benedictini in uita S. Athanasii, tametsi cum Pagio dubitent, differrine serius possit. Sed nulla reuera est eius protrahende necessitas, neque dilationem huiusmodi probat S. Basilii epistola 220. ad Damasum de Synodo contra Arianos cogenda, que ad exitum anni 371. referri solet: siquidem ille dum scriberet, romanam anteactam synodum ignorabat. Igitur cum anno 370, adscribenda sit, ipsa isthec Hieronymi epistola ante illum annum consignari nequeat. Ex sequentibus uero nulli satis commode potest illigari, nisi si uelis 371. initio; ab hoc enim anno per totum usque 373. in Orientis regionibus peregrinatus est, diuque, ut eius uerbis in Epist. III, utamur in incerto errans, Thraciam, Pontum, atque Bithyniam, totumque Galatie, et Cappadocie iter et Cilicum terras peragrauit, donec in Syria tanquam in fidissimo portu constitit. Ad hec Innocentius, cui epistola inscribitur, iam circa medium anni 374. repentino febrium ardore sublatus e uiuis fuit, quod ex eadem Epist. III. paulo infra ostendemus. Neque uero fieri non potuisse dico, ut in ipsa peregrinatione breuis historiola per epistolam Innocentio itineris comiti scriberetur, sed multo uerosimilius puto exaratam abs Hieronymo, cum otium in Italia, ab Occidentis peregrinatione redux inuenisset, atque adeo ipsi 370. uel initio insequentis consignari.

His ita constitutis, dissimulare nequaquam licet doctorum, quorumdam hominum opinionem, qui uerbis illis de Auxentio, sepultum pene antequam mortuum,  ipsam Auxentii mortem indicari uolunt; cumque adeo ille anno 374. diem denique oppetierit, post hanc temporis notam differri debere epistolam. Atque hec quidem sententia Cl. quoque Tillemontio persuaserat, et uéritatis pre se fert speciem; sed ne tamen illi subscriberem, hec in primis ratio uetuit. Minime uerosimile uisum est inter Auxentii mortem, et S. Ambrosii, qui ei in episcopatu successit, electionem, septem aut octo menses intercessisse, quod ueterum nemo tradidit, qui eius historie circumstantias sedulo persequuntur. Attamen et fortasse latius temporis interuallum putandum sit, si Antiochie datam hanc epistolam ann. 374. uelimus, neque enim Auxentii mortem citius rescire potuerit Hieron. quam post duos saltem menses, quantum certe temporis, ut Mediolano Antiochiam notitia deferatur, insumi necesse erat: ipse autem cum scriberet, ut serius putes, maio, aut ad summum iunio mense erat, nam iulio insequenti idem ille Innocentius, cui epistola inscribitur, iam satis cesserat, Ambrosius denique septimo Idus decembris episcopus iussus est; unde si rationem ineas non tantum octo, sed decem ferme menses ab Auxentii exitu, ad Ambrosii electionem intercesserint, quod neque rerum series nec ex ueteribus indicia permittere uidentur nobis.

II. Scripta circ. an. 374.---Ad annum 374. referimus que subsequitur ad Theodosium epist., quod nempe Antiochie scripta sit, et cum non modo solitudinis arripiende propositum non adimpleuisset Hieronymus, sed adhuc in incerto hereret.

III. Scripta estate an. 374.---Que hic in ordine tertia est ad Ruffinum non ante hunc eumdem annum 374. potuit prodiisse, quandoquidem Innocentium, quem in prima epistola uiuum compellari intelligimus, heic num. 3. repentino febrium ardore abstractum e uiuis deflet. Id quoque manifestius euincit num. 2. mentio Alexandrini Monachi qui ad Aegyptios confessores et uoluntate iam martyres pio plebis obsequio iamdudum transmissus dicitur; neque enim alii Aegyptii confessores intelligi omnino possunt, quam ii, quos hoc ipso anno 374. certe post magni Athanasii mortem, que medio 373. contigit, propter Christi diuinitatis confessionem ualens imperator egerat in exilium: quare nec serius epistola produci ullo modo potest, cum se nondum eremum subiisse, uerum Antiochie hactenus degere notet, dum scriberet, mediamque feruere dicat etatem, quam non aliam ab huius anni 374. licet intelligere, nam superiori nondum acti in exilium fuerant confessores Aegyptii, in sequenti uero non amplius ipse Hieronymus Antiochie uersabatur, sed in eremo.

 Iu. Scripta eodem tempore.---Hec superiori copulabatur, simulque exarata ost, ac missa.

u. Scripta post aliquot menses a superiore.---Post plures a superiore menses hoc tamen anno 374. scripta ex toto contextu euincitur; neque enim amplius Antiochie agebat Hieronymus, sed in ea Eremi parte, que iuxta Syriam Saracenis iungitur. uid. Prefat. in Abadiam uersus finem.

uI. uII. uIII. IX. X. XI. XII. XIII. Scripta cir. an. 374.---Arrepta iam solitudine per huius anni 374. et quod excurrit spatium, hasce octo epistolas ad amicos, et potissimum Aquileienses Hier. dedit. Una certe eademque est temporis adnotatio, que elucet in singulis, uel dudum inite solitudinis, uel Heliodori aduentus in patriam. Is etiam ordo quem hic inter se tenent, ex eo quem inter se habent respectu, facile constituitur. Tantum illam ad Antonium, que duodecima est numero, loco mouimus, quod etsi temporis articulum quo data est, haud expeditum sit assignare, non paucorum tamen mensium interstitia par sit credere intercessisse; cum plures alias ad eumdem monachum antea scripserit, que interciderunt.

XIu. Scripta an. 374.---Quod hanc epistolam ad hunc eumdem an. 374. referamus non ita pridem inite eremi descriptio facit, et totus contextus, quo ad solitarie uite societatem Heliodorum conatur allicere, sicuti ei se facturum promiserat, cum discedens ille ab Hieronymo postulauisset, ut posteaquam ad deserta migrasset, inuitatoria ad se scripta transmitteret. Quod uero post recensitas superiores epistolas ultimo ponamus loco, cogit chronologicus ordo, quo ipse Hieronymus suas lucubrationes in catalogo enumerans, scripsi, inquit, uitam Pauli Monachi, Epistolarum ad diuersos librum unum, ad Heliodorum exhortatoriam. Nempe ex superioribus litteris librum uidetur conficere, quem huic alteri epistole temporum ratione anteponit.

Xu. XuI. XuII. Scripte ab exeunte an. 476. ad ineuntem 379.---Tres simul epistolas iungimus, quod ad temporis rationem inuestigandam sibi inuicem suffragentur, neque inter se nisi quorumdam mensium interuallo dissideant. Scripserat quippe Hieronymus ad Damasum, ut cum quo e tribus uno tempore Antiochie episcopis communicare deberet: et an tres in Deo hypostases dicende essent sibi significaret: cui petitioni cum Romanus Pontifex non respondisset, eumdem iterum alia epistola post trium saltem uel quatuor mensium intercarpedinem, ut par est credere, obtestatus est. Sed cum alia ex parte urgerent factiosi homines, ut tres hypostases, nouum homini Romano nomen, admitteret, satius duxit eorum se uiolentiis eripere, et ad Marcum scribens ad summum exacta hyeme discessurum se ab Eremo profitetur. Porro annus uniuscuiusque hinc facile eruitur, quod uitalem in Antiochena sede iam constitutum, in utraque ad Damasum planissime affirmet: in priore autem se dicat in Syria, cum tot interiacentibus spatiis haud possit ab ipso Romano Pontifice  sanctum Domini expetere, exules iis in locis collegas eius, Aegyptios confessores siue Episcopos sequi, eorumque se fidei adherere. Nimirum uitalis anno 376. quod nemo iure diffiteatur, ab Apollinario magistro suo antiochene ecclesie episcopus iussus est, siue duobus aliis Meletio ac Paulino superadditus. Aegyptii autem confessores iam ab ineunte anno 379. Gratiani decreto ab exilio reuocati suisque ecclesiis redditi sunt; neque exinde potuit Hieron. eorum communione uti, siue ab illis sanctum Domini accipere. Biennio igitur illo, quod intercedit, siue annis 377 et 378. consignande sunt, isque earum ordo constituendus, ut prior ad Damasum uel labenti 376. uel proxime insequentis initio, altera ipsi 377. que post aliquot a priore menses data est, consignetur: tertia denique ad Marcum, que et hyeme scripta est, et cum de accepta Romani Pontificis sententia uideretur securus, uel ad finem 378. puta decembrem, uel ad insequentis initium referatur. Campensium quoque nomen, quo Meletianos in priore ex hisce tribus epistolis uocat num. 3. quod expulso ab ecclesiis antiochenis Meletio, conuentus in campis agere cogerentur, eas diutius differri non patitur. Nempe auctor est Theodoretus lib. u. c. 3. statim post latam a Gratiano legem, ut qui in exilium eiecti fuerant, redirent, suisque gregibus restituerentur, atque edes sacre iis traderentur, qui cum Damaso communicarent; missum Saporem magistrum militum Antiochiam, ut de partium ducibus sententiam ferret, et cum singuli Damaso herere se dicerent, cui ueram Romani Pontificis communionem pre se ferenti Ecclesie essent adiudicande. Que res feliciter Meletio cessit, sibique iudicio assignatas ecclesias occupauit, ut qui eum sequebantur, non amplius extra ciuitatem in agris conuentus agerent, aut Campenses dici ullo modo possent, quod in urbis luce iam ab illo anno 379. Ecclesiis ommibus potirentur.

XuIII. Scripta an. 381.---Postquam e Calcidis deserto migrauit Hieronymus, facile Antiochiam perrexit, qua in ciuitate apud Paulinum, quo cum ex Damaso communicandum sibi intellexerat, haud paucos menses diuersatus est. Ibi enim et Apollinarium Laodicenum, et in epistola ad Pammach. et Occean. testatur, audiuit, frequenter et coluit, et cum miro discendi ardore ferretur, tum doctrine, tum morum probitate eximia, non leui experimento Paulino fuit, ut eum ipse Antiochie presbyterum ordinaret. Nam etsi alii dubitant, num reuera Antiochenus episcopus fuerit, qui eum Paulinus presbyterum iussit, quo id tamen iure faciant non uideo; cum ex Hieronymi epistola ad Pammachium aduersus errores Ioannis Hierosol. palam constet, et Antiochie, et per hec tempora, et a Paulino ordinatum. Sancte, inquit, memorie episcopus Paulinus audiuit, Num rogaui te, ut ordinarer? atque alia, que in uita fusius disputantur. Interim uel sequenti an. 380. uel ineunte 381. inde conficitur discessisse, et Constantinopolim per Orientis urbes contendisse, quod Gregorium eo tempore, quo regie urbis tenuit episcopatum, a maio scilicet  post abrogat um Maximum Cynicum, ad Iulium mensem, quo sese ipse in ecumenico concilio sponte abdicauit, audiuit, et coluit. His ita constitutis postrema huius classis epistola ad Damasum de Seraphim huic anno 381. illiganda est, quod ipse in cap. Isaie 6. apertissime notat. De hac uisione, inquit, ante annos circiter triginta cum essem Constantinopoli, et apud uirum eloquentissimum Gregorium Nazianzenum tunc eiusdem urbis episcopum sanctarum Scripturarum studiis erudirer, scio me breuem dictasse, subitumque tractatum, ut experimentum caperem ingenioli mei, et  amicis iubentibus obedirem. Iterum Epistol. 84. ad Pammach. et Occean. In lectione, inquit, Isaie in qua duo Seraphim clamantia describuntur, illo  interpretante Filium et Spiritum Sanctum, nonne ego detestandam expositionem in duo testamenta mutaui? Habetur liber in manibus ante uiginti annos editus. Porro etiam ex maiori sequentis anni parte nactus commodam studiis suis occasionem Constantinopoli steterit, quousque cum supra laudato Paulino atque epiphanio episcopis Romam ad concilium adnauigauit.



EPISTOLAE II. CLASSIS QUAS HIERONYMUS PER FERME TRIENNIUM ROMAE SCRIPSIT AB EXEUNTE ANNO CHRISTI 382. AD ULTRA MEDIUM 385.


 XIX et XX. Scripte an. 383.---Cum Antiochene ecclesie negotia in peruersum ageret schisma, atque ex ordinatione Flauiani in constantinopolitana synodo facta perturbatio augeretur, Orientis atque Occidentis Episcopos Romam Imperiales littere contraxerunt, quo se nempe ad maximam Synodum que illic parabatur, conferrent, ut Theodoretus exponit. Ipse Hieronymus ecclesiastica necessitate compulsus, quod in Marcelle Epitaphio ad Principiam tradit, Romam aduenit cum Sanctis Pontificibus Paulino, et Epiphanio, quorum alter Antiochenam, alter Salaminiam Cypri rexit ecclesiam. Porro non nisi sub finem anni 382. et aduenisse eos, et Synodum habitam esse, idem Hieronymus non obscure docet Epist. 108. ubi Episcopos Orientales, qui ad illam conuenerant, non ante insequentis anni, scilicet 383. exactam hyemem, et apertum mare discedere ualuisse scribit: quod rursus ex Epistola ad Asellam subducta ratione clarius constabit. Interim Hieronymum quem instructissimum experimento nouerat, ut sibi in Ecclesiasticis causis inseruiret, et totius orbis consultationibus suo nomine responderet, Damasus tenuit; eique subinde uarias questiones proposuit. Primum de Osanna interrogauit, per epistolam XIX. cui statim XX. hac ille satisfecit, quam etiam in Catalogo hoc ordine enumerat, atque ad hunc annum 383. pertinere ex rerum, quas exposuimus serie, comprobatur.

XXI. Scripta eodem anno.---Damasus haud multo post Hieronymi eruditione utiliter usus enodandis sacrarum litterarum difficultatibus, Parabolam de duobus filiis, Frugi, ac luxurioso sibi exponi petiit; quam ille satis eleganti ac longa epistola commentatur. Hec superiori statim subditur in catalogo, nec, licet penitiora desint circa eiusdem tempus argumenta, ad insequentem tamen annum ullo pacto uidetur transferenda.

XXII. Scripta an. 384.---Librum aduersus Heluidium, unde huius ad Eustochium epistole certior Epocha elucet, ut citius Hieron. scripserit, certe non ante anni 383. finem; eiusmodi enim uerbis utitur, quibus non ita pridem Romam aduenisse, ac diu distulisse ne scriberet, profitetur. Eum tamen in hac  epistola ita iam uulgatum dicit, ut aliquot saltem menses quibus ad uulgi manus deuenerit, subintelligas precessisse. Iam itaque 384. annus decurrebat, cum Eustochium insigni hac lucubratione de seruanda uirginitate monere uoluit, siquidem nec domum S. Paule, cuius illa erat filia, cum Rome degeret, statim nouit, imo post tantum temporis interuallum, ut antequam nosceret, omnium pene iudicio dignus summo sacerdotio decerni uirtutum experimento posset quemadmodum ipse in epistola ad Asellam tradit. Insuper et Blesillam Eustochii sororem nominat, quam septimo iam mense uiduatam eius uite perfectionem querere non obscure indicat. Illa autem ad anni proxime subsequentis initium facto functa est, ut paulo infra ostendemus. Ad hec cum an. 394. ut suo loco plane constabit, scriberet ad Nepotianum, decennium exinde supputat, seque dicit lapidato iam uirginitatis libello, quem S. Eustochio Rome scripserat, post annos decem rursus Bethleem ora reserare: ex quo subducta ratione de eo quod epistole prefiximus tempore, dubitare non licet. Sed potius ex rerum serie atque ipso Catalogi ordine proxime sequenti postponenda uideatur.

XXIII. Scripta eodem an. 384.---Ex pluribus quas ad Marcellam exarauit epistolis, et quarum integrum librum in Catalogo citat, quandoquidem de anno quo singule date sunt, dubitare nobis uix licet, hanc que de exitu Lee inscribitur, primo loco censendam esse arbitrati sumus, haud quidem, ut uerum fateamur liquido satis argumento, ea tamen coniectura, cui rerum ordo suffragatur. Marcelle, aliarumque Sanctarum uirginum choro, quam domesticam Paule Ecclesiam uocat, cum apud eas esset Hier. Psalmorum librum sibi sumpserat de ore exponendum. Hinc passim Epistole occurrunt, quas ex alicuius Psalmi occasione dedit, uel ut altius insiderent, que ore tenus tradiderat, fusius exponit. Exemplo erunt inprimis hec ipsa quam pre manibus habemus, tum alia de decem Dei nominibus, item de hebraico Alphabeto, et que Psalmi centesimi uigesimi sexti loca quedam explanat. Porro minime sit uerosimile, Hieronymum inuerso ordine aut confuso, prout quisque  Psalmus casu occurreret, id quodcumque est operis exegisse, sed initio a prioribus facto, processisse ut par erat ad posteriores, maxime cum in ipsis litteris nichil fere occurrat quod refragetur. Proinde hec ad Marcellam cum e Psalmi ordine ac numero, ceteras anteuertat, iisdem etiam loco preferri commode uisum est: eodem in reliquis respectu habito, que integris Chronologie calculis et congrue magis suis queque locis succedunt. Annus enim unus atque idem fere omnium est, nimirum 384. qui apertissime ex hac priori statuitur, in qua Lee mortem cum designati Consulis, scilicet Pretextati, qui sub idem tempus obierat, morte componit: nempe illum hoc anno e uiuis excessisse constat ex Symmachi epistola, qua Imperatores deprecatur, ut statuam defuncti eiusdem Senatoris memorie collocari permittant.

XXIu. Scripta biduo post superiorem.---Que subsequitur de laudibus Aselle biduo post superiorem data est. Nudius tertius, inquit, de beate memorie Lea aliqua dixeramus. Illico pupugit animum et mihi uenit in mentem non debere nos tacere de uirgine, qui de secundo ordine castitatis locuti sumus.

XXu. XXuI. XXuII. XXuIII. et XXIX. Scripte an. 384.---Quinque una subsequentes ad Marcellam epistole tempus atque ordinem suum a priore 25. mutuantur. Scilicet proxima que de quibusdam hebraicis uerbis inscribitur, ubi uocem Alleluia explicat, Ia Dei nomen, quo uox illa componitur, supponit ex superiore dudum innotuisse. Altera in huius defensionem scribitur Contra obtrectatores, siquidem, inquit, post priorem Epistolam in qua de Hebreis uerbis pauca perstrinxeram ad me repente perlatum est, quosdam homunculos mihi studiose detrahere. Duas reliquas seu 28. et 29. quarum illa de Diapsalmate, hec de Ephod et Teraphim agit, in eadem de Hebreis uocibus scripturum se fore promiserat, quod statim impleuisse ex utriusque contextu apparet. Succedunt itaque sibi singule paucorum fere dierum interstitiis: sic tamen ut scias, priorem illam que X. Dei nomina interpretatur, ex qua relique pendent, quod ex nonagesimi Psalmi occasione exarata sit, iuxta quam supra exposuimus coniecturam nostram, ceteris apprime consentientibus chronologie notis, ad eum locum reuocatam a nobis esse, suoque ordini restitutam.

XXX. XXXI. XXXII. Scripte anno 384. uel 385.---Eodem argumento, que de Hebraico Alphabeto est ad Paulam, subdimus hoc loco, quippe que cum centesimum octauum decimum psalmum insinuare conaretur Hieronymus, dictata est. Que sequitur ad Eustochium de Munusculis labente iunio huius anni, festo die Natalis Beati Petri Apostolorum principis data est. Cum uero hunc simul atque illam, ne frustra a se litteras postulasset Marcella breuiori illi quam ad eam fecit, addiderit, tres una epistolas paucissimis inter se diebus distare intelligis; neque enim nisi si recentissima essent, que aliis in una tamen, atque eadem domo manentibus scripta fuerant, Marcelle mittenda erant, quasi non prius audita, ut sibi quoque putare posset fuisse exarata. Alia huiusmodi  argumenta in re perquam certa breuitatis ergo preterimus.

XXXIII. Scripta forte eodem tempore.---Eiusdem temporis uidetur trigesima tertia ad Paulam, cuius tamen non nisi fragmentum superest, quod huc adscitum est ex Ruffini Inuectiuarum secundo libro.

XXXIu. Scripta circ. idem temp.---Huius temporis esse hanc ad Marcellam de Psalmo 126. nemo facile dubitauerit. Quod autem hoc ordine censeatur, Psalmi ordo facit.

Quod si Ruffinus, ut uerosimile est, examussim temporis ordinem in his recensendis Hieronymianis epistolis XXXIII. XXXIu. et uLIII. seruauit in Apolog. lib. II. cap. 17. et 18. quamquam ad eumdem omnes annum pertineant, ordine tamen inuerso processerit isthec precedenti, et utrisque ipsa XLIII. preponenda erit.

XXXu. et XXXuI. Scripte circ. an. 385.---Cum Damasi epistolam accepit Hieronymus, librum Didymi de Spiritu Sancto Latine explicandum susceperat, quem eiusdem Pontificis nomini uolebat inscribi; quemadmodum ipse in eius libri Prefatione testatur. Sed ille, qui S. Doctorem primus impulerat, ut illud opusculum in Latinam linguam transferret, Romanus Pontifex, interpretationi que parabatur, immortuus est; ex quo satis recte colligitur paulo ante eius obitum manum operi Hieronymum admouisse: qui labor sibi in uertendis e Greco libris apprime instructo et de more properanti non nisi paucorum dierum fuisset, nisi forte aliis elucubrationibus impeditus, hanc intermiserit; tum que Damasi mortem precessit egritudinem causatus, rem distulerit in futurum. Porro defunctus est Damasus hoc anno ex uetustissimorum Martyrologiorum fide Decembris 10. uel 11. die; atque adeo eius eque ac Hieronymi epistola, qua Didymi, inquit, de Spiritu Sancto librum in manibus habeo, quem translatum tibi cupio dedicare, facile mortem uno aut altero mense precesserit. Si tamen latius interuallum comminisci quis uelit, atque ad ann. 384. retrahere, probabili eque argumento utatur.

XXXuII. Scripta circ. idem tempus.---Rheticii commentarios in Cantica Nuper legerat, cum hanc epistolam que de iisdem inscribitur, Marcelle dedit. Facile autem legerit sub idem tempus, quo duas Origenis homilias in Canticum canticorum latine uertit et Damaso dedicauit, nimirum ut sensus inuicem utriusque Auctoris eruditionem, atque in interpretandis Scripturis ingenium conferret. Certe an. 384. Homilias illas latinas fecit, quas in catalogo superiori ad Damasum epistole statim subdit: nec alia ex parte hec ipsa ad Marcellam epistola ad alium annum commode referri potest, siquidem Rome data est, qua de re nemo unquam dubitauerit. Unius itaque anni utraque lucubratio cum sit, respectumque inter se hunc habeant, ut una alteri conscribende occasionem prebere potuerit, ad postremam anni partem, cui prior ascribitur, hec pariter probabili coniectura referri possit.

 XXXuIII. Scripta circ. an. 385.---Trigesimam octauam ad eamdem Marcellam, quod serius recensemus, et anni 385. initio prefigimus, hec in primis faciunt, que in prefatione commentariorum in Ecclesiastem de Blesilla ipse Hier. narrat. Memini me, inquit, ante hoc ferme quinquennium cum adduc Rome essem, et Ecclesiastem sancte Blesille legerem, ut eam ad contemptum istius seculi prouocarem . . . . . rogatum ab ea, ut in morem commentarioli obscura queque dissererem, ut absque me posset intelligere que legebat. Itaque quoniam in procinctu nostri operis subita morte subtracta est, etc., quibus et postremum incolatus sui Rome tempus, quod adhuc aduerbio satis aperte explicatur, et Blesille nondum initam perfectioris uite rationem plane declarat. Porro aliunde compertum est sub anni 389. finem, uel sequentis initium, quod suo loco certis argumentis constabit, hec in Ecclesiastem commentaria Hieronymum edidisse; atque adeo Blesille egrotationem, quam conuersio statim subsecuta est, tum qua beato fine deuixit, subitam mortem  ad eiusdem 385. anni principium censuimus esse referendas. Nec inficiamur quidem, si alias rationes inire quis malit, egrotationem illam paulo prius, et ad superioris anni exitum retrahi posse; quin imo et perquam commode fieri sentimus, ita tamen ut epistola ipsa, que de eius egrotatione inscribitur, non modo triginta post dies, quibus ardore febrium iugiter estuauit, sed etiam recepta iam ualetudine post initam strictioris uite rationem exarata sit, ut iam que alios scandalizarent, asperior uictus, pulla tunica, soccus uilior, apud seculi homines excusare opus esset.

XXXIX. Scripta paulo post superiorem.---Huic itidem epistole, que de obitu Blesille Consolatoria est ad Paulam, suo loco asserende, superioris ipsa argumenta inseruiunt. Nimirum scripta est post quatuor ferme menses, ex quo Blesilla, secundo quodammodo propositi se baptismo lauerat, id est a seculi cultu ad Dominum sese conuerterat. Que rursus sub epistole finem cum de se loquens inducitur, tantorum, inquit, annorum labores  ego in tribus mensibus consecuta sum. Unde intelligas subductis rationibus, unum ferme mensem ab eius obitu ad epistole tempus intercessisse; simulque hanc a superiore non nisi trium mensium, aut aliquot etiam dierum spatio posteriorem esse.

XL. XLI. et XLII. Scripte circ. an. 385.---Rome, eoque tempore, quo maxima iampridem Marcellam inter et Hieronymum necessitudo intercedebat, tres iste epistole date sunt, que nec secum inuicem connectuntur, nec ad superiores respectum habent, ex quo ordinem, singularemque epocham statuere quis possit. Cum itaque non minus commode ad superiorem, quam ad hunc annum referri possint, uisum est tamen huic satius illigari, tum ne illarum que sibi inuicem succedunt series intermitteretur, tum quia illi magis uideantur tempori accedere, quo  magnam sibi inuidiam creauit Hieronymus, ut etiam Roma discedere compulsus sit, quod Urbis uitia, prauasque hominum quorumdam sententias carpere cepisset, atque impugnare.

XLIII. Scripta an. 385.---Quadragesima tertia ad Marcellam ascribi iis temporibus solet, quibus Hieronymus cum iam Roma euasisset, plurimis late regionibus peragratis, non ita pridem in Bethleemi specu constiterat. Que nobis minime arridet sententia: quandoquidem ille ruris quietem cum urbis tumultibus atque incommodis comparans, non tam Marcellam, quam semetipsum hortatur ad secretam aliquam solitudinem arripiendam, ut a presentibus, que ob oculos ponit Roma negotiis, atque impedimentis uacarent. Hec uero commodius non uidentur intelligi posse, quam cum Romani eum incolatus tederet, quod etiam ex reliquo contextu liquet, atque inde discessum suum animo iam pararet: que note huius anni sunt non obscure. Neque uero alia de causa arbitror, doctos uiros hanc epistolam post. an. 388. distulisse, quam quod Elogium Bethel, totidem uerbis ex epistola Paule et Eustochii ad Marcellam descriptum, huic etiam perperam et contra Mss. fidem in antiquis editionibus subiungeretur.

XLIu. Scrip. circ. idem tempus.---Hanc quoque omnium que ab Hieronymo scripte sunt, breuissimam, nec nisi paucorum uersuum, nemo unquam modo si attente perpenderit, sibi persuadeat ex eremo, tam dissita regione missam fuisse, ut absentia corporum  spiritus confabulatione leuaretur; siquidem neque opere pretium erat in eum finem tam exigua scripsisse, et quibus non nisi parua quedam munuscula per iocum allegorice interpretatur. Accedit ex his esse muneribus sellas, que dono quidem dari a presentibus possint, longius autem a Marcella mitti uoluisse, Roma scilicet Palestinam, et grauissimo, eoque rursus inutili dispendio, par non est credere. Reliqua etiam huius litterule commata indicio nobis sunt ad absentes quidem mutuo conspectu, sed una tamen in ciuitate, scilicet Rome commanentes fuisse exaratam. Proinde ipsam, ut et superiorem, quas Martianeus, aliique docti homines immerito suis locis expulerant, nos proprie classi, ac sedibus postliminii iure restituimus.

XLu. Scripta mense Augusto an. 385.---Postremum secunde classis locum obtinet ad Asellam epistola XLu. cuius ferme omnium certissima Epocha, atque expeditissima ratio est. Eam Hieronymus cum iam nauem conscenderet de Babylone, ut loqui amat, Ierosolymam  regressurus, raptim flens dolensque conscripsit. Porro ut ex ordine idem enarrat contra Ruffin. l. 3. Mense augusto, flantibus Etesiis, cum sancto uincentio presbytero, et adolescente fratre  aliisque monachis, nauem in Romano portu securus ascendit. Unius igitur eiusdemque Augusti mensis epistolam hanc esse minime dubitare liceat; ipsum uero Augustum huius anni 385. censendum planissime ex aliis epistole  uerbis conficitur. Enim uero superiori 384, tribui nequaquam potest, siquidem constat non nisi post Damasi mortem, quem hic Beate memorie uocat, ac laudat, quique non ante Decembrem eius anni diem  obiit, Hieronymum discessisse. Sed neque licet posteriori 386. ascribere, quod expressis uerbis ipse testetur non nisi pene triennium cum eis  uixisse.



EPISTOLAE III. CLASSIS QUAS HIERONYMUS AB ANNO 386. E BETHLEEMI MONASTERIO SCRIPSIT USQUE AD SAECULI QUARTI FINEM, DAMNATUMQUE IN ALEXANDRINA SYNODO ORIGENEM ANNO 400.


XLuI. Scripta an. 386.---Tertiam classem ab aliena quidem epistola, Paule scilicet, atque Eustochii incipimus, sed que tamen et in uulgatis editionibus ac Mss. recepta sit, et cui conscribende sensus prestitisse Hieronymus uideri possit. Ea uero neque ante hunc annum 386. ullo modo censeri potest, cum anno superiore Paula Ierosolymam nauigarit, neque postponi commode, cum ex ipsius epistole initio facile constet, primam statim scribendi occasionem sanctas mulieres arripuisse, ut quo citius fieri potuisset, Marcellam allicerent ad sancta loca, que modo ipse lustrauerant, et ad solitudines in quas se receperant. Mensuram, inquiunt, caritas non habet, et impatientia nescit modum, et desiderium non sustinet.

XLuII. Scripta forte an. 393.---Ab superiori anno ad hunc usque 393. nullas inuenire est Hieronymi epistolas, que huius ferme septennii lacunam impleant. Fortasse commentariis, aliisque lucubrationibus cudendis in Bethlemi specu occupatus, diu epistolare officium S. Doctor intermisit; unde neque in suorum operum Catalogo, quem ad annum usque 392. Theodosii Principis decimum quartum digessit, per id temporis aliquid epistolarum recenset, quod aliis dederit, si quas ad Paulam, et Eustochium quotidie scribi dicit, excipias. At ille uel ex iis sunt, que commentariis prefiguntur aliisque operibus prefationis loco, uel si diuerse ab iis indicantur, ad nostram usque etatem non deuenerunt. Igitur que ex eo tempore prima occurrit, hec est ad Desiderium epistola, cuius etas quam asserimus, hac ratione non obscure colligitur. Petierat ab Hieronymo Desiderius, ut sibi que elucubrasset opera describi faceret: ad quem ille cum pleraque temerario editionis honore uulgata iam essent, nichil misit, ne eadem fortasse mitteret, que iam haberet; sed librum de Scriptoribus Ecclesiasticis monet, ut apud Marcellam, aut Domnionem legat, in cuius uoluminis calce, cum que usque ad annum Theodosii principis decimum quartum conscripserat, breuiter annotarentur, quidquid de Indice minus habuisset, ut describerentur, moneret. Enimuero Hieronymus que ad illum usque diem scripsisset plus minus omnia eo in catalogo contineri supponit; si qua enim preterea extitissent scripta, illa procul dubio adiicere, eorumue mentionem ingerere debuisset; quod cum minime prestet, indicio est uix aliquid supra habuisse, quod anxie postulanti amico indicaret. Assignandus itaque epistole non immerito est annus ille, qui conscripto libro de uiris illustribus proxime succedit, nimirum 393. tametsi fieri potuisse non diffitemur,  ut recentiora opuscula habere se premonuerit Desiderius, quorum occasione alia abs Hieronymo peteret. Sed eius rei nullum in epistola uestigium est, isque preterea fuit Desiderius, nisi fallimur, qui non nisi per id temporis Rome diuersatus commode intelligi possit: siquidem unus idemque est cum celebri Aquitano, qui haud multo post in Palestinam migrauit, unde discedens an. 398. dona quedam Hieronymi nomine ad uitalem detulit; tum Presbyter iussus, Hieronymum hortatus est, ut scriberet contra uigilantium: in quam sententiam alibi suo loco non leuia, ut nobis uidentur, argumenta congessimus.

XLuIII. Scripta an. 393. uel sequentis initio.---Scriptis contra Iouinianum libris, isthec succedit ad Pammachium Epistola, cui, ut ipse Hier. ait, ut potui, et Epistola disserui longiore. Id porro compertum est, contra Iouinianum, quem heic iam Pammachii opera damnatum notat, uel ad superioris anni exitum, uel ineunte hoc anno 393. Hieronymum stylum acuisse: epistolam uero ipsam serius quam post annum putare, nil cogit. Quod ut etiam aliis argumentis probari possit, illud in primis afferre placet, quod ex prefatione commentariorum in Ionam eruitur, quandoquidem aliarum aliquot epistolarum, que hinc subsequuntur, ex ordine quo singule recensentur, tempus determinatur. Triennum, inquit, circiter fluxit postquam quinque prophetas interpretatus sum, Micheam, Naum, Abacuc, Sophoniam, Hageum, et alio opere detentus, non potui implere quod ceperam. Scripsi enim librum de Illustribus uiris, et aduersum Iouinianum duo uolumina; Apologeticum quoque, et de optimo genere interpretandi ad Pammachium, et ad Nepotianum, uel de Nepotiano duos libros, et alia que enumerare longum est. Hoc porro circiter triennium ab anno 392. ad cuius finem et librum de Scriptoribus ecclesiasticis, et contra Iouinianum scripsit ad initium usque 396. supputandum est. Nam quod Tillemontius Hieronymi locum sollicitat, et quadriennium pro triennio substitui debere putat, id ab omni ueritatis specie tam abhorrere demonstrabimus, quam quod maxime. Interim cum isthec epistola quam ibi Apologeticum uocat, et que ipsi altera iuncta est, XLIX. post tanti temporis interuallum date sint, ut diu aduersariorum querelas dixisse potuerit Hieronymus dissimulasse, et tam longe uulgati sint libri, ut aliquanti ex Urbe uenientes sibi lectitarent, que Rome excepisse referebant, non immerito colligimus circiter unius anni spatium effluxisse, eique adeo 393, finem, aut sequentis initium tribui oportere.

 XLIX. superiori iuncta.---Hec, ut modo annotauimus, iuncta erat superiori, eodem scripta tempore, atque una ad Pammachium missa.

L. Scripta circ. an. 394.---Dolet monachum quemdam rumigerulum suis contra Iouinianum libris adhuc etiam detrahere, qui, inquit, debuisset uel arguere, uel interrogare per litteras, quod uir eruditus et nobilis fecit Pammachius, cui ut potui, et epistola disserui longiore. Quare si prioris ad Pammachium epocha legitima sit, hanc haud multo post, siue ad anni 394. initium referendam esse manifestum est.

LI. Scripta circ. idem tempus.---Epistolam quam paulo ante Grece scripserat Epiphanius, in Eusebii Cremonensis gratiam latine Hieronymus explicauit, hoc eodem anno 394. Idque ex eo satis aperte conficitur, quod LuII. quam infra expendentes ad 395. priorem partem pertinere ostendemus, isthec anno, et sex mensibus precesserit.

LII. Scripta hoc. an. 394.---Cum hanc ad Nepotianum de Clericorum uita epistolam scriberet, ultro annum hunc 394. ipse Hieronymus denotauit, qui in fine cogi se dixit, lapidato iam uirginitatis libello, quem S. Eustochio Rome scripserat, post annos DECEM rursus Bethleem ora reserare. Est autem libellus ille epist. 22. quam ad an. 384. diximus pertinere. Rursus, ut paulo supra ex prefatione in Ionam animaduertimus, eo ibi ordine censetur, ut nonnisi ad hunc annum commode referri possit.

LIII. Scripta circ. idem temp.---Acceperat a Paulino Hieronymus suauissimas litteras, que a principio amicitiarum  fidem probate iam et ueteris amicitie preferebant. Illis respondet hac epistola, qua cum pluribus eius studium ac sciendi ardorem laudauisset, eum maxime hortatur, ut uelit perfecte seculo renuntiare, et diuitiarum funem, qui eum adhuc detinebat, ueluti nauiculam in solo herentem, precidat magis, quam soluat: nimirum ut que sibi supererant, possessiunculas omnino dimitteret, nec curaret quam sapienter uenderet in pauperum usus, quando impedimento esse possent, dum caute et pedetentim recrastinat, et diem de die trahit. Cum igitur ex S. Paulini uita, eiusque epistolis tertia et quarta compertum sit, illum an. 394. dudum incepisse partem bonorum suorum uendere, seque terrenis rebus abdicare, facile ex superioribus colligas, ad eumdem hunc annum Hieronymi epistolam esse referendam.

LIu. Scripta sub fin. an. 394---Huius etatem epistole quam ad Furiam scribit, ipse Hieronymus indicauit, cum Scio me, inquit, ante hoc ferme biennium edidisse libros contra Iouinianum. Enimuero, ut alibi nec uno in loco diximus ex prefation. commentarior. in Ionam, et suo loco fusius asserendum est, sub initium anni 393. eos contra Iouinianum libros S. Doctor composuit, quibus si ferme biennium addas, ad finem deuenies 394. quem huic epistole assignamus.

Lu. Scripta circ. idem tempus.---Tres hac epistola questiones e nouo Testamento explicat, quarum prima  ex Matthei Euangelio, due relique ex Paulo ad Corinthios petuntur. uerum quod neque illam in Catalogo enumerat, neque in illa suos in Mattheum commentarios citat, indicio est, et postquam de Illustribus uiris scripsisset, siue post an. 392. et antequam Mattheum explanaret, id est ante 398. fuisse exaratam. Quippe ex Hieronymi more neutrum credi par est, uel Exegeticam Sacrarum litterarum epistolam, si tum temporis elucubrasset, ceteris accensere, uel si eamdem questionem suo loco exposuerat, nullam eius operis mentionem iniicere uoluisse. Illud igitur ferme quinquennium, quod hisce terminis clauditur, certa huius epistole est epocha. Quod tamen proprius ad an. 394. eam dicemus pertinere, fecit doctorum hominum auctoritas, atque huiusmodi coniectura. Hier. dum ad epistole finem de corporum resurrectione disputat, et sensu, quo Christus Deo Patri omnia, seque tandem ipsum dicitur subiecturus, nichil data occasione contra Origenem intulit, imo ea ferme interpretandi ratione usus est, qua se ostenderet in cauenda Origenis doctrina, quam postea culpare cepit, minus esse sollicitum.

LuI. Scripta circ. an. 394.---Cui e duobus annis 394. et 395. isthec Augustini ad Hieronymum epistola sit ascribenda, non satis exploratum est. Et quidem facile inclinaret animus in annum 394. cum adhuc in Presbyterii munere Augustinus mereretur, sed ne diutius lectorem moremur, atque actum agere uideamur, ipsa Benedictinorum Editorum S. Augustini in hanc rem argumenta subnectimus. Sub initium, inquiunt, huius epistole laudatur Alypius, episcopalem dignitatem post suum ab Hieronymo regressum iam consecutus. Porro Alypii profectionem in Palestinam ad an. 394. reuocat Baronius, promotionem eiusdem ad episcopatum in an. 394. Est igitur Epistola hoc anno 394. aut certe an. 395. scripta; non serius, cum eam Augustinus scripserit nondum Episcopus, ex Epist. heic 104. numero 2. Huc facit quod Hieronymi de Petro reprehenso a Paulo sententiam hic improbatam exagitat itidem Augustinus  in Libro de Mendacio, cap. 5. et 20. quod opusculum in Retractat. Lib. 1. inter illa, que scripsit nondum episcopus postremo loco reponit.

LuII. Scripta sub fin. an. 395.---Cum ex hac epistola non modo illa, quam supra recensuimus Epiphanii, sed pleraque Origeniane cause momenta pendeant, negotium facessit in eius Epocha certo asserenda doctorum hominum auctoritas, quam alibi nunquam expendimus, ne studiosum lectorem diutius moraremur. Tillemontius enim, ac Martianeus ad an. 396. referunt; et conterraneus noster Card. Norisius biennio post scriptam arbitratur. Sed Norisium quod spectat, eum credo in errorem, illud induxit, quod ante XX. annos Eusebii Chronicon a Hieronymo latine uersum falsa lectione deceptus legerit, cum ibi quindecim pro uiginti, siue Xu. pro XX. Romanis notis, que facile in scribendo permiscentur, ac fallunt, omnino legendum sit. Illud enim in se operis suscepisse Hieronymum cum Constantinopoli esset an. 380.  tot tamque certis testimoniis constat, ut nemo unquam in dubium reuocauerit. At si mendosam epistole lectionem retinere uoluerimus, iam non tantum ad 398. sed ad ipsum seculi finem eam referre necesse sit: quod ab omni ueritatis specie immane quantum abhorreat. Sed ab altera etiam opinione reuocant nos subiecta rationum momenta. Enim uero quo tempore hanc epistolam Hier. scribebat, Hesychium uirum consularem dudum  Theodosius capitis supplicio damnauerat. Sed ipse Theodosius ann. 395. Ianuarii mensis die 17. fato functus est; nec ab eo lata in Hesychium capitis sententia, ut serius, nisi ad eius mensis initium, utcumque potest intelligi. Circa idem igitur tempus, certe eodem anno, imo priore anni parte, ipsa hec epistola data est; nam dudum aduerbium ita dicitur de exiguo tempore, et precipue ex Hieronymi sensu, ac more, ut uix tum, ac modo preteritum signet; nec si quando apud alios inferioris note scriptores latius porrigitur, ad integrum tamen annum, et quod excurrit spatium significandum sumi unquam potest.

Ad hec reliqui etiam epistole characteres in idem tempus apprime conueniunt. In toties laudata prefatione commentariorum in Ionam ipsi ad Pammachium Apologetico subditur, atque inter alia opera computatur, que per triennium ab ineunte an. 393. elucubrata sunt, ut minime in nostra hypothesi necesse sit uim textui S. Doctoris inferre, quod ex preconcepta opinione Tillemontius facit, ubi quadriennium pro triennio legendum monet, reclamantibus simul una cunctis Mss. atque editis libris et recta temporum ratione. Rursus si ubi de Chronici uersione in hac epistola mentio est, in uoce uiginti lapsus agnoscatur quemadmodum oportere contendimus, et locum nostro periculo emendari, illa quoque Epocha isti optime consonabit, quod nimirum si annis 380. quindecim superaddas, conficies, quem epistole assignamus 395. Ad extremum annus atque anni dimidium, quo Epiphanii superior epistola ex Greco translata apud Eusebium latuit, unde hec Hieronymi initium sumit, perquam commode supputantur, ut plane immerito uideas a Tillemontio, quod sepe facit, S. Doctorem de incuria in recensendis annis accusari.

LuIII. Scripta circ. eumdem an. 395.---Theodosii Panegyricam Orationem, quam modo Paulinus elucubrauerat, cum legisset Hieronymus, plurimum laudat hac Epistola, quam ad eius auctorem Paulinum misit. Hinc ex eius Orationis epocha, non obscure licet ipsius epistole tempus inuenire, siquidem illam asserit Gennadius c. 48. fuisse a Paulino dicatam ipsi Theodosio, quem supra etiam animaduertimus, priori mense an. 395. supremum diem obiisse. Rursus non ante septembrem superioris anni 394. scriptam fuisse euincit ipsum Panegyrice Orationis argumentum, uictorie nempe, quam de tyrannis Maximo, atque Eugenio Theodosius retulerat: quorum alter Eugenius, non prius eo mense deuictus est, atque occisus. Ipsa igitur hec epistola, qua de ingenii felicitate in eo  opere exornando cum Paulino gratulatur, eique gratias agit, ad eumdem annum 395. fortasse tamen sub finem est referenda. Huc faciunt pleraque alia argumenta, atque illud precipue, quod ex uigilantio, qui sub epistole finem laudatur, depromi solet. Hic enim, qui nunc dicitur discedere Palestina, et fortasse litterarum ad Paulinum portitor fuit, aderat tamen anno superiori 394. exeunte, quo tempore subito terremotu de noctis medio perterritus, ac nudus exiliens absque tunica, in aliorum conspectu orauit, quam illi turpitudinem Hieronymus exprobrat in eo libello, quem contra ipsum uigilantium inscripsit.

LIX. Scripta an. 395. uel 396.---Inter alias e Nouo Testamento questiones, quas Hieronymo enodandas proposuerat Marcella, ea erat secundo loco, quam se per transitum in eius Opusculis legisse dicebat, quod Agni, qui stant a dextris, et hedi, qui stant a sinistris, Christiani essent, atque Gentiles, et non potius boni et mali. Cui Hieronymus, ut se hoc aliquando dixisse non recordari profiteatur, quantum tamen dictanti subito occurrit, in secundo uolumine contra Iouinianum hoc super capitulo, siue de eo, quod in eamdem questionem cadit, ubi pisces mali a bonis piscibus separantur, se disputasse non inficiatur. Exinde uero non obscure licet argumentari, post unum saltem, atque alterum annum ab exaratis contra Iouinianum libris, Epistolam fuisse conscriptam, siquidem neque alia Opuscula quam que in Prefatione in Ionam memorantur, et ab anno 392 ad 395. exarata sunt, uidetur Marcella pre oculis habuisse, neque Hieronymus tum demum a se editos contra Iouinianum libros, quin imo non ita pridem uulgatos notat, ut rem animo repetenti locus occurreret.

LX. Scripta sub initium an. 396.---Ita hanc ad Heliodorum de Nepotiani morte epistolam an. 396. initio affingimus, ut neque ulterius differri, quod passim docti homines faciunt, neque rursus preponi posse, certis argumentis credamus. In primis certo certius est, deberi illam eo circiter triennio concludi, quod ab exeunte an. 392. in prefatione commentariorum in Ionam ipse Hieronymus censet; non enim, si ad annum usque 397. cum Tillemontio producatur, iam triennium, sed quadriennium effluxerit. Nec minus exploratum est ante 396. prodire non potuisse, siquidem trium Consularium, Timasii, Ruffini, et abundantii miserabiles exitus, qui labente superiori anno 395. contigerunt, enarrat; et Abundantium quidem non Sidone, quo primum fuerat relegatus, sed Pityunte exulem notat; Ruffinus uero, quem priorem historici produnt ab altissimo fortune gradu excidisse, non nisi die 27. nouembris cecidit, atque occisus est. Quamobrem solemnis cauendus est error, in quem non satis bene intellectis S. Hieronymi uerbis, plerique docti uiri labuntur, dum ab eo dici putant hos illustrium uirorum casus ante biennium accidisse; quod ille nequaquam dixit, sed cum Imperatorum conditionem deplorasset, ac uellet priuatas etiam ruinas in testimonium adducere, eas que biennium excederent, se missas facere profitetur, atque ut cetera pretermittat, suo proposito dicit sufficere  trium nuper Consularium diuersos exitus. Ad extremum illud etiam in rem nostram grauissimum argumentum uidetur, quod nempe, cum tradidisset Hieronymus Orientem antea a malis, quibus alie Romane ditionis partes premebantur, fuisse immunem, statim subdit: Ecce tibi anno preterito ex ultimis Caucasi rupibus immissi in nos non iam Arabie, sed Septentrionis lupi tantas breui prouincias percurrerunt. His enim uerbis apertissime innuit Hunnorum Gentes, quas, ut sue rebellioni prodessent, Ruffinus an. 395. in Imperii terras immisit, ut amplius dubitare non liceat Epistolam, que sequentis anni dicitur, ad 396. esse reuocandam. E contrario in eorum sententia, qui illam adhuc in 397. differunt, explicari nullo modo possit, qui dixerit S. Doctor Orientem superioribus annis prelia, atque incursiones barbararum Gentium minime expertum, cum ex Claudiano in Eutrop. l. 1. aliisque auctoribus constet Barbaros iam ab an. 395. Asiam ac Syriam fuisse late depopulatos.

LXI. Scripta an. 396. circ. fin.---Totus in eo est Hieronymus, ut calumniam Origeniane hereseos a se quam longissime repellat, ac uigilantium acriter reprehendat, uaferrimum hominem, atque iniuriosum, qui cum e Palestina non ita pridem discessisset ficta reconciliatione amicitie, in ipso itinere, quo patriam tendebat, inter Adriatici maris fluctus atque Alpes Cottias rursus os fetidum contra Hieronymum aperire ausus est, eiusque nomen late infamare. Ex quo ferme communis opinio est, cui nos quoque assentimur, huic anno 396. epistolam debere ascribi, quandoquidem constat, non nisi superiori 395. eoque ad finem uergente, uigilantium e Palestina euasisse; quod paulo supra in altera ad Paulinum Epistola innuimus.

LXII. Scripta an. 396. uel 397.---Annum quem huic ad Tranquillinum Epistole tribuimus ex toto ferme contextu non incongruis argumentis eruisse nobis uidemur. Origeniana causa turbas ciere in Ecclesia tum temporis incipiebat, et Rome ea demum de Origene questio erat, an penitus respuendus esset, cuius sententie non nisi quidam Faustinus in testimonium adducitur, an uero iuxta quosdam legendus ex parte. Hieronymus, qui alteram sententiam preferre nequaquam dubitat, eos, qui in amorem Origenis nimium, uel in odium stomachi sui prauitate ducuntur, asserit maledicto prophetico subiacere: ue his qui dicunt bonum malum, et malum bonum. Ad hec Oceanum repugnare illorum insanie, qui se paterentur Origenianis erroribus decipi, tum primum, Tranquillino narrante, gaudet intelligere, dum ab erudito uiro errantibus subuenitur. Oceanus autem iam a superiori anno 395. Bethlemo discesserat cum S. Fabiola, ac Romam regressus, quos imbuerat; Hieronymi sensus ac doctrinam explicauit. Nihil porro uspiam in epistola occurrit, quod notet factiones hominum pro Origenis nomine, aut de Ruffino querelas replicet, atque eiusmodi alia, que in mox secuturis tertio quoque uerbo ingeruntur.

LXIII. Scripta circ. an. 397.---Ex his, que supersunt Hieronymi ad Theophilum epistolis, plures  enim interciderunt, ut suis locis monuimus, priorem locum tenere uidetur isthec breuissima, que neque ante annum 396. neque post 399. reuocari commode potest, sed illo ferme triennio, quodam ueluti termino utrimque definitur, ut facilius tamen ad finem 396. uel sequentem 397. etiam ex aliorum Doctorum hominum calculis referendam censeamus. Nimirum cum esset inter Ioannem Ierosolymitanum, ac Hieronymum dissensio, que ex Epiphanii Epistole occasione inceperat, diu noster sustinuit Theophilum, a quo dissidia componenda erant, erga se reticentem, eiusque silentium pro dispensatione habuit; nec tamen ab officiis cessauit, atque Euangelii uiduam duri Iudicis interpellatricem est imitatus. Nunc uero acceptis tandem Theophili epistolis egre patitur, se de ecclesiasticis canonibus moneri, cum sibi nichil esset antiquius quam Christi iura seruare, nec Patrum transferre terminos: quibus uerbis non, ut prima statim fronte uideri potest, Pauliniani fratris ordinationem defendit, quam dissidii causam pretexebat Ioannes, quod potissimum in sua Diecesi ab alieno Episcopo consecratus fuisset, contra quam Canones iubent; sed uerius semetipsum tueri uult, qui iam ab an. 394. cum Ierosolymitano episcopo non communicaret, qua in re sibi addit sufficere Romanam fidem Apostolico ore laudatam, cuius se esse participem Alexandrina Ecclesia gloriatur. Quod uero improbet Theophili consilium, qui remissius, atque in multa patientia contra Origenistas se gereret, affirmetque multis id Sanctis displicere, ne dum ille Paucorum penitentiam prestolatur, nutriat audaciam perditorum, et factio robustior fiat; hec si cum Superioribus componantur, commodius quam anno 396. uel sequenti intelligi non posse facile sibi quisque persuadeat.

LXIu. Scripta an. 396. uel 397.---Ad hunc uel ad superiorem annum passim et iure merito referri solet isthec ad Fabiolam epistola, postquam uidelicet illa ingruentibus Hunnorum deuastationibus, Bethleem, ubi aliquandiu constiterat, relicta, Romam regressa est; tunc enim in Urbe degisse eam, indicant hec in fine epistole uerba, ubi Tertulliani quemdam librum de uestibus Aaron in indice tantum uidisse se asserens, Si a uobis, inquit, propter celebritatem Urbis fuerit inuentus, queso ne meam stillam illius flumini comparetis.

LXu. Scripta med. an. 397.---Antequam commentarios in Mattheum scriberet datam hanc ad Principiam epistolam, hec nobis persuadent in Prefatione eorumdem Commentariorum uerba ad Eusebium, Obsecro ut des exemplar, cum Romam ueneris, uirgini Christi Principie, que me rogauit ut in Canticum Canticorum scriberem, a quo opere exclusus egrotatione diuturna spem in futurum distuli. Quippe in huius epistole fine promiserat, si uita comes fuerit, explicaturum se illi totum Canticum Canticorum, quod cum egrotatione quinque mensium  impeditus perficere non potuisset, Eusebium postea rogat, ut se apud Principiam excuset. Ex quo illud etiam nobis compertum est, non ut alii ac precipue Martianeus sentiunt, eidem Eusebio cum Romam  proficisceretur, commendatam, ab eoque Principie redditam ipsam epistolam ; sed antequam Eusebius discederet missam per alium quempiam, atque adeo aliquot saltem ante egrotationem menses, puta sub anni 397. medium, fuisse exaratam.

LXuI. Scripta circ. fin. an. 397.---Tota temporis ratio, qua uera huius epistole etas asseritur, ex LXXuII. illa que de morte Fabiole inscribitur, repetenda est; ibi enim Hieronymus ante ferme biennium Pammachio suo, pro subita peregrinatione Pauline, hanc se epistolam testatur dedisse. Quamobrem cum certo certius sit, ut suo loco ostendemus, illam de morte Fabiole anni 399. estati esse tribuendam; ut uerum sit ferme biennium antea excurrisse, puta decem supra annum menses, hanc de Pauline obitu satis erit anni 397. postremis mensibus assignare. Huic hypothesi cum cetera apprime quadrent, illud etiam suffragatur, quod necdum Hieronymiane egrotationis ulla fit mentio.

LXuII. Scripta an. 397.---He secunde sunt Augustini ad Hieronymum littere, quibus statim in exordio gratiam habet, quod pro subscripta salutatione plenam sibi epistolam reddidisset. Scilicet cum anno superiore Hipponensis episcopus alterius cuiusdam ex Africa epistole subscribens Hieronymum officiose salutasset, hic per quemdam Asterium Diaconum, qui tunc in Occidentem nauigabat promptum reddidit salutationis obsequium, peculiaribus ac plenis litteris, que heic innuuntur, et quibus hec, de qua agimus Augustini responsio destinata est. Nam illas Hieronymi hodie non est inuenire, ac tantum ex huius responsionis n. 9. de Origene, eiusque erroribus data occasione locutas fuisse alii argumentantur. Ut uero priorem, quam supra recensuimus Augustini epistolam ad Hieronymum non detulit Profuturus, qui dum se itineri parat, episcopus creatus est: ita neque hanc alteram Paulus, qui nauigationis in Palestinam consilium mutauit, quod cause fuit, ut prius hec per Italiam uulgaretur, quam ad Hieronymum perueniret: qui alio, nempe Sisinnio Diacono deferente accepit, atque animo offendendi scriptam contra se, atque in uulgus editam putauit. Hinc quo data sit tempore, facile inuestigatur; etenim illam Sisinnius inuenerat, ut ex Cu. constat, inter ceteros Augustini tractatus non in Africa, neque apud ipsum Augustinum, sed in insula Adrie, anno ad summum 398. nimirum ante ferme quinquennium, quam Hier. ipsam Cu. scriberet, que anni est 403, ut suo fusius loco ostendemus. Porro ut in Italiam mutato consilio traiiceret Paulus, epistolam proderet, eaque in lucem edita ceteris Augustini tractatibus admisceretur, breuius anno interuallum putari uix potest, neque adeo serius an. 397. ipsa epistola ascribi. Id rursus intelligimus ex alia eiusdem August. que heic est CIu. haud commodo satis preponi posse, cum ab ipso iam episcopo dictata sit, quod ille haud obscure  monet, cum primas dicit litteras, siue que heic CI. censentur, a se adhuc presbytero preparatas, ut posteriores ab episcopo intelligas profecisse. Compertum uero est, eum non ante finem superioris an. 396. imminente Domini Natali Episcopum fuisse ordinatum.

His Augustini litteris Benedictini editores, illas Hieronymi preponunt, quarum initium est, Anno preterito per fratrem nostrum Asterium; atque iis quoque annum assignant 397. Eorum tamen coniecture cum nobis haud satis probentur, eam epistolam loco mouimus, distulimusque ad num. CIII. et annum usque 402. ad quod tempus cum deuenerimus, firmiora, ut nobis uidentur, argumenta proferemus, quibus adducti alium ordinem constituimus. uid. etiam infra epist. CXI.

LXuIII. Scripta an. 397.---Heraclius Diaconus, quo nuntiante, Hieronymus intellexerat Castrucium sui cupiditate Cissam usque uenisse, cum e Palestina Pannoniam regrederetur harum portitor litterarum ad Castrucium fuit. Porro eum Diaconum, hoc anno 397. miserat Bethleem Amabilis quidam episcopus Pannonie, ut uidetur regionis, ut explicationem decem Isaie uisionum, quam alias ipse ab Hieronymo postulauerat, presens ille impetraret: que sic in earumdem prefatione ad Amabilem ipse exponit S. Doctor: Misisti hoc anno filium nostrum Heraclium Diaconum, qui me manu conserta in ius uocaret, et promissum per momenta opus exigeret. Exinde illud nobis uidetur iure confici, eiusdem scilicet anni esse epistolam, cui uisionum interpretatio tribuitur, siquidem unus idemque est, qui utrumque opus impetrauit, atque uno tempore deferendum suscepit. Quod enim iterum sequenti anno Heraclius Bethleem contenderit, ut in recensendis ad uitalem litteris suo loco exponemus, id intelligi nequaquam potest ad hanc Castrucio inscriptam epistolam pertinere; quandoquidem Hieronymus, quem ex Oriente discedens Heraclius sperare iusserat, ut illuc iterum reuerteretur, Castrucio scribit fore ut eum libenter suscipiat, si cum denuo sanctus Diaconus Palestinam uenisset, illo comitante ac duce uteretur. Quod uero spectat ad decem Isaie uisionum commentaria, non est ambigendi locus, quin eidem tempori sint ascribenda, quo primum Heraclius e Palestina regressus est. Etenim quando e Pannonia rursus Orientem adnauigauit, et uitalis Presbyteri litteras ad Hieronymum detulit, his iste respondens, Prophetiam Isaie memorat, quam inter decem uisiones nuper interpretatum se dicit. Ad hec, in alia etiam ad Lucinium epistola, quam certis argumentis ad annum 398. referendam ostendemus, uisiones Isaie ualde obscurissimas testatur se nuper historica explanatione disseruisse. Quamobrem si istarum ad uitalem ac Lucinium epistolarum legitima est epocha, quam constituimus an. 398. tum aliis argumentis, tum precipue ex longa egrotatione, qua per id temporis Hieronymus detentus est, certo inde conficitur decem uisionum librum, qui ibi nuper dicitur explicatus, ad superiorem annum 397, esse reuocandum,  atque adeo ipsam quoque, cuius gratia hec hactenus disputata sunt, epistolam ad Castrucium, utpote quam eiusdem omnino temporis esse demonstrauimus, eidem anno debere ascribi.

LXIX. Scripta circ. an. 397.---Post Oceani cum Fabiola regressum ex Oriente Romam, qui in annum incidit 396. ac rursus ante priorem Apologie librum contra Ruffinum, qui anni 402. initio tribuitur, certo certius hec epistola data est. Primum ipsa nominis inscriptio probat. Alterum hec ex illo apologie libro uerba: Audio obiici mihi Chrysogono sectatore eius  cur in baptismate dixerim uniuersa peccata dimitti, et mortuo bimarito, nouum uirum in Christo resurgere . . . cui breui sermone respondebo. Habent libellum, quem in crimen uocant, illi respondeat, hunc sua disputatione subuertat, et scripta scriptis arguat. uerum cum minime expeditum sit affirmare, cui proprie ex intermediis annis sit assignanda, priori 397. dedimus doctorum hominum auctoritate adducti, cum pleraque omnia huic hypothesi non male quadrent.

LXX. Scripta fort. an. 398.---Quesierat ab Hieronymo Magnus, cur in suis ille opusculis secularium litterarum exempla admisceret, quasi candorem Ecclesie ethnicorum sordibus pollueret. Cui ille postquam tota epistola respondit, questionem tamen a Calpurnio Sallustiano, quo nomine Ruffinum notat, per Magnum sibi proponi sentit, eamque suspicionem in primo contra Ruffinum eumdem libro satis aperte confirmat, Nimirum, inquiens, iste est Calpurnius Sallustianus, qui nobis per Magnum Oratorem non magnum mouerat questionem. Porro ut hec in mentem Hieronymi suspicio ueniret, ac sin uere, probabili saltem argumento dixerit, necesse est aut certe uerosimillimum, ut qui Magno mouende questionis auctor credebatur, Ruffinus Rome iam degeret, cum ipsa epistola data est. Ex duobus uero annis, nimirum 397. ac sequenti 398. quibus ille post reditum e Palestina sub Siricio moratus est Rome, alter commodior uidetur, cui ad propositam questionem isthec epistola ascribatur.

LXXI. Scripta an. 398.---Quod circa Quadragesimam huius anni 398. ad Lucinium Epistolam reuocamus, hec nobis persuadent Hieronymi de se uerba: Ego longo tentus incommodo uix in diebus Quadragesime, quibus Notarii proficiscebantur, respirare cepi. Hec nimirum egrotatio iisdem temporis characteribus prenotatur cum illa, quam cum in Mattheum Commentarios scriberet ad Eusebium causatur, imminente, inquit, iam Pascha, dictare me cogis, cum scias me ita tribus mensibus languisse, ut uix nunc ingredi incipiam. Et paulo post, siue sub eiusdem anni finem, cum ad Euangelum scriberet de Melchisedech: Ego, ait, post longam egrotationem, uix in Quadragesime diebus febri carere potui, et cum alteri me operi prepararem, paucos dies, qui supererant in Matthei expositione consumpsi. Porro compertum est ex ipsa in Mattheum prefatione, eos commentarios Eusebio Cremonensi ab Hieronymo inscriptos, cum ille ex Oriente Romam proficisceretur, atque hanc sibi ab illo subito nauigaturus  quasi sitarciam dari uoluerit. Nec minus exploratum est, ex tertio Apologie Libro contra Ruffinum, Eusebii profectionem Roma anno 398. contigisse, siquidem post annum, ex quo isthuc Ruffinus aduenerat, collocanda est. Igitur ad eiusdem anni 398. aprilem, die enim eius mensis 18. eo anno Pascha dicitur incidisse, in Mattheum Commentarii referendi sunt, ac tres menses, quibus iugi languore Hieronymus laborauit, a superioris anni circiter Decembri supputandi. Que cum ita sint ipsa hec ad Lucinium Epistola, que iisdem notis insignitur, eamdemque prefert egrotationem, que sub Quadragesime dies utcumque permisit respirare, ad eiusdem anni 398. priorem partem, puta ad Aprilem mensem non immerito est referenda. Ad hec decem Isaie uisiones ualde obscurissimas heic dono ad Lucinium mittit, quas nuper testatur historica explanatione disseruisse, que altera temporis nota ex superioris epistole 68. chronologicis rationibus impendio constabit.

LXXII. Scripta eodem an. 398.---Quemadmodum superior epistola, que post nuper historica explanatione donatas decem Isaie uisiones, scripta, anni tamen 398. esse constituitur, ita hec omnino, quam ad uitalem dedit Hieronymus, cum, ut ipse prodit, eamdem Prophetiam decem uisionum nuper esset interpretatus, ad idem anni tempus est referenda, nisi ea que ad superioris asserendam Epocham urgemus, argumenta nos fallunt. Ceterum cum uitalis questionem, ut hic n. 1. dicitur, ad Hieronymum detulisset Heraclius Diaconus, is nimirum, quo de plura dicta sunt in recensenda ad Castrucium epistola; Hieronymus uero dum uitali respondet, decem illas Isaie uisiones a se nuper explicatas memoret  hinc probe conficitur alteram eius Diaconi profectionem in Palestinam heic indicari, que hoc anno 398. contigerit.

LXXIII. Scripta eodem an. 398.---Non multo post exaratos in Mattheum Commentarios hec ad Euangelum epistola prodiit, quod quidem ipse Hieronymus satis declarat his uerbis: Ego post longam egrotationem, uix in Quadragesime diebus febri carere potui, et cum alteri me operi prepararem, paucos dies, qui supererant in Matthei expositione consumpsi, tantaque auiditate studia omissa repetiui, ut quod exercitationi lingue profuit, nocuerit corporis ualetudini. Non est itaque opus, ut uera epistole etas eluceat, nisi aliquot menses Commentariis in Mattheum superaddere, quibus, dum omissa Hieronymus studia auidissime repetit, in morbum, ex quo uix tunc conualescere inceperat, relapsus est. Cum uero eos Commentarios supra ex eorumdem Prefatione, atque Eusebii Cremonensis in Occidentem profectu, ad huius anni 398. Aprilem constituerimus, facile est intelligere ad anni medium epistolam pertinere.

LXXIu. Scripta sub fin. an. 398.---Hanc Epistolam Hieronymus in lectulo decumbens, longaque egrotatione confectus uix Notario celeriter scribendam dictauit.  Rursus sub epistole finem duodecim menses enumerat, quibus iugi languore confectus est. Porro hos menses ab anni superioris 397. Decembri esse supputandos facile constabit, si hanc animaduertas eamdem esse egrotationem, quam in Prefat. Commentar. in Mattheum, trium mensium dicit tunc a Quadragesime diebus, seu Martio mense rursum rationem miens, tum in epistola ad Euangelum, et in superiori ad Lucinium continuo memorat. Nempe Sanctus Doctor. cum hoc anno diebus Quadragesime respirare tantillum cepisset, propere Mattheum interpretatus est, tum omissa studia tanta auiditate repetiuit, ut, quemadmodum in epistola ad Euangelum ipse testatur, quod ei lingue exercitationi profuit, nocuerit corporis ualetudini. Hinc statim in febrim et languorem, ex quo non bene conualuerat, relapsus, eo usque ad anni finem continenter laborauit: unde ipsum mensem, et quod excurrit Quadragesime, nunc inter eos computat, quibus iugi egrotatione confectus est: atque adeo uerissime ad nouembrem huius anni 398. quo tempore datam hanc epistolam arbitramur, dixerit se duodecim menses languisse.

Sed ne leui coniectura hec a nobis constitui uideantur, presertim cum neminem sciamus, qui certam Epocham huic Epistole hactenus attribuerit, aut Hieronymianam huius temporis egrotationem recte distinxerit, nouum huiusmodi argumentum proponimus. Eo certe tempore data est hec Epistola, quo Cremonensis Eusebius Rome erat, et Ruffino Romane Ecclesie presbytero iunctus, Hieronymi nomen late celebrabant. Id perspicue ex Hieronymi uerbis liquet, statim initio, ubi Gaudeo, inquit, quidem super testimonio erga me Sanctitatis tue, et amore sancti presbyteri Eusebii, nec dubito quin me publice predicetis. Porro iste Eusebius, qui Romam, ut superius probatum est, ad anni 398. medium aduenit, non nisi per ferme biennium ibidem moratus est; anno enim 400. circa medium, Mediolanum perrexisse, tum aliis argumentis constat, tum precipue ex quadam Anastasii epistola ad Simplicianum, quam nobis sorte datum est in Mediolanensi Mss. inuenire, et Hieronymi epistolis suo loco accensebimus. Igitur cum euagari ultra illud ferme biennium, quo cremonensis presbyter Rome degit, ea, que de eius cum Ruffino coniunctione retulimus, non permittant, unum relinquitur, ut probemus, anno insequenti 399. et 400. Hieronymi tam longam egrotationem, que precipuum huius epistole characterem tenet, conuenire non posse; atque adeo ad superiorem 397. cui optime quadrat, omnino esse referendam. Quod ut facile compertum sit, satis erit, ea ipsa, que haud pauca per id temporis Hieronymus scripsit, inspicere, in quibus nulla unquam egrotationis est mentio, nullum uestigium. Qui autem fieri potuit, aut credere par est, ut qui per integrum annum iugi languore decumbens in lectulo conficiebatur, continuo litteras daret, nec unquam egrotationem suam causaretur; nunquam admoneret, non se propria manu scribere, sed notariis dictare, nec  tandem quod ad scribendum quietis aliquid temporis nactus esset? Hec si quis sibi in animum inducat, hospes sit in Hieronymi lectione, nec, ut alia sexcenta omittamus, nouerit superiora exempla, ubi singulis ad Eusebium, Euangelum, ac Lucinium litteris, eos latere non sinit, ac prudenter causatur trium mensium incommodum, quo tentus fuerat. Ad hec quedam per id temporis Hieronymus elucubrauit, que omnino, si febri estuaret, eaque egrotatione detineretur, persequi non potuisset. Huiusmodi sunt Origenis Libri , quos Pammachio, atque Oceano, uel sub finem an. 399. uel sub quadrigentesimi initium, enixe petentibus Latinos fecit accuratissime reddens auctoris sensum, ac uerba, ut uersioni eorumdem librorum paulo ante a Ruffino adornate responderet, et, contentione facta, de Origenis mente, atque erroribus certo iudicaretur. E contrario hec et pleraque omnia apprime consonant in nostra hypothesi, in qua continenter in eius anni epistolis, quas, ut per ualetudinem licuit, pauciores dedit, illam egrotationem memorari, tum ad mensem usque duodecimum, nullis interpositis scriptis, deduci satis recta ratione ostendimus, ut ad anni 398. finem, quo etiam tempore sospitati redditus est Sanctus Doctor, epistolam hanc reuocare non dubitemus.

LXXu. Scripta circa an. 399.---Inter cetera, que ob Lucinii Theodore mariti mortem Hieronymus dolet in hac epistola, illud in primis queritur, non se meruisse eius uiri uidere faciem, quem in breui tempore Bethleem uenturum esse credebat. Ex his tametsi paucis uerbis, et que certam epocham innuere non uideantur, commode satis conficimus, hanc ab ea, que ad Lucinium data est, unius circiter anni spatio distare, nec facile serius esse differendam. Nam cum Hieronymum inter ac Lucinium non nisi semel, idque anno superiore, epistolare officium intercesserit: neque adeo, nisi iis litteris, Ierosolymam adeundi hic Hieronymo spem fecisse credendus sit, quod nunc ait S. Doctor se sperauisse fore, ut eum breui in santis locis complecteretur, facile post annum dici intelligitur, hoc scilicet insequenti 399. cui epistolam assignamus.

LXXuI. Scripta per idem tempus.---Sub idem tempus data est hec ad Abigaum, in qua Sanctam, inquit, filiam meam Theodoram sororem beate memorie Lucinii per se commendatam, meo sermone commendo, ut in cepto itinere non lassetur; sed ad terram sanctam multo per Eremum labore perueniat, atque alia his similia, quibus indicatur, eam haud multo ante perfectionis uiam iniuisse.

LXXuII et LXXuIII. Scripte circa fin. an. 399.---Ad huius anni 399. partem, que ad finem uergit, duas quoque istas epistolas pertinere, huncque inter se habere ordinem quem constituimus, testis est ipse Hieronymus. Priorem enim de morte Fabiole cum scriberet quarte estatis circulum euolui dicit ab eo tempore, quo Nepotiani Epitaphium scribens, quidquid habere potuerat uirium in illo tunc dolore consumpserat.  Illud autem Epitaphium anno 396. primo statim initio consignandum, neque serius tantillum differi posse certis adeo argumentis probauimus, ut si estates inde computari debeant, illa eius anni in censum prima sit reuocanda, et quarta demum hec sit anni 399. cui ipsam hanc epistolam assignamus. Neque enim Hieronymus, sicut reuera de Fabiole, ita etiam de Nepotiani morte se innuit sub estatem scripsisse, sed tantum quarte estatis circulum uolui dicit, ex quo illud operis composuerit: quod tamen primis, ut ita dixerim, eius anni diebus elucubrauit. Rursus ante hoc ferme biennium Pammachio pro subita peregrinatione Pauline, epistolam indicat a se datam; que cum ad anni 397. finem commode satis referatur, hanc 399. ut illi temporis note respondeat, ascribere necesse est.

Quod uero aliam, que Fabiole ipsi inscribitur, epistolam spectat, eam ideo heic loci subnectimus, quod, etsi pridem, cum nempe ipsa Fabiola Bethlemi esset, scribi fortasse inceperit, usque tamen in presens tempus, post eius scilicet mortem, Domini uoluntate dilata est, quod Hieronymus tradit. num. 8 hanc reddens memorie illius, ut Sacerdotalibus prioris ad se uoluminis induta uestibus per mundi huius solitudinem gauderet, se ad terram repromissionis aliquando uenisse.

LXXIX. Scripta an. 399. aut 400.---Ut certius hec epistola temporum characteribus careat, haud temere tamen communi Doctorum hominum sententia circa an. 400. data censetur. Certe post 401. differri haud commode potest: etenim hec illa est Saluina, que primas Chrysostomo deferebat, eique summa in Christo necessitudine iuncta erat, ut cum ille Constantinopolitanam sedem dimittere compulsus esset, ingressus Baptisterium, quemadmodum Palladius tradit, eam ad se uocarit Saluinam beati Nebridii coniugem, que uiduitatem suam precipua uirtute, et honestate decorabat. Chrysostomus uero cum Origenistas Nistrie monachos suscepisset, iam ab eo tempore male apud Hieronymum audiebat, qui cum e Theophili partibus staret, preconcepta in cum opinione est imbutus. Exinde autem minime est uerosimile per id temporis datas ad eam litteras, quam una cum Ioanne sentire de Origene non immerito suspicaretur. Sed neque ante 395. censeri ullo modo potest, quandoquidem in epistola ad Hedibiam: Quomodo, inquit, uidua uiuere debeat . . . . . . nos in duobus libellis, quos ad Furiam, et Saluinam scripsimus plenius dictum putamus. Porro ad Furiam epistolam, que isti prefertur, ad anni 394. finem spectare iam supra ostendimus. Ex his igitur quinque circiter annis, quos intra uagari hec ad Saluinam posset, cui affigeretur, longe commodior postremus uisus est; quod Saluine mater Constantinopoli apud filiam fuisse, dum scriberet indicetur. Certe, inquit, cum tecum sancta sit mer, et lateri tuo amitta hereat uirgo perpetua, etc. Illa autem non nisi post Gildonis mariti sui mortem an. 398. Constantinopoli traiecisse credenda est, quam tamen ab uno, aut altero anno iam affuisse ex iisdem uerbis pronum sit opinari.

 LXXX. Scripta quiem an. 398. sed aliquanto post ad Hieron. delata.---Prefatio quidem Ruffini in Origenis librum a se Latine explicatum, tametsi pro epistola ad Hieronymum haberi non possit, heic tamen loci ponitur, quod cum in ea se figuratis laudibus exornari Hieronymus senserit, ac pro Origenis Patrono adduci in testimonium, illi respondere coactus sit, ut hominum suspiciones purgaret, quod datis ad Ruffinum ipsum litteris fecit. Hic igitur Ruffinus an. 397. ex Oriente Romam aduenerat, quod ut nemo in dubium uocet, Eusebius Cremonensis, quem anno insequenti 398. sub Pasche dies Palestina Romam aliis argumentis ostendimus discessisse, in Apolog. lib. 3. post annum a Ruffini peregrinatione profectus dicitur. Ibi ille cum fere biennium substiterit, puta ab Aprili mense 397. ad usque Septembrem insequentis 398. primum Apologiam Pamphili pro Origene Latinam fecit, tum ipsum Origenis opus de Principiis pariter Latine uertit, unde tota dissidii occasio, atque ingens in Ecclesia incendium exortum est. Duos eius operis priores libros Quadragesime diebus propere interpretatus, reliquos paulo tardius explicuit; quod indicio est, huic anno 398. interpretationem esse tribuendam, siquidem ante superioris anni Quadragesimam hyemali tempore, atque inuio mari Romam annauigasse, tum illud operis confecisse minime credi par est. Interim diuino consilio factum est, ut hi Libri, quos caute intra domesticos parietes Ruffinus seruabat, ad Eusebium peruenirent, qui totis uiribus impugnare blasphemias, uenenum, quod latebat, in uulgus prodere, ut simpliciores cauerent, et Hieronymum admonere, ut suspicionem, in quam ea prefatione trahebatur, purgaret. Hec uero, ut citius, sub anni exitum peragi potuerunt; nam Ruffinus, qui ante Nouembrem, quo Siricius P. diem obiit, communicatorias ab eo litteras satis caute impetrauerat, Aquileiam contendit, et Inuectiuarum lib. 1. de Eusebio conqueritur, quod elegisset absentem se lacerare quem potuisset grauius confutare presentem.

LXXXI. Scripta an. 399.---Ad annum hec pertinet 399. cuius assertionis precipua argumenta sunt. Primum quod citius hoc anno, aut certe elapsi postremis mensibus, ruffiniane prefationis, ad quam hec responsio destinata est, exemplaria ab Urbe accipere potuisse Hieronymus non uideatur, quemadmodum ex rerum ab Eusebio gestarum serie, quam supra exposuimus, compertum est. Alterum, quod heic iam non dubitet S. Doctor Ruffinum spiritualium parentum, Chromatii atque Eusebii, desiderio ad patriam reuocatum: qua de re sicut ante superioris anni finem certior ipse fieri non potuit ob locorum distantiam, a quibus hec mittebantur, ita non nisi post aliquot saltem menses ab eius reditu certo affirmauerit. Sic autem rationes inimus, ut non ante eius anni Septembrem Ruffinus discesserit, ac uere de Eusebio dixerit, se ab eo potuisse presentem grauius confutari, quem absentem lacerare maluisset. Ad hec si legitima supputatio est, qua egrotationem Hieronymi anno superiore exposuimus, necesse est, ut ab aliquot iam mensibus conualuisset, cum hec ad Aquileiensem  presbyterum scripsit, quando neque incommodi, neque recepte ualetudinis mentionem facit.

LXXXII. Scripta circ. an. 399.---Ex toto ferme contextu clucet scriptam hanc fuisse paulo post, eodem tamen anno, quo longiorem de eodem argumento, seu contra Ioannem Ierosolymitanum, Tractatum ad Pammachium misit, quem in Opusculorum serie cum dabimus, ad an. 399. pertinere ostendemus, ac doctorum hominum argumentis, qui in aliud atque aliud tempus distulerunt, faciemus satis. Sed duo interim momenta opere pretium uidetur exinde proferre in medium, ut quod certo constitui postulamus, suis rationibus utcumque non careat. Primum itaque est, quod Commentarios in Ecclesiastem, et explanationem epistole ad Ephesios, a se ante annos ferme decem concinnatam tradit; quos, ut de Commentariis tantum dicamus, circa annum 390. adornasse idem ipse testatur tum alibi, tum precipue in eorumdem prefatione ad Paulam et Eustochium, ubi, post ferme quinquennium, ex quo Roma euasisset, istud se operis suscepisse, planissime indicat. His porro si ferme decem adiunxeris, annus efficitur 399. Alterum, quo idem annus colligitur, argumentum inde petimus, quod sub Opusculi finem se dicit ante annos tredecim Antiochiam celeberrimam urbem deseruisse, ut in agris, ac solitudine adolescentie deflens peccata, Christi in se misericordiam deflecteret. Enimuero, non nisi ab exacto anno 386. hi tredecim supputari ullo modo possunt, siquidem usque ad superioris 385. Augustum mensem Rome eum constitisse compertum est; quo tempore cum in Orientem annauigasset, aliis subinde regionibus peragratis, tum demum substitit Antiochie: quam urbem ideo se indicat deseruisse, quod in eius Ecclesia, ad quam ob ordinationem pertinere uideretur, cum splendide posset munere Sacerdotii defungi, maluit agros ac solitudinem appetere, ut adolescentie peccata penitentia deleret. Tredecim ergo annis 386. superadditis, exoritur 399. qui illi Tractatui assignandus est; idemque ipsi ad Theophilum epistole tribuendus, que et paulo post data est, ut tota orationis series et contextus probat, et quadringentesimum non attigisse persuadent que de Isidoro Alexandrino presbytero ibidem dicuntur, quem initio sequentis anni damnatum intelligemus. Nihilo tamen secius uidetur ordine preponenda duabus precedentibus hoc tamen ipso anno 399.

LXXXIII et LXXXIu. Scripte an. 400.---Priores amicorum Pammachii et Occani ad Hieronymum littere, quandoquidem pronum est opinari datas paucis mensibus ante Hieronymi responsionem, quam subnectimus, ex hac ipsa estimande sunt. Hec porro ad annum hunc 400. reuocanda est, hoc, ut nobis uidetur ineluctabili argumento, quod dum epistolam de Seraphim, et Calculo ad Damasum heic citat numero 3, eam ante uiginti annos editam profiteatur. Iam uero nemo, opinor, in dubium uocabit, quod nos certis adeo rationibus suo loco ostendimus, eam epistolam ad an. 381. medium debere ascribi, cum nempe Constantinopoli apud S. Gregorium eius urbis Episcopum  Hieronymus degeret. Sed uiginti annos, quos numerat, inceptos, non uero exactos par est intelligere: partim quidem quod medium 381. in censum putet, partim uero, quod numero utatur rotundo; nam certo certius est ex rerum serie, ipsoque epistole contextu, eam ante damnatum in Alexandrina Synodo Origenem, hoc anno prodiisse. Hinc tamen est, quod mallemus Pammachii, atque Oceani litteras ad superiorem 399. exeuntem reuocare, ut nimirum aliquot menses intercesserint ad Hieronymi responsionem, quibus ille Origenis libros de Principiis Latinos facere, eosque una cum hac epistola mittere potuerit Romam.

LXXXu. Scripta an. 400.---Earum, que ad Paulinum scripte habentur, ordine postrema est. Ea Hieronymus se apud S. Presbyterum excusat, quod Danielem, ut se facturum promiserat, explicare per tempus non potuerit: et Libros, inquit, nuper, Pammachio nostro iubente, interpretatus sum . . . . quo detentus opere implere non potui, quod promiseram tibi, et Danielem nostrum rursum comperendinaui: tum num. 4. sub finem ab ipso procinctu, et interpretationis exordio supradicta necessitas me retraxit. Hinc nemo neget hanc Epistolam breuissimo interuallo secutam esse libros Origenis, quos modo sub huius anni 400. initium Latine explicatos diximus, eamque interpretationem cum superiori epistola ad Pammachium missam.

LXXXuI. LXXXuII. LXXXuIII. LXXXIX. XC et XCI. Scripte an. 400.---Subsequentium sex Epistolarum, quanquam facile idem omnibus annus natalis sit, siue tempus inter an. 400 et 401. ordo tamen preposterus in eo est, quod LXXXIX. Theophili ceteris preponenda uideatur.

Una eademque in his sex epistolis temporis nota est, et character, nimirum Origenis, ac furiosorum hominum, qui Origenis heresim in Nitrie Monasteriis serere, ac fundare cupiebant, damnatio in Alexandrina Synodo, que Theophili in primis opera sub huius anni 400 initium coacta est. Preterea omnes date sunt  antequam Synodicam eius Concilii epistolam Grece a Theophilo scriptam Hieronymus Latinam faceret, quod ille paulo post huius anni medium executus est, ut certis argumentis mox adducendis ad seq. epist. ostendemus. Prioribus itaque septem ad summum, aut octo mensibus comprehenduntur, atque illis adeo hic a nobis ordo constitutus est, quem concinniorem ex eo, quem inter se habent respectu, arbitrati sumus, ac res ipsa uisa est postulare.

XCII. Latine reddita an. 400. post med.---Hanc, que hactenus temporum iniuria intercidisse credebatur, Theophili Synodicam epistolam ad Palestinos, ac Cypri Episcopos, Latine redditam ab Hieronymo diximus post medium anni quadringentesimi. Huius assertionis illud palmare est argumentum, quod ex tertio S. Doctoris Libro contra Ruffinum desumitur, quem Librum nichil dubium est circa medium anni 402. fuisse exaratum. Nempe ibi dum ex ordine Hieronymus  memorat, que antea ex Theophilo per ferme biennium, esset interpretatus, primo statim loco ponit Synodicam, deinde Paschalem an. 401. contra Origenem, illiusque Discipulos, tum alteram insequentis anni aduersus Apollinarium, et eumdem Origenem; nec aliud se profitetur Theophili Operum transtulisse. Ut igitur perspicue constet ex ordine, quo singule recensentur, ad annum quadringentesimum hanc pertinere, que ceteris loco precedit, id tamen commodius inita ratione intelligitur, ut uerum sit ferme biennium excurrisse, quod aliter constare non poterit.

XCIII. XCIu. et XCu. Latine reddite, aut scripte paulo post superiorem.---Causas, quibus tres istas epistolas, quarum priores due tantum Hieronymum interpretem habent, Hieronymianis tamen accenseamus, reddidimus superiori prefationis parte, quas recolere heic loci non uacat. Sed quod temporis Epocham singularum spectat, ee satis concinne cum superiori Synodica coherent, atque inter se connectuntur, ut eidem anno quadringentesimo circiter, esse tribuendas non dubium sit. Nimirum priores due Theophilo, eiusque epistole directo respondent, nec dubitandi locus est, quin id breui interuallo, imo quam citissime fecerint Dionysius, ac Synodi Ierosolymitane Patres, tum pro rei magnitudine, de qua agebatur, tum etiam, quod ex earum contextu, magna id eos sollicitudine prestitisse colligitur. uerum illa, quam Anastasius Papa ad Simplicianum, haud dubium quin Mediolanensem Episcopum, dedit, fasiori indiget probatione, ut ad idem tempus referri  constet. Eam ille conuentus litteris memorati  scripsit, et per Eusebium Presbyterum, qui sibi quedam obtulerat Capitula blasphemie ex Origenis Libris excerpta, deferendam commisit. Hic porro Eusebius non alius est ab illo Cremonensi celebri Hieronymi amico, ac Origenis fautoribus perquam infenso, quem Rome ab anno 398. medio uidimus constitisse, atque inde post ferme biennium discessisse, intelligimus tum aliis argumentis, tum precipue ex primo Inuectiuarum Ruffini Libro, ubi eum. Mediolani cum esset, de quadam commentitia Origenis sententia impugnasse se dicit. Tunc igitur Eusebio Mediolano proficiscenti epistolam commendauerit Anastasius, que ideo anno quadringentesimo sit ascribenda. Sed idem tempus clarius fortasse euincitur ex ipsa Simpliciani persona, cui epistola destinatur. Ille enim, ut ex Mediolanensis Ecclesia monumentis compertum est, cum XuIII. Calendas septembris obierit, docti uiri eum mensem anni huius quadringentesimi esse facili argumento demonstrarunt. Nam anno insequenti 401. post Consulatum Fl. Stiliconis uiri clarissimi, XuI. Calendas Iulias, uenerius, qui Simpliciano successit, Mediolanensis Episcopus memoratur in codice Canonum Ecclesie Africane, cap. LuI. ubi ad eum legatio destinatur e Concilio Carthaginensi u. Neque igitur serius hoc anno 400. scribere ad Simplicianum Anastasius potuit, neque rursus ante eumdem annum hanc dedit, quam conuentum Theophili litteris de Origenis damnatione scribere se profitetur.



EPISTOLAE Iu. CLASSIS QUAS HIERONYMUS AB INEUNTE ANNO 401. USQUE AD 420. SUAE SCILICET uITAE FINEM SCRIPSIT.


 XCuI. Scripta ac Latine reddita an. 401.---Epistolarum quarte huius Classis ordinem ducit isthec paschalis Theophili epistola contra Origenem, illiusque discipulos, quam Hieronymus Latine explicauit. In eius calce XIX. die mensis Pharmuti Pascha denuntiatur, quod manifesto annum spectat 401, ut optime a Card. Norisio notatum est. Ea nempe Pharmuti dies apud Latinos XIu. Aprilis respondet; ut enim S. Ambrosius epist. ad Episcopos per Aemiliam uerissime tradit, Pharmuti, qui primus apud Aegyptios est mensis, incipit uI. Calendas Aprilis, et finitur uII. Calendas Maii: Ea uero die Aprilis XIu, an. 401, in Ecclesia Romana paschale festum celebratum est, Cyclo Solis XuIII. Lune III. lit. F, quod post Norisii argumenta in dubium reuocare non liceat. Quamobrem Martianei, aliorumque Editorum, qui harum epistolarum ordinem inuertunt, eamque priori loco censent, que anni insequentis 402, paschalem cyclum denuntiat, nobis error fuit emendandus, quem et paschales characteres, qui certissimi annorum indices sunt, et Mediolanensis Ms. unde inedita origeniane cause monumenta mutuati sumus, apprime cauent. Nihil uero dubium est, hanc  ab Hieronymo hoc ipso anno Latinis auribus fuisse donatam, quod ex tertio eiusdem in Ruffinum libro, ubi eam Synodice interpretationi subnectit, aliisque passim testimoniis plane compertum est.

XCuII et XCuIII. Scripte an. 402.---Simul prodierunt, atque inuicem iuncte sunt due iste epistole, quarum priore paschalis interpretationem Pammachio ac Marcelle inscribit, ut anno preterito fecerat: Accipite, inquit, grecam, et latinam etiam hoc anno epistolam, ne rursum heretici mentiantur a nobis pleraque uel addita, uel mutata; et paulo infra, Si quid autem hic minus aduersus Origenem dictum est, in preteriti anni epistola continetur. Satis uero elucet epistole etas, cum Beatum Anastasium Papam hereticos persequi dicit, eique multos imprecatur annos, ut hereseos rediuiua plantaria per illius studium longo tempore arefacta moriantur. Etenim Anastasii obitus, ut serius protrahi possit, huic anno 402. Aprilis 27, consignandus est, quod Prosperi, et Marcellini Comitis chronica, tum uetera pleraque Martyrologia. testantur. Quod autem primo uere alexandrinas opes, nempe Theophili alteram paschalem se dicit transmittere; non de alia paschali loqui constat quam  subnexa, que nimirum, ut Hieronymus notat, in quatuor partes diuiditur, quarum prima fideles hortatur ad paschalia festa sanctissime celebranda, altera Apollinarii discipulos, tertia Origenem impugnat, ac tandem hereticis ad penitentiam inuitatis, Pascha undecima die mensis Pharmuti denuntiat: quod perinde est Latinis, ac uIII. Idus Aprilis; que sane die, an. 402, cyclo Solis XIX. Lune Iu. lit. E in romana Ecclesia Dominicum Pascha peractum est.

XCIX et C. Scripte an. 404.---Heic semel, ut paschales epistole, que eiusdem argumenti atque auctoris sunt, sibi continuo succedant, temporum ordinem anteuertimus: que enim sequuntur due ad annum pertinent 404, post S. Paule obitum, qui eius anni uII. Calendas februarias contigit. Nam, ita, inquit Hieronymus in priore ad Theophilum n. 2. Sancte ac uenerabilis Paule confectus sum dormitione, ut, absque translatione huius Libri  usque in presentiarum nichil aliud diuini Operis scripserim. Prodierunt autem simul una, tum illa ad Theophilum, qua ad eum Paschalis interpretationem direxit, suique in eo opere Latinis auribus donando laboris rationem reddit; tum ipsa Alexandrini Pontificis paschalis epistola, quam latine explicatam simul ad eumdem misit, ac prioribus litteris copulauit. Ut uero nulla de epistolarum etate dubitatio sit, que plane intelligitur ex Paule obitu; id ipsum ex paschali charactere certius constabit. Indicitur enim Pascha uigesima secunda die mensis Pharmuti, hoc est apud Romanos decima septima Aprilis, qua sane die, Norisio nostro annotante, anno bissextili 404. Pascha celebratum fuit, cyclo Solis XXI. Lune uI. lib. C. B.

CI et CII. Scripte circ. an. 402.---Benedictini Monachi quibus acceptam referimus S. Augustini editionem, has duas epistolas in annum conferunt 402, his ducti coniecturis, quod nimirum scripte sint post Pauliniani regressum ex Occidente in Palestinam; quandoquidem Augustinus ipsum salutat, uicissimque ab ipso per Hieronymum salutatur. Porro, inquiunt, missus Paulinianus a fratre suo Hieronymo in Occidentem anno 398, ut suum commune patrimonium diuenderet, de quo Hieronymus in epist. 56, ad Pammachium, non rediit Bethleem, nisi sub finem anni 401. Preterea Hieronymus Augustino nunc transmittit Apologiam suam aduersus Ruffinum, seu primam, seu secundam; cuius uerba quedam profert Augustinus in epist. CLXuI, nu. 15. Certe iam ad Hieronymum Maledicta sua miserat Ruffinus, uti dicitur in hac epist. num. 30, quod quidem fecit ille post Apologiam priorem, sicque occasionem posteriori prebuit, ut ex eadem posteriore Apologia patet, que Apologia pertinet ad an. 402. Hec Benedictinorum sunt argumenta, quibus ut nichil reponamus, ea tamen que de Asterio eius epistole perlatore subdunt, queque inde coniectant, heic loci omittimus, quod alio sensu, atque ordine constituenda censeamus, atque explicanda.

CIII. Scripta an. 403.---Hanc, ut supra monuimus,  Hieronymi ad Augustinum epistolam Benedictini ante sex annos datam putant, nempe 397, cuius sententie isthec afferunt argumenta. Asterium hypodiaconum, qui superioris Hieronymi epistole portitor fuerit, atque in hac ipsa statim initio laudatur, bis uolunt ex Oriente in Africam, et e contra ex Africa in Orientem nauigasse; quippe epistolam, quam hic Hieronymus recolit a se anno superiori eidem Asterio commendatam, in qua promptum redderet salutationis officium, minime induci possunt, ut credant eam ipsam esse, quam modo expendimus, et cuius initium est, In ipso profectionis articulo sancti filii nostri Asterii Hypodiaconi. Preterea, cum heic significet Hieronymus se in monasterio constitutum, nichilominus uariis hinc inde fluctibus quati, post annum 397, hec scribi potuisse non putant, sed antequam ille cum Ioanne Ierosolymitano rediisset in gratiam; quod minime legerint ipsum ab illa reconciliatione usque ad persecutiones in eumdem a Pelagianis concitatas, occasionem ita conquerendi habuisse. Proinde istas, de quibus agimus Hieronymi litteras, quas tertias earum, que Augustino inscribuntur, nos ducimus, illi secundas faciunt: de primis enim, que interciderunt, et quibus Augustinus respondit Habeo gratiam quod, etc., nullum utrimque est dubium.

Atqui in primis plane commentitium uidetur nobis illud Asterii repetitum iter in Orientem ex Africa, cuius nec uola est, nec uestigium in Hieronymi, aut Augustini epistolis, imo una tantum uice susceptum ex iisdem est intelligere: Quod suapte etiam natura uerosimillimum est. Deinde, quod promptum salutationis officium appellet Hieronymus, superiorem epistolam adeo non incongruum est arbitrari, ut non aliis uerbis satis conuenienter eam potuisset recolere: hec siquidem et breuior est, et Hieronymi undequaque amorem spirat in Augustinum. uide, inquit, quantum te diligam, ut ne prouocatus uoluerim respondere, nec credam tuum esse, quod in altero forte reprehenderem. Sed, quod summa argumenti est, ideo promptam salutationem uocat, quod eodem temporis articulo data est, quo sibi reddite sunt Augustini littere, In ipso, inquit, profectionis articulo sancti filii nostri Asterii Hypodiaconi necessarii mei, Beatitudinis tue littere ad me peruenerunt. Illud quoque optime quadrat, quod ait Hier. uariis hinc inde se fluctibus quati; erat enim Ierosolymis eo tempore, cui nos epistolam consignamus, Ruffini factio: erant Origeniste, qui Hieronymum qua maledictis, qua calumniis, aliisque persecutionibus impeterent, et sic conquerendi S. Patri occasionem darent. Nulla igitur causa cum sit, qua alio torquere Hieronymi uerba debeamus, eumque ordinem, quem sponte indicant peruertere, hanc epistolam superiori subnectimus, atque anno insequenti 403, tribuimus, quod a se ab eo tempore datam primo statim uerbo profiteatur.

CIu. Scripta eodem an. 403.---Illud, ex huius epistole toto contextu liquet, Hieronymi litteras tum illas superioris anni Asterio commendatas, tum recentiores  a Presidio deferendas, nondum Augustinum accepisse, cum arrepta occasione Cypriani Diaconi peropportuna, hanc eius diligentie, ac fidei commisit. Quippe, inquiunt doctissimi editores Benedictini, de illius cum Ruffino discordia nullum uerbum facit; aperitque etiam hic libere quid de illius in libris ueteris Testamenti ex Hebreo uertendis labore sentiat, haudquaquam id facturus non sedato in primis Hieronymi animo, si eum prioribus epistolis suis commotum, offensumque fuisse intellexisset. Rursus tres simul alias Epistolas antehac scriptas iungit, quarum posteriores duas, nempe LXuII et CI quod crederet ad Hieronymum non peruenisse, priorem uero LuI quod minime perlatam fuisse sciebat. Hinc porro conficitur ex rerum serie, quam exposuimus, ad an. 403 ipsam, de qua agimus epistolam pertinere.

Cu. Scripta eodem an. 403.---Respondet Augustini litteris, non iis quidem per Cyprianum allatis, sed duabus, que sibi paulo ante reddite fuerant, nimirum LXuII et CI ut ex num. 4 intelligitur, ubi quedam de uerbo repetit ex iisdem epistolis superiore anno sibi directis; unde hec ipsa facile ad hunc annum 403 uidetur referenda. Quod rursum facile conficitur ex num. 1, ubi Augustini epistolam LXuII, de qua heic expostulat, ante hoc ferme quinquennium in insula Adrie dicit inuentam fuisse a Sisinnio, quod nos circa an. 398 ostendimus contigisse. Addunt sepius laudati Benedictini Editores, e quibus hec fere sumpta sunt, Hieronymum partim quidem superioribus epistolis respondere, sed partim etiam alteri, que minime reperitur, in qua nimirum Augustinum significabat epistolam quamdam, cui responsum flagitabat, a se primum Profuturo traditam, secundo missam fuisse per quemdam alium, atque hunc maris timuisse discrimina, et nauigationis mutasse consilium. Tum subdunt, istud tamen rescriptum suum Hieronymum non misisse ante Cypriani reditum, qui simul et illius perlator fuit, iuxta epistolam Augustini heic CXuI num. 30, et alterius Hieronymi CXII scripte exeunte anno 404. uel serius.

CuI. Scripta forte an. 403.---Eximia isthec ad Sunniam, et Fretelam epistola inter illas computari solet, quarum etas minus comperta est, ac certo tempori non affiguntur. Secus uidetur nobis, et notas minime obscuras inuenisse credimus, quibus illam  ad annum 403 referre nec incommodum sit, nec difficile. Illud primum in confesso est, quod probe etiam notatum est Martianeo, nunquam Hieronymum luculentissimam hanc epistolam silentio fuisse preteriturum, si illam tum temporis elucubrasset, cum aduersus Ruffinum pro se scriberet Apologiam. Cum enim id maxime per calumniam obiiceret presbyter Aquileiensis, in suggillationem LXX. Interpretum susceptam ab Hieronymo Instrumenti ueteris translationem, uix credi potest Hieronymus, ut aduersarii  calumniam retunderet, hinc inde exempla emendicare uoluisse, atque hanc unam epistolam silentio premere, qua continuo LXX. Interpretes bene audiunt, et qua omnium luculentissimum pro se testimonium adducere potuisset. Nondum igitur eam adornauerat: que proinde post medium anni 402, cui posterior Hieronymi Apologia tribuitur, statuenda est. Sed rursus post insequentem annum 403 non uidetur differenda; siquidem haud fallimur, cum in huius anni epistola CuII ad Letam mox subnectenda, eam memorari nobis persuasimus. Ibi Hieronymus que christiane Religioni tunc temporis accessissent incrementa enumerans: De India, inquit, Perside, Aethiopia, monachorum quotidie turbas suscipimus: deposuit pharetras Armenius, HUNNI PSALTERIUM discunt, etc., quibus postremis uerbis non alios, quam Sunniam ac Fretelam Hunnos, siue Hunnis finitimos credimus indicari, quos modo his, de quibus agimus litteris, Psalmos docuerat, eorum uariantes lectiones grecas atque latinas propius ad hebraicam exigens ueritatem. Cur enim, nisi eam epistolam in animo habuit, eamque scripto notat, Psalterium his tribuit, eoque illos dicit dudum eruditos, et non potuis depositas sagittas, et bellicosa pectora in mansuetudinem christianam conuersa, aliaque id genus, que eorum ingeniis aptari magis uiderentur? Cum uero illa ad Letam epistola an. 403, ut mox ostendemus, ante obitum Sancte Paule omnino sit collocanda, qui anni 404 septimo Calendas februarias contigit; isthec ad Sunniam ac Fretelam, que illam precessisse intelligitur, ad superiorem annum 403 post exaratos contra Ruffinum apologeticos libros referri per quam commode poterit.

CuII. Scripta an. 403.---Si, que modo exposuimus ad consignandam huic anno epistolam ad Sunniam ac Fretelam, legitima sunt, isthec ad Letam, que post aliquot saltem ab ea menses dictata est, ad anni finem spectabit. Certe ad insequentem 404 transferri nequaquam potest; quandoquidem heic passim meminit Paule Matris, que adhuc uitam ageret, ac posset neptem suam, Lete filiam gremio fouere, ac tenellum animum ad uirtutem efformare; cum illam constet huius initio anni obiisse. Neque obscurior ea nota est, qua num. 2. Getarum rutilum, ac flauum exercitum tradit Ecclesiarum circumferre tentoria, et ideo forsitan contra nos equa pugnare acie, quia pari Religionem confidunt. Etenim Gothi, quos Getas uocat, cum ab anno 400 in Italiam irrupissent, post biennium Arcadio u et Honorio u Coss. contra Romanum exercitum fortiter equa acie dimicarunt: quod Prosper in chronico Aduersus Gothos dixit, uehementer utriusque partis clade Pollentie fuisse pugnatum. Quod Hieronymus prelium satis aperte respicit, scribens insequenti anno 403

CuIII. Scripta anno 404.---Dolorem, quo ob dormitionem S. Paule conficiebatur, ut sibi, atque Eustochio solaretur, hanc de eius laudibus, ac uita epistolam ad duas lucubratiunculas dictauit, quod post  paucos menses ab eius morte fecisse, facile ex tota orationis serie colligitur. Quo uero tempore illa e uiuis excesserit, his sub epistole finem notis exposuit. Dormiuit sancta ac beata Paula septimo Calendas februarias, tertia Sabbati post solis occubitum. Sepulta est quinto Calendas earumdem, Honorio Augusto sexies, et Aristeneto Consulibus: nimirum an. 404.

CIX. Scripta eodem an. 404.---Biennio antequam contra uigilantium tractatum ex proposito elucubraret, hanc a se datam epistolam ad Riparium Tarraconensem ipse in eo Libro testatur Hieronymus, ubi de uigiliis, inquit, et pernoctationibus in Basilicis Martyrum sepe celebrandis, in altera epistola, quam ante hoc ferme biennium, Sancto Ripario presbytero scripseram, respondi breuiter. Eum uero tractatum, ut ipse notat, dictauit, festinante admodum fratre Sisinnio, et propter Sanctorum refrigeria ad Aegyptum ire properante. Qui Sisinnius partim ex prefatione secundi libri Commentariorum in Zacariam, partim ex alia tertii libri in Amos, intelligitur an 406 festinasse ire in Aegyptum, cum Commentarios in eumdem Zacariam Exuperio Tolosano deferendos a sancto doctore accepisset, quos ipse eodem anno 406, qui sexti consulatus Arcadii Augusti, et Anicii Probi fastis nomen imposuit, a se testatur elucubratos. Igitur subductis rationibus hec ad Riparium epistola, que ante ferme biennium data est, ad annum spectat 404.

CX. »Scripta circ. an. 404.---Hec de epistole huius etate disserunt Benedictini. »Post Cypriani profectionem in Palestinam, cum Augustinus reddita sibi per Asterium epist. heic CII sentiret Hier. non nichil offensum suis litteris, quas per Italiam sparsas fuisse, nec tamen ad ipsum, cui scripte erant, perlatas querebatur; non distulit, quin continuo hanc epistolam rescriberet, ubi dum eius querelis facere satis studet, testatur se Apologiam aduersus Ruffinum accepisse, aitque se illius inter eos enate dissensionis exemplo territum, cum quedam ad se in Hieronymi epistola legeret ipsius indignationis indicia. Itaque pertinet hec epistola ad an. circiter 404, quo iam annum etatis quinquagesimum attigerat Augustinus, qui se senem esse profitetur, numer. 5 nequaquam ibi senis nomine  notans etatem ultimam, que ab anno 61 inchoatur; alioquin remittenda esset epistola ultra an. 414.«

CXI. Scripta eodem an. 404.---Presidius tametsi in huius epistole inscriptione Consacerdos, id est Episcopus appellatur, is tamen omnino uidetur esse, quem, ad anni superioris puta initium, Hieronymus Augustino plurimum commendauit epist. CIII., eumque Diaconum, ac sibi germanissimum dixit. Ex quo iterum, sed multo magis ex ipsa hac epistola licet intelligere, eam, qua Presidius Augustino commendabatur, commodius longe a nobis illi 403 tributam, quam uulgo fit 397. Hec interim, de qua agimus, ut optime Benedictini adnotarunt, data est occasione superioris epistole, quam per Presidium Hieronymo mitti, imo etiam Hieronymum per eius litteras sibi placari postulat Augustinus; unde ad idem tempus,  seu an. 404 facile pertinere intelligitur.

CXII. Scripta circ. fin. an. 404.---Benedictini ad hunc modum de huius epistole epocha argumentantur. »Cypriano in Africam reuertenti, duas ad Augustinum epistolas, scilicet heic Cu et hanc ipsam CXII dedit Hieronymus, iuxta epistolam Augustini heic CXuI, n. 36. In hac CXII respondet tribus ex allatis sibi per Cyprianum epistolis, scilicet LuI, LXuII. et CIu. Nihil uero de CX, dicit, quam haud dubie nondum acceperat. Scribebat ergo uersus finem anni 404. Certe non citius; quandoquidem iam exauctoratus erat Ioannes Chrysostomus, ut non obscure significat in hac ipsa n. 6.«

CXIII. Latine reddita et CXIu. Scripta an. 405.---Id certis argumentis in Notis constituimus de hisce epistolis, ut non una, quemadmodum hactenus obtinuit, sed due sint habende, quarum altera potiore sui parte truncata, Hieronymum habuerit interpretem, altera, que integra uisa est, eumdem preferat auctorem. Hinc porro utramque sub idem tempus e S. Doctoris calamo profecisse colligimus, quod in altera, siue CXIu qua theophilensem librum cum prefixa sua epistola, cuius breue istud fragmentum superest, ad Theophilum remittebat, impedimenta in illo opere interpretando causatur, que sunt Isaurorum repentina eruptio, Phenicis, Galileeque uastitas, asperitas hyemis, ac fames intolerabilis. Hec uero annum denotant 405 quo Isauri, uastatis Phenicis, Galileeque regionibus, terrorem Palestine, ac precipue Ierosolyme intulerunt; unde et tames intolerabilis orta est. Hyems quoque huius anni in aliquot iam exauctorati Chrysostomi litteris, solito asperior dicitur. Exinde autem Hieronymi epistolas ad eius anni fere medium deduci prestat, quod ubi dilationem suam in conuertendis Theophili scriptis excusat, se dicit diebus sancte Quadragesime grauissimo languore  correptum pene mortis limen fuisse ingressum. uid. Notas ad easdem Epist. CXIII et CXIu.

CXu. Scripta eodem an. 405.---Epistole tempus Benedictini Editores ita inuestigant. »Hanc Hieronymus per Firmum transmittit, excusans quod ab Augustino prouocatus, compulsusque ad respondendum, id demum fecerit uel inuitus, scilicet epist. CXII. que idcirco pauco tempore istam CXu. precesserit. Suspicatur quoque Augustinus in subsequenti epistola num. 1. Hieronymo, priusquam hanc ad ipsum dictaret, redditam fuisse epistolam suam CX. Hec igitur non temere ad an. circiter 405. reuocatur.«

CXuI. Scripta sub idem tempus.---»Denuo Benedictini, Lecta, inquiunt, superiore epistola, mox hanc CXuI. ad Hieronymum rescripsit Augustinus, qua tum isti postreme per Firmum allate, tum alii duabus, quas Cyprianus retulerat scilicet Cu. et CXII. respondet.«

CXuII. Scripta forte an. 405.---Huius meminit in libro contra uigilantium, quem nichil dubitandum ad annum 406. pertinere. Ne, inquit, rursum malignus  Interpres dicat, fictam a me materiam, cui rhetorica declamatione respondeam, sicut illam, quam scripsi ad Gallias Matris et Filie inter se discordantes. His porro recentissimum opus designari, et quod pauco sane tempore ab illo contra uigilantium scripto distaret, coniecimus: ut quid enim ueterem calumniam tum demum commemoraret? Forte etiam malignus interpres Ruffinus fuerit, qui cum in libris Inuectiuarum nichil huiusmodi Hieronymo obiecerit, de ore postea detraxisse putandus sit: que coniecture annum facile 404. aut sequentem 405. designant.

CXuIII. Scripta an. 406.---Iuliano, ut seculo ponitus uale dicat, proponit imitandos Sanctum uirum Pammachium, et feruentissime fidei Paulinum presbyterum, qui non solum diuitias, sed se ipsos Domino obtulerunt. Hinc probe conficitur, neque ante annum 397, aut 398. quo Pammachius monasticam uitam, post Pauline uxoris obitum, amplexus est; neque post 409. quo Paulinus assumptus est ad Episcopatum, epistolam recensendam. Interim cum inter Iuliani tentationes commemoret, uastationem totius barbaro hoste Prouincie, et in communi depopulatione priuatas possessionum eius ruinas, abactos armentorum, ac pecorum greges, uinctos occisosque seruulos, atque alia huiusmodi, annum innuere 406. quo hec scriberet, haud obscure intelligitur. Eruptio enim Barbarorum, que illas regiones peruasit, haud alia putanda est, quam illa, que ad an. 405. Stilichone II. et Anthemio Coss. contigit sub Rhadaguiso, quemadmodum in Prosperi chronico consignatur. Igitur ad insequentis anni 406. si mauis etiam finem, non incongrue ipsa hec epistola reuocatur.

CXIX. Scripta sub fin. anni 406.---Sisinnium Monachum qui tum aliorum, tum Mineruii et Alexandri questiones ad Hieronymum detulit, hoc anno 406. legauerat in Orientem sanctus Exuperius Tolose Episcopus cum ingenti pecunia, ut Monachorum Palestine atque Aegypti inopie subueniret, ut constat ex prefatione Commentariorum in Zaccariam. Peruenit Bethleem ultimo iam autumni tempore, quod ex laudata prefatione compertum est, ac traditis Hieronymo litteris, quod ex hac ipsa, de qua agimus epistola n. 1. liquet, moraturum se ibi usque ad diem Epiphaniorum promiserat: quo largissimo, subdit Hieronymus, spatio, singulis me responsurum putabam; cumque furtiuis noctium lucubratiunculis ad plerosque dictarem, et expletis aliis, me ad uestram, Mineruii scilicet et Alexandri, quasi difficillimam reseruarem, subito superuenit asserens se illico profecturum. Nihil itaque dubitandum ante Epiphaniorum dies, atque adeo ante Ianuarium insequentis anni mensem, coactum Hieronymum propere respondere, ipsamque epistolam decembri huius anni 406. commodissime tribui.

CXX. et CXXI. Scripte sub idem tempus.---uastitatem a Gothorum, Wandalorumque irruptione Galliis illatam, que sub exitum anni 406. contigit, nusquam his litteris Hieronymus memorat, quam tamen minime silentio preteriisset, si post eam cladem, qua Aquitanie, Narbonensis, aliarumque Prouinciarum  urbes foris gladius, atque intus fames uastabant, scripsisset. Quippe Hedibia ex illis erat regionibus, quod primis statim huius epistole uerbis compertum est. Alia ex parte questiones, quas enodandas hec proposuerat, per eumdem Apodemium delate sunt ad Hieronymum, per quem, ab iisdem, ut uidetur, Gallie finibus, Algasia suas ad eumdem sanctum Doctorem deferendas commendauerat, quod ex utriusque epistole initio constat. Sub idem itaque tempus etiam utramque Hieronymi responsionem datam fuisse, pronum est credere, et forte per eumdem quoque Apodemium, dum in patriam regrederetur. Quod ut uerosimillimum sit, posterior ista ad Algasiam, nec ipsa Wandalorum meminit, et tamen certo certius, non nisi post anni 406. aliquot saltem menses data est. Cum enim question. X. Rempham mentio incidisset, De eo, inquit, in Propheta Amos plenius disseruimus. Et porro nichil est dubitandum hoc eodem anno, qui sexti Consulatus Arcadii Augusti, et Anicii Probi fastis nomen imposuit, eos Commentarios elucubratos. Igitur sin minus ad anni huius finem, cuius ultimo pene die in Gallias exercitus Barbarorum irrupit, he due simul iuncte epistole referende sunt, hac poterunt ratione ad anni insequentis 407. initium deduci, ut nondum Hieronymus tam longe dissite regionis cladem audiuerit, cuius tamen fama orbem cito peruasit.

CXXII. Scripta an. 407.---Hec demum epistola, quam ideo ad an 407. distulimus, Barbarorum in Gallias irruptionem ac uastitatem Hieronymus memorat. Ut nempe Rusticum, ad quem littere destinantur, Artemie coniugis sue conuerse exemplo ad penitentiam excitet, moneatque iurisiurandi qua testificatione pollicitus erat, ut coniugem ad sancta transeuntem loca uel statim, uel postea sequeretur, miseram prouincie eius faciem ob oculos ponit: que annum 407. ut supra ostendimus, designat. Quod si te, inquit, rei familiaris tenent reliquie, ut scilicet et mortes amicorum, et ciuium uideas, et ruinas urbium atque uillarum, saltem inter captiuitatis mala, et feroces hostium uultus, et Prouincie tue infinita naufragia, teneto tabulam penitentie.

CXXIII. Scripta an. 409.---Ut Ageruchiam ab ineundis secundis nuptiis dehortetur, preter Bigamie incommoda, ea demum exaggerat, que eius temporis calamitates inferebant. Ex his Hispanie iamiam periture, et Roma ipsa in gremio suo non pro gloria, sed pro salute pugnans; imo ne pugnans quidem, sed auro, et cuncta supellectile uitam redimens. Que quidem satis aperte note sunt anni 409. cum scelere semibarbari proditoris, Stiliconis scilicet a uandalis prognati, sub finem superioris anni ab Alarico obsessa est Roma, que, ut salutem utcumque redimeret, barbaro Duci ingentem uim auri appendit.

CXXIu. Scripta an. 409. uel 410.---Prima statim epistole uerba, quo scripta sit tempore, palam faciunt. Ante annos, inquit, circiter decem, Sanctus uir Pammachius ad me cuiusdam schedulas misit, que Origenis interpretata uolumina continerent, etc.  Enimuero Pammachii litteras LXXXIII. quas heic Hieron. recolit, ad an. 399. esse reuocandas suo loco ostendimus; atque adeo isthec ad Auitum, post annos circiter decem data, ad 409. uel ad 410. spectabit.

CXXu. Scripta an. 411.---Non possumus quin ad Ruffinum iam fato functum referamus, que num. 18, de Grunnio dicuntur in hac epistola: Testudineo Grunnius incedebat ad loquendum gradu, et per interualla quedam uix pauca uerba carpebat, ut eum putares singultire, non proloqui. Et tamen cum mensa apposita librorum exposuisset struem, etc., ad finem usque eius numeri. Atque hoc uno quidem argumento infringi putamus coniecturas doctorum hominum, qui an. 406. sine ambiguitate epistolam tribuendam, unamque ex iis esse uolunt, quas Sisinnius tunc temporis e Palestina redux detulit in Hispaniam. Nam que sub epistole finem de Exuperio Tolose Episcopo, eiusque eleemosynis dicit, ad preteritum tempus spectant, ut eas eleemosynas, quas per Sisinnium Aegypti monasteriis elargiendas transmiserat, heic omnino non indicat, sed alias, quas per id quoque temporis erogaret. Quamobrem, cum palam sit, sub finem anni 410. supremum diem Ruffinum obiisse, que hic eius iam demortui fit mentio, cogit ut ad insequentem saltem 411. epistolam deducamus; in quem etiam apprime conuenit, que sub eius finem exprimitur tristissima illa uniuersi orbis facie, post captam, direptamque Urbem, ut iuxta, post miserias eius temporis, et ubique gladios seuientes, satis diues esset, qui pane non indigeret, et nimium potens, qui seruire non cogeretur.

CXXuI. Scripta an. 412.---Cum ad Marcellinum Tribunum in Africam he littere date sunt, in Ezechiel commentarios, ut num. 2. perspicuum est in ipso dictandi exordio Hieron. intermiserat, quod nimium animus eius Occidentalium Prouinciarum, et maxime Urbis Rome uastatione confusus esset. Hoc autem anno cum tres explicasset libros subitus impetus Barbarorum sic Aegypti limitem, Palestine, Phenicis, Syrie percurrit . . . ut uix manus eorum misericordia Christi potuerit euadere. Itaque alio ab eo, quo capta Roma est, anno he littere consignande sunt, quod ipse uerbis; hoc autem anno apertissime declarat. Hic uero non nisi alter post Urbis uastationem, nempe 412. commode potest intelligi; quandoquidem Commentarii in Ezechielem, quos eodem hoc anno iterum ab exordio ad tertium usque librum perduxit, in annum insequentem 413. differri non placet. Sentio tamen ex epistola heic 131. n. 8. tum alia Augustini 190. c. 6. num. 20 colligi posse, Marcellinum ab Hieronymo non antea sciscitatum fuisse de animarum origine, quam ab Augustino responsionem hac de re accepisset. Hanc autem responsionem non aliam esse quam eiusdem Augustini ep. 143, que ad August. mensem anni 412 spectat, atque adeo ad insequentem 413. Hieronymi responsionem uideri posse transferendam.

CXXuII. Scripta eodem an. 412.---Post aliquot dies ex quo capta Roma est, direptaque ab Alarico anno 410. puta Septembri mense, Marcella diem obiit,  quod sub huius epistole finem copiose Hieronymus narrat. Atqui sub eiusdem initium, quod ab eius morte huc usque laudibus prosequi Sancte femine memoriam distulisset, et biennium preterisset silentio, tristitie incrediblis fuisse causatur, qua se romani imperii captiuitas affecerat, imo uniuersus orbis et cladibus afflictus, ut nichil dignum Marcelle laudibus dici tunc posse iudicaret. Eo igitur expleto temporis spatio, an. scil. 412 melioribus auspiciis Epitaphium eius memorie dedicauit, quod Principie uirgini inscribit.

CXXuIII. Scripta an. 413.---Pacatulam, quam hisce litteris quas postea lectura esset, erudire intelligit, natam biennio, aut triennio antequam epistolam istam scriberet, satis manifesto indicat sub eius finem, cum sui temporis deflens calamitates, Orbis, inquit, terrarum ruit . . . Urbs inclyta, et Romani imperii caput uno hausta est incendio: nulla est regio, que non exules Romanos habeat. Et paulo infra: His Pacatula nostra nata est temporibus: inter hec crepundia primam carpsit etatem, ante lacrymas scitura, quam risum. Hec uero tristissima rerum facies, quam capta iam Urbe, et romani imperii truncato capite, describit, in alium commodius annum, quam 413 conuenire non uidetur; nec ipsa itidem infantula, que ut citius sub idem tempus quo, cecidit Roma, in lucem uenerit, ex toto superiori contextu, triennium excessisse credenda sit, quippe que interim in sinu matris garrula uoce balbutiret, nec si modo litterarum elementa cognosceret, ultra aliquid posset, quam syllabas iungere.

CXXIX. Scripta an. 414.---Iam duplicis Prefecture honorem transegerat Dardanus, cum istas ad eum litteras Hieronymus destinauit, ut sub earum finem perspicuum est. Ac primum ille prefectus Pretorio Galliarum fuit, an. 409 notante Gothofredo Cod. Theod. lib. XII, Tit. 1, de Centurionibus, leg. CLXXI. Rursum uero eamdem prefecturam gessit an. 413, ut ex Tironis Prosperi chronico elicitur, ubi Dardani potissimum industria Iouinum tyrannum, auerso ab eius societate Ataulpho Rege, oppressum tradit: Olympio dorus confirmat. Hec autem satis argumento sunt, scriptam non fuisse epistolam ante an. 414. Sed rursus cum eam primo commentariorum in Ieremiam libro cap. 3 a se nuper editam dicat, isque liber ut serius ad insequentem an. 415 reuocari queat, ut suo loco monstramus, palam fit, superiori ipso, nempe 414, prodiisse.

CXXX. Scripta an. 414.---Tribus haud obscuris notis, quo tempore ad Demetriadem scriberet, ipse Hieronymus indicauit. Prior illa est num. 2 ubi se ait occupatum in explanatione templi Ezechielis . . . et in ea parte delubri, id qua Sancta Sanctorum, et Thymiamatis altare describitur, maluisse parumper uti hoc diuerticulo, ut de altari transiret ad altare, scilicet Demetriadem. Post nempe an. 414 ad quem usque deduci postremi Commentariorum in Ezechielem tres libri uix possunt, censeri nequaquam debet epistola, que illis intermissis dictata est. Alteram designat, cum Heraclianum Africe Comitem iis uerbis describit, ut  omnino post eius necem loqui perspicuum sit. Quem nescias, ait, utrum auarior, an crudelior fuerit; cui nichil dulce preter uinum et pretium, et qui sub occasione partium clementissimi Principis, seuissimus extiterit tyrannorum, etc. Hic an. 413 quo Luciani u. Cl. collega in consulatu fuit, sub August. mensem, Nouarum, ut ait Prosper, in Africa rerum reus honorem amisit et uitam: ex quo facile est intelligere non ante eiusdem an. 413 finem, que de nequissimis eius moribus recitauimus, Hieronymum scribere potuisse. Denique sub epist. finem que tertia nota est, librum de uirginitate seruanda ante annos circiter triginta editum a se notat, qui liber, siue epist. XXII cum ad 384 certis argumentis pertineat, hanc propius docet ad ipsum 414 reuocandam.

CXXXI. CXXXII. Scripte an. 415.---Harum etatem cum Cll. Benedictinis editoribus ad an. 415 referimus, quod nempe occasione Orosii Presbyteri in Palestinam hoc anno sub uernum tempus nauigantis, prima dictata sit, quod ex num. 2 constat. Orosius enimuero ante mensem Iulium conuincitur in Palestinam appulisse hoc anno, quando eo mense huius anni Ierosolymis in aciem descendisse contra Pelagium disputando, nemo inficiatur. Porro alteram, quam simul perferendam idem Orosius accepit, eodem etiam tempore cum superiore scriptam fuisse indicat non modo Augustinus heic n. 1 et in alia epistola CLXIX, cap. 4, n. 13, et lib. 2, Retract. c. 45, sed etiam Hieronymus rescripto suo, que heic est epistola CXXXIu.

CXXXIII. Scripta eodem an. 415.---Tempus huius epistole Orosius, qui superiores ad Hieronymum deferendas acceperat, in Apologetico cap. 4 non obscure significat. Nam de Ierosolymitano conuentu disserens, ac de Pelagii errore, quod homo suis uiribus posset mandata Dei custodire, si uellet, Hoc, inquit, Beatus Hieronymus . . . in Epistola sua, quam nuper ad Ctesiphontem edidit, condemnauit; similiter et in libro, quem nunc scribit, collata in modum Dialogi altercatione confutat. Habitus porro est Conuentus ille sub Ioanne eius orbis Episcopo, an. 415 sub Iulii mensis finem, ut ex eodem Orosio colligere est, qui diem 47 fuisse tunc notat ante primum Enceniorum diem. Enceniorum autem dies primus, quod alibi notatum est nobis, erat XIu Septembris, teste Nicephoro, lib. 8, Hist. cap. 10. Iam itaque epistola ad Ctesiphontem, quam nuper datam ante Ierosolymitanum Conuentum affirmat, si quis eam malit altius euehere, ad eiusdem anni 415 fortasse initium spectabit, certe diutius illum anteuertisse, ut uere dixerit Orosius, nullatenus potest. Nec proinde quemquam mouere debet nuperi cuiusdam Chronologi opinio, qui eam triennio ante scriptam arbitratur, siue an. 412. quod cum omnium primus scriptis Pelagio occurrisse Hieronymus dicatur, sub ipsis Pelagiane hereseos primordiis id prestitisse uideretur.

CXXXIu. Scripta an. 416.---Per Orosium, quem statim impense laudat Hier. quique subuernum tempus an. 416 e Palestina in Africam regressus est, non immerito  creditur isthec epistola Augustino reddita. Certe post absolutos tres Dialogorum libros contra Pelagianos, data est; tertium enim citat n. 1. in quo Augustinum laudasset. Certe, inquit, et in Dialogo, quem nuper edidi, tue beatitudinis, ut dignum fuerat, recordatus sum. Eos porro libros ex Orosii testimonio intelligimus ad superioris anni 415 posteriorem partem spectare, ipsam uero epistolam, que nuper ab illis dictata est, non nisi ad proxime insequentem 416 hoc etiam argumento referendam censuimus.

CXXXu, CXXXuI et CXXXuII. Scripte an. 417.---Harum causam intelligere est ex Augustini libro de Gestis Pelagii sub finem; unde etiam tempus recte colligitur, quo date sunt. De his autem, inquit, que post hoc iudicium  ibi a nescio quo cuneo perditorum, qui ualde in peruersum perhibentur Pelagio suffragari, incredibili audacia perpetrata dicuntur, ut serui Dei, et ancille ad curam Sancti Hieronymi pertinentes, sceleratissima cede afficerentur, diaconus occideretur, edificia monasteriorum incenderentur, uix ipsum ab hoc impetu, atque incursu impiorum in Dei misericordia turris munitior tueretur, tacendum nobis potius uideo, et expectandum quid illic fratres nostri Episcopi de his tantis malis agendum existiment; a quibus eos dissimulare posse quis credat? Hec sane mala hisce epistolis Innocentius execratur. Ex ea autem narratione liquet, post Diospolitanam Synodum, que an. 415 mense Decembri celebrata est, sequenti anno 416 ab illo perditorum hominum cuneo illata in Hieronymum mala, eaque post aliquot saltem eius anni menses. Sed epistolas ipsas ad anni 417 succedentis initium deferendas esse ex priore illa, que est ad Aurelium, cruditi uiri, et precipue Cl. P. Constantius contendunt. Nam Aurelius, qui operam uidetur dedisse ut Hieronymi littere, que iam interciderunt, ad Innocentium peruenirent, et uicissim ab Innocentio iubetur curare, ut Hieronymo iste reddantur, ille est Episc. Carthaginensis, qui cum Collegis Milleuitane Synodi circa anni 416 finem, ad Innocentium, contra Pelagium, atque Celestium scribens, Hieronymum a Pelagianorum factione quidquam passum esse ignorabat: ut ex Synodica recte colligitur, ubi Hieronymiani pro catholica fide zeli fit mentio. Rursus uero ex ipso Innocentii ad Aurelium familiari rescripto, omnique eius Pape epistolarum serie, facinoris tam atrocis notitiam, ante hunc eumdem annum 417 eum colligitur non habuisse: neque adeo eius littere, de quibus agimus innotuisse uidentur Augustino, qui dum hoc incunte anno librum de Gestis Pelagii scriberet, loco supra citato dixit expectandum quid Episcopi de his tantis malis agendum existimarent, a quibus eos dissimulare posse non crederet. Ceterum cum hoc anno 12 martii die uetera monumenta Innocentii obitum consignent, epistolas Februario mensi, ut citius, deputandas nemo non iudicet.

CXXXuIII et CXXXIX. Scripte circ. an. 417.---Idem facinus ab hereticorum satellitibus Hieronymo intentatum, Monasterii incendium, ac domus  euersionem renuntiare nobis he littere uise sunt, quas ideo ad idem fere tempus pertinere iudicauimus. Indicat in priore, pulsum esse non solum de urbe, sed etiam de Palestine finibus Catilinam, quo nomine alium, quam Pelagium innuere uoluisse, non est uerosimile. Mox sibi dicit melius uisum esse locum mutare, quam fidei ueritatem, edificiorumque et mansionis amenitatem amittere, quam eorum communione maculari, quibus in presentiarum aut cedendum erat, aut certe quotidie non lingua, sed gladiis dimicandum. In altera etiam, que est ad Apronium, non tam dolet domum suam secundum carnales opes hereticorum persecutionibus penitus euersam, quam gaudet eam Christo propitio spiritualibus diuitiis repleri. Ceterum in Locis Sanctis profitetur quieta esse omnia, et hereticos os impietatis non audere aperire: que indicio sunt, hanc aliquanto post superiorem tempore, temetsi easdem turbas ac motus denotet, esse collocandam.

CXL. Scripta circ. idem tempus.---Presenti in Sanctis Locis Cypriano data est, et cum non uno in loco Pelagianum dogma impugnet, non tamen acerbe facit, ut non incongrue liceat argumentari, expulso iam de Palestine finibus Pelagio, cum quieta essent omnia, ut in superiori epist. notat, hanc pariter fuisse exaratam. Equidem preponi biennio posse non inficiamur, antequam uiolentas in Hieronymum manus heretici iniecissent; sed nemo, speramus, moleste feret, nos aliis ex coniecturis hunc ei locum constituisse, in quem pleraque commodius conuenire uisa sunt.

CXLI et CXLII. Scripte circ. an. 418.---Induximus iampridem in animum, non ut uulgo creditur, duas Hieronymi ad Augustinum has esse epistolas, sed unam, cuius post subscriptionem quedam ueluti appendix breuior altera putanda sit. Orationis in utraque breuissima series, scriptiuncule posterioris indoles, maxime uero Ms. uindocinensis monasterii auctoritas persuasit, ut in Notis diximus ad ipsas epistolas CXLI, et XLII. Unde licet por una recensere tantum non ausi simus, ordinem tamen, quem etiam apud S. Augustinum obtinebant, mutauimus, et nedum ferme decennio disiungi, uno atque eidem tempori utramque uolumus consignari. Est autem annus circit. 418. cum de Pelagianorum damnatione in Palestina, satellitio, et motibus fere loquantur, tametsi  sub enigmatibus, ut est illud capte Ierusalem a Nabuchodonosor, que Ieremie nolit audire cosilia: laudent quoque Augustinum, qui contra flantes uentos ardore fidei perstiterit.

CXLIII. Scripta uidetur uersus finem, an. 419.---Patres Benedictini sic argumentantur de huius etate epistole. Earum quas Hieronymus scripsit, Epistolarum omnium nouissimam putat Baronius, remittitque an. 420 in quem Hieronymi obitus, iuxta Prosperi chronicum, incidit. Certe quidem Eustochii uirginis dormitio, cuius dolore sese uehementer occupatum testatur heic Hieronymus, non multo ante predictum annum 420, reponi potest: quandoquidem Palladius Lausiacam historiam an. 419 aut 420, scribens, in uiuis eam agere credidit cap. 125. Quod uero ad Epistole perlatorem Innocentium presbyterum attinet, is an. 419, ad perquirendos Nicenos Canones missus a Patribus Africanis ad Cyrillum, inde rediit in Africam anno eodem, ante 26 Nouembris, ut ex Cod. Can. Eccl. Afric. titulo, c. 137 liquet: eaque, dubio procul, occasione uiso Hieronymo, epistolam, de qua agitur, afferendam accepit, hoc ipso anno, non subsequenti. Quippe epistole initio, cum Hieronymus excusat, quod Innocentius anno preterito, quasi nequaquam in Africam reuersus ipsius ad Augustinum scripta non sumpserit, indicat unam et alteram Innocentii peregrinationem in Orientem: quarum prima, siquidem Innocentius de suo in Africam reditu incertus erat, non eadem est cum illa, quam anno 419, Africane Synodi auctoritate suscepit. Neque recte Baronius iis ex uerbis Hieronymi colligit epistolam anno sequenti a legatione Innocentii datam fuisse.«

CXLIu. Scripta initio an. 420.---Hanc denique Augustini epist. sub anni 420 initium datam inde colligimus, quod num. 1, notet se scribere post quinque ferme annos euolutos ex quo in Orientem miserat librum non presumptionis, sed consultationis sue ad Hieronymum. Hic enim liber ipsa illa est epistola in recensione nostra 131, per Orosium missa in Palestinam anno 413, ut ex eiusdem Orosii profectione, atque habita Ierosolymis contra Pelagium disputatione ad eam epist. ostendimus. Si adeo annis 415, alios quinque addas, 420 efficies, cui epistolam consignamus.



Tres relique Epistole, quarum tempus minus compertum est.


 Tres in u Classem distulimus Hieronymi epistolas, quibus neque ex probabili ratione, neque ex eruditorum hominum constanti auctoritate certam temporis epocham assignare fuit expeditum. Prior tamen que est ad Exuperantium CXLu facilius intelligitur post annum 386 data ex Bethlemi, quam antea e Calcidis eremo. uide que in Notis ex Palladio obseruamus. Post eumdem annum, que sequitur ad Euangelum  CXLuI censeri ex eo uelim, quod n. 2 se tradit uidisse Rome, Inter presbyteros, absente Episcopo sedere diaconum. CXLuII. Postrema ad Sabianum iis ascribi temporibus solet, quibus barbari imperii terras inuaserant. Certe barbarum maritum eius, quam Sabinianus corruperat, femine, eumque militem fuisse indicat num. 11.

 Iam itaque in recte ordinandis Hieronymi epistolis, qui maximus ferme est editoris labor, summaque inde studiosorum utilitas, quidquid potuimus, in commune contulimus: nunc cetera que nostrarum partium sunt, conferamus.





S. EUSEBII HIERONYMI STRIDONENSIS PRESBYTERI uITA EX EIUS POTISSIMUM SCRIPTIS CONCINNATA AD EMINENTISS. S. R. E. CARDINALEM DOMINICUM RIuIERA.



CAPUT PRIMUM. I. Hieronymi Patria. II. Natalis annus. III. Nomen. Iu. Parentes et consanguinei.

I. Eusebius Hieronymus, Doctor Ecclesiarum maximus, Stridonem, ignobile oppidum, quod, ut ipse ait, a Gothis euersum, Dalmatie quondam Pannonieque confinium fuit , ortu suo nobilitauit. Sed hanc laudem, pristinis loci uestigiis iam tum ab illius euo fere deletis, plures hodie ciuitates sunt, diuerseque prouincie, que sibi uindicent. Concertationes quoque recentiorum hac super illud Dalmatie adscribunt: et Dalmatam quidem Hieronymum dixit suppar illi Scriptor Palladius uulgo etiam, ne recitandis Auctorum nominibus immoremur, sententia ista obtinet, et magni nominis testium nititur auctoritate. Sed primum ipse se nunquam Dalmatam S. Pater uocat. Quin potius alio natum sub celo indicat, cum alibi, tum inferius laudando testimonio in Sophonie caput primum. Non est deinde locum inuenire in Dalmatie finibus, qui uel nominis similitudine, uel terre situ, antiquam Stridonem referre commode uideatur. Nec uero quempiam de nomine assignat Lucius, magnus sententie eius uindex, et nuperus rerum Dalmaticarum historicus; qui autem Sidrona Ptolemei huc referunt, quam longe ab omni ueri specie aberrent, mox, ubi de Liburnia dicemus, planum erit.

Alii Pannonie malunt adtribui; nam et in Nicenis subscriptionibus Domnus quidam Stridonensis ex Pannonia Episcopus nominatur, et ab eo, qui proxime precedit ibi, Episcopo Dalmatie distinguitur. Et quanquam subscriptiones ille, num sint Nicene, an alteri sequioris temporis Synodo tribuende, disputatum est; nichilominus Stridonem Pannonie olim accensitam, satis persuadent. Nec par credere est, quod autumat doctus uir, fuisse postmodum e Dalmatia in Pannonie censum translatam, cum Ecclesiastice  prouincie uetustiori partitioni sepius adhereant. Pannonium quoque se ipse subindicat S. Pater, ubi Patriam suam rusticitatis uernaculam  uocat, et Castrucium ueterem amicum fortasse et conterraneum, Pannonium hominem, id est terrenum animal  appellat; quo non uidetur dicterio fuisse amicum petiturum, nisi et sibi illud commune ex gentis ingenio fuisset. Sed quod aiunt qui ab hac parte stant, Stridonem eam fuisse ad Muram fluuium, alias in Pannonia superiori, hodie in Stiria Xu. mille passibus infra Rakeltburgum in Eurum, uersus confluentes Mure in Drauum, siue, quod eo tamen recidit, prope arcem Csan Tornga, nec nisi diei itinere distantem a Sabaria, quod noti nominis in Hungaria est oppidum: hi, inquam, rem dicunt incredibilem. Et siquidem nullus alius locus est, cui possint Hieronymiane patrie partes adiudicare, ipsi quod proposuerant, plane destruunt. Est enim locus ille in media fere Pannonia, non ad eius limites: nec potuit unquam, quod ait Hieronymus, fuisse Dalmatie confinis; atque adeo illa eius patria omnino non fuit.

Propius ad uerum dicere uisi sunt, qui in Liburnia eam collocant; erat enim ea prouincia Pannonie et Dalmatie contermina, et ab hac quidem Bebiis Montibus a Strabone memoratis, ab illa autem Thisio flumine separabatur. Porro ibi Ptolemeus  cognominem fere urbem Sidronam inter mediterraneas recenset, datque Liburnie, ita tamen ut in limitem Dalmatie incidat, paulo supra Titii amnis fontes, qui Liburniam finit. Salua hoc inuento uisa res est: nam etsi Pannoniam, Dalmatiamque, non autem Liburniam Hieronymus memorat, potuit eius euo, mutatis subinde prouinciarum finibus, urbs illa ex Liburnia in Dalmatiam, siue Pannoniam immigrasse: imo et satis, ut sentio, est, si utramque prouinciam neutri ipsa adscripta, terminaret. Multis itaque hec sententia persuasit, tametsi  inuicem uel pro Pannonie, uel pro Dalmatie laude certantibus: et diu est, quod meliorem Critici magni nominis amplecti nesciunt. At uero nimium illa dissita est ciuitas ab eo terre tractu, quem rerum, et uite Hieronymiane series significat: neque est uerosimile longius eum ab eo solo ortum duxisse, in quo apparet puerulum egisse, et a primis nucibus iunxisse amicitias. Tractum, inquam, qui Aemonam inter et Aquileiam interiacet, siue in earum uicinia est, a quo Sidrona Ptolemei tota ipsa, in cuius opposito est limite, Liburnia intermedia prouincia abest. Deinde Liburnia, ut et Dalmatia Illyrico continebantur; cuius due ueluti partes erant; et quanquam totus ille tractus Dalmatia etiam dictus aliquando est pro Illyrico. Liburnia nunquam nisi pro Illyrici, aut si mauis, Dalmatie parte intelligitur. Testatur autem ipse conceptis uerbis S. Pater, in alio se ab Illyrici solo natum: Testis, inquiens in Sophon. cap. I. uers. 2. Illyrium est, testis Thracia, testis, in quo ortus sum solum. Igitur Liburnie, que Illyrico comprehendebatur, natus non est: omnino autem non Sidrone Ptolemei, que Liburniam ad orientem finit, ac iuxta ipsum Ptolemeum  medio ferme Illyrico a tergo adiacet.

At quoniam, inquies, denique loco natale S. Patris solum, et apud quas gentes inuestigabimus? Ego, si quam olim Erasmus, et non ita pridem Lucius, preposteri studii et affectus parum digni grauibus uiris insimularunt, sententiam replicare licet, in Istria, atque ea Italie quidem nostre, cum longe doctissimis Scriptoribus, e quorum numero est Thomas Archidiaconus Spalatensis, qui initio Seculi XIII. uixit, Blondus, et Marianus uictorius, constitui malim. Sdrignam nunc uocant, siue Sdrin, oppidulum in Tergestina diecesi, inter Petram pilosam, Portulam et Primontem situm uix millibus passuum XL. distans ab Aquileia. Id ipse nobis uisus est manifesto indicare Hieronymus loco superius laudato, si mentem eius recte percepimus. Quod enim ait, eam ciuitatem fuisse quondam Dalmatie Pannonieque confinium, ueterem se memoriam repetere, non sui temporis, ostendit; et quod duas confines prouincias memorat, locum arbitrando facit, neutri fuisse eam proprie addictam. Porro Dalmatiam olim ad Istrie usque limitem pertigisse, ex antiquis Geographis intelligas, atque his maxime, qui eam sub Illyrici uocabulo describunt, ut nec Dalmatiam de nomine unquam uocent, cum primis Pomponio Mela, Scymno Chio, Scylace atque aliis. Sed neque ipse diffitetur dudum laudatus Lucius, cum cepit Illyrici maritimi nomen obsolescere, proque eius Dalmatie uocabulum frequentari, hanc non solum ueteres suos terminos, sed finitimam quoque Liburniam comprehendisse. Confinium illud itaque Dalmatie, ad quod notat S. Pater positam patriam suam Stridonem, in extremo Liburnie ad Occasum limite omnino querendum est. Eo nimirum fines Pannonie superioris, que exinde ad septentrionem uergit, incurrunt. Istria  porro contermina utrique regioni est: atque huius quidem initio uersus Ocram montem  Stridonem collocari, recta ratio persuadet. Ita et Pannonius et Dalmata, uerius fortasse etiam Italus, quandoquidem Italie Istria iam ab Augusti, Tiberiique temporibus attributa est, iuxta ueterem diuisionem uocari potuit. Neque ulla heic earum obiectionum locum habet, quibus alie superius recitate sententie refutantur. Quod uero locum eum esse diximus, quem Sdrignam hac tempestate appellant, partim Antiquorum opinioni, partim nominis nescio cui similitudini damus: denique et preuulgate incolarum traditioni, qui in huius rei fidem monumentum ibidem Eusebii patris cum Epitaphio laminis insculto ostentant. Alioqui satis proposito nostro est, si in eo Istrie tractu locandam Hieronymi patriam euicimus, tametsi alio, nobisque ignoto nomine oppidulum illud iam tum ab eiusdem S. Patris euo a Gothis euersum, modo uocetur. Certe  haud procul ab Aquileiensi agro exstitisse, pleraque omnia comprobant uite eius adiuncta, inque scriptis testimonia. Eiusmodi est illud , quod Chromatio, Eusebio et Iouino Aquileiensibus Presbyteris sororem suam, que bonos in patria uite magistros non haberet, commendat, eamque Iuliani Diaconi, et quidem, ut in mss. libris dicitur, Aquileiensis, fructum uocans, ut crebris epistolis in sancto proposito sustentent, et ut etiam a Papa ualeriano, Aquileiense tunc Episcopo, ad eam confortandam litteras impetrent, rogat. Si longius aberat, imo nisi finitima erat Aquileie Stridon, minime est uerosilime, agentem utique in patria et domi sororem presentis fuisse Iuliani adhortationibus in sanctioris uite, a quo exciderat, instituto solidatam: itemque ab Aquileiensibus amicis petiisse Hieronymum, ut frequenti eam Epistolarum solatio confouerent, atque ab ipso Aquileiensi Episcopo litteras in eam rem exigerent. Alia ex parte Aemonenses uirgines  et Antonium in eadem ciuitate Monachum ita per Epistolas adloquitur, ut in uicinia exstitisse patrie sue indicet: atque ibi cumprimis, ubi de sui nominis obtrectatore apud istos conqueritur, quem unum eumdemque esse cum eo liquet, qui eum apud Aquileienses sinistro ore dilaniabat. Est autem Aemona, que nunc Lubacum, uulgo Laubac appellatur, limitanea olim urbs Italie, et ut Ptolomeo dicitur, inter Italiam sub Norico Pannonie, distans passuum millibus ab Aquileia circiter quinquaginta. Quid hoc itaque uerosimilius, quod dicebamus, in isto Aquiliam inter atque Aemonam tractu, uersus Alpes Iulias, quo loco iuxta ueterem distributionem in eosdem terminos Pannonia et Dalmatia, siue, que illo tunc uocabulo pars eius appellabatur, Liburnia concurrebant, Stridonem natale Hieronymi solum exstitisse?

 II. Alia est de anno, quo in lucem prodiit, eaque haud minus anceps atque obscura inter eruditos disputatio. Locum questioni, et uariis hominum ea de re sententiis fecit Prosper in Chronico Integro, ut uocant, quod ex Lodonensi codice ms. Philippus Labbeus primus edidit, et nuperus Antiquarum Canisii lectionum Editor recognouit. Anno enim Christi 331, Basso et Ablauio Consulibus, natalem S. Hieronymi diem consignat: et licet non satis bene sibi in annis supputandis constet, ubi mortem eius ad an. 420 Theodosio IX. et Constantio III. Coss. refert: in eo tamen quod errat , ostendit ortum eius citius poni maluisse quam serius. Et errorem quidem illum alii commoda interpretatione eleuant, conciliantque secum ipso Prosperum, et cum eo ueterem uite Hieronymi Auctorem, qui Gennadius uulgo habetur, et annos ei tantum 88 tribuit: denique et cum Augustino, quem noster in Epistolis subinde tanquam dignitate patrem, etate autem filium compellat. Cum uero aduersus historicam ueritatem, seriemque rerum Hieronymianarum continuo pugnet illa Prosperi notatio, et longo nimis interuallo S. Patris ortum preuertat, nobis qui eius uitam ex ipsiusmet scriptis adornamus, huius testimonia, que de etate sua profert, illius auctoritati, et quot sunt quotque fuerunt Criticorum ea de re sententiis, preferre liceat. Ratum primo certumque sit, eum cum se uel infantem, uel puerum, uel adolescentulum uel iuuenem uocat, confertque cum una quapiam rerum a se gestarum notatione, Pythagoricam, ut Lertius tradit , etatis humane per uicennia computande methodum, que et passim tunc obtinebat, sequi. Puer, inquit, uiginti annos implet: Adolescens uiginti: Senex uiginti. Sola infantia est, quam a pueritia non distinguebant, sed quasi pueritie partem ad usque decimum quintum annum protrahebant, quemadmodum de uarrone Censorinus  docuit. Ita et S. Benedicti Regula cap. LXX. Infantibus usque ad quintum decimum annum etatis discipline diligentia et custodia adhibeatur ab omnibus. Hac probe constituta regula, si Hieronymi uerba expendamus, exploratum fiet, eum anno circiter 346 natum, serius quam Prosper tradit, annis admodum quindecim. Experiamur itaque insigniora saltem aliquot per gradus etatum loca. In Epistola LXuIII. ad Castrucium num. 2. Breuem inquit, tibi fabulam referam, que infantie mee temporibus accidit. Beatus Antonius cum a S. Athanasio Alexandrie Episcopo propter confutationem hereticorum in urbem Alexandriam esset accitus, isset ad eum Didymus, etc. Factum hoc narrant Chronologi accuratiores anno 355, quo tempore annos natus erat Hieronymus iuxta nostram hypothesim fere decem: iuxta eos autem, qui Prosperi calculos quoquo tandem modo sequuntur, uigesimum quartum excesserat, et non modo non infans adhuc erat, aut puer, sed iam adolescentiam ingressus. Ulterius quidem in Isaiam lib. u. cap. 15. spatia huius etatis producit, ubi ad tempora infantie  sue refert Motum terre magnum, quando totius orbis littus transgressa sunt maria, eademque nocte Areopoleos muri conciderunt. Si enim eum dicit terremotum, ob quem refert Ammianus quoque Marcellinus, mare suos terminos excurrisse , et Idatius mensi Augusto anni 365 intelligat, atque ipse demum Hieronymus in Chronico, mare littus egressum narrat: iam annum expleuerat decimum nonum, ad quem usque infantiam protrahere, nichil quidem retat, si, ut supra notatum est, pro pueritia sumitur: proprie autem decimum quintum ea etas non uidetur excessisse. Sed et alii per ea tempora motus terre horribiles acciderunt, ad quos locum hunc referre fortasse quis malit: et nos olim ibi annum diximus designari 344, quod nunc tamen induci uolumus, atque emendari. Ut ut se res habeat, aliorum sententie, que citius ortum S. Patris notant, aptari huic testimonio nequaquam possunt. uerum illud ceteris illustrius est, quod habet Lib. de Locis ad uocem Drys Mambre ex Genesi; Que, ait, usque ad etatem infantie mee, et Constantii regis imperium terebyntus monstrabatur peruetus, et annos magnitudine indicans. His, si quid uideo, uterque postremus cum infantie sue scilicet, tum imperii Constantii terminus designatur. Enimuero iste imperare cum desiit anno 361, annum agebat uite decimum quintum S. Pater, quo nimirum infantiam concludi dudum ostendimus. Id porro si uerum est, ut ueri speciem omnem habet, nichil poterat accuratius ad ortus sui annum, quem dicebamus 346, declarandum dixisse.

Sane infantiam excesserat, cum puerum se uocat: ut est illud in Abachuch , Dum adhuc essem puer, et in Grammatice ludo exercerer, omnesque urbes uictimarum sanguine polluerentur, ac subito in ipso persecutionis ardore Iuliani nuntiatus esset interitus, eleganter unus de Ethnicis, etc. Interfectus est Iulianus anno 363, qui erat uite Hieronymi decimus septimus. Alibi totos qui etati illi adtribuuntur, uiginti annos supputat. Eiusmodi est illud Prefat. Commentar. in Epist. ad Galat. Non quod ignorem Caium Marium uictorinum, qui Rome, me puero, Rhetoricam docuit, edidisse Commentarios in Apostolum, etc. Cui geminum est illud lib. XII. in Ezechiel cap. 40. Dum essem Rome puer, et liberalibus studiis erudirer, solebam cum ceteris eiusdem etatis et propositi, etc. Enim uero cum Rome daret litteris ediscendis operam, factus iam grandior, et etiamnum tamen puer, annos uiginti compleuerat. Deinceps adeo cum Pueritia iungit Adolescentiam, eoque clarius in rem nostram annum, quo natus est, indicat, quo propius terminos etatis utriusque, unde rationes subducamus certiores, attingit. Epist. LII. ad Nepotianum, Dum essem, inquit, Adolescens, imo et pene Puer et primos impetus lasciuientis etatis eremi duritia refrenarem, scripsi ad auunculum tuum Heliodorum exhortatoriam Epistolam. Ea data est anno, ut pluribus suo loco ostendimus, 373, cum ipse initia adolescentie iam duceret, siue annos natus esset uiginti septem: id quod adeo in supputatione hac nostra recte  habet, ut fere ex hoc uno testimonio uerus, quem diximus, natalis eius annus iam constet. Et uero iisdem plane uerbis usus est etatem Imperatoris ualentiniani, cum mortem oppetiit, notaturus, Epist. LX. siue Epitaphio Nepotiani, Adolescens, inquiens, ualentinianus, et pene Puer, post fugam, post exsilia. . . . necatus est. Constat enim ab illorum historiis temporum, eum tunc annum sextum supra uigesimum egisse, tot nimirum, aut uno minus, quot de se ipse loquens indicarat; neque enim uerosimile est, eum iisdem uerbis alio significatu de se, atque aliis usum. Eadem ferme annorum notatio est, cum se adolescentulum uocat, Lib. I. contra Iouinian. cap. 36, Cum ipse adolescentulus in Gallia uiderim Atticotos, gentem Britannicam, humanis uesci carnibus. Quartum aut quintum, ut ex dicendis inferius constabit, a uigesimo annum tunc agebat. Epist. CXX. ad Hedibiam, Maiores tui Patera, atque Delphidius, quorum alter antequam ego nascerer, Rhetoricam Rome docuit: alter, me iam adolescentulo, omnes Gallias prosa uersuque suo illustrauit ingenio. Quanquam mouit hic locus plurimos, qui cum in Chronico legerent ad annum Christi 355 Delphidium referri, Hieronymum, qui tunc etiam in sententia hac nostra annos decem ut summum ageret, solido adhuc decennio ab adolescentie initiis distare argumentantur. Sed alia in Chronico notationis eius est ratio: neque enim quo tempore Delphidius Gallias nominis sui atque operum iam impleuerat, sed quo primum anno florere cepit, de more adnotatum ibi est: id quod aliis ac fere perpetuis exemplis demonstrare, si res ferat, in promptu esset. Porro quis non consentaneum esse intelligat, post alterum saltem decennium et quod excurrit, ad tantam fame celebritatem, nouis subinde elucubrationibus, demum uenisse, ut uere dixerit S. Pater, se adolescentulo, eum ingenio suo Gallias illustrasse. Nec quempiam moueat, quod Blesillam in Epist. XXXIX. uiginti annorum adolescentulam dixit, quam puellam ea de caussa fortasse appellari, quis maluisset; nam ubi sequiori generi aptantur eiusmodi formule, non eamdem plane uim commodamque habent significationem. Denique satis apparet, quam ipse bene, iuxta eam regulam, gradibus etatum insisteret, ubi se in adolescentia, uel adolescentem absolute nominat, quos terminos licuit ad quadragesimum usque annum producere. Commentario XIII. in Ezechiel. cap. 44. Super qua, ait questiuncula, Rome aduersum Heluidium, illius temporis hereticum, in adolescentia non grandem librum scripsisse me noui. Erat enimuero tunc annorum ferme 37, siquidem anno, ut suo loco ostendemus, 383, ille conscriptus est liber. Alia id genus testimonia preterimus, que in nostra quidem hypothesi optime omnia conueniunt, coherentque inter se: iuxta alios autem omnes, qui Prosperiani Chronici rationes amant, neque intelligi, neque explicari ullo modo possunt. Singularem modo animaduersionem adiiciam, qua hactenus disputata solidius constituantur Prefatione Commentarii in Abdiam profitetur  S. Pater, olim se, qui necdum ad etatem perfecti uiri, et in mensuram Christi uenerat, in adolescentia prouocatum ardore et studio Scripturarum hunc eumdem Prophetam fuisse allegorice interpretatum. Hec, que et minime etatem tulit Expositio, Auctore ab ipso repudiata, ad annum pertinet, ut alias declaratum est, atque infra manifestius constabit, 374 aut sequentem, quo tempore de se prodit ipse, nondum ad etatem perfectam plenitudinis Christi uenisse. Aetas autem Christi perfecta triginta annorum spatio continetur, ipso Hieronymo sui sensus interprete, qui Epist. LXXXII. ad Theophilum, pro fratre suo Pauliniano disserens, cuius prematuram ordinationem Ioannes caussabatur, Aetas, inquit, eius et Beatitudini tue nota est, et quum ad triginta annorum spatia iam peruenerit, puto eam in hoc non esse reprehendendam, que iuxta mysterium assumpti hominis in Christo perfecta est. Si ergo nondum ipse ad eam etatem, siue ad annos triginta peruenerat, cum specimen illud Commentarii in Abdiam scripsit, siue anno 374, iam patet luce meridiana clarius, minime eius ortum posse altius, quam ab anno 345 reuocari. Ut uero ad insequentem proxime 346 differatur, et que superius disputata sunt, facile suadent, et laudate huiusmet Prefationis in Abdiam locus ille, ubi appellat se Puerum, quo uocabulo uidetur uoluisse, quod paulo ante dixerat in Adolescentia, contemperare, ut se huius etatis initia potius quam medium agere, et non exiguo admodum ab 30 annis spatio tunc abfuisse, significaret.

III. De nomine etiam S. Patris, ut ne quid disputationibus in utramque partem deesset, inter eruditos controuersum est. Hieronymus, quod erat illi cognomentum, aliis cum uictorio sacram legem significat: aliis cum Erasmo, idque multo uerius, sacri nominis appellationem. Eusebius  fuerunt, atque adeo sunt nonnulli, qui penitus remoueri ab Hieronymo uelint: alii, quorum de numero Menagius ad Lertium, qui ex aliquot Cesareensis Eusebii librorum interpretatione de Greco in Latinum ab ipso adornata, adeptum sibi contendant. Qui quidem, ut alias diximus, nugari potius, quam serio dicere nobis uidentur. Sed et aliud inuenitur in antiquis libris additum illi siue nomen, siue prenomen Sophronius, de quo, ut paulo attentius disquiramus, digna uisa res est. Martianeus quidem prenotatum in uno alteroque ex iis tantum libris inuenit, qui falso adtributa S. Patri opera quedam exhibent, neque adeo satis eorum esse testimonium ad faciendam rei fidem, existimauit. Nobis meliore uti fortuna contigit, qui genuinis quoque monimentis inscriptum inuenimus, tamenetsi, ut nichil dissimulemus, in codicibus non usque adeo uetustis, et qui duodecimum, ut coniicere licuit, seculum anteuerterent. Duos possidet Ambrosiana, que Mediolani est, Bibliotheca, quorum alter numero 88 prenotatur, continetque librum Nominum Hebraicorum,  qui sic inscribitur, Eusebii Sophronii Hieronymi, licet hec Epigraphe perbreui Epistole, de formis Hebraicarum litterarum, que Prefationis in eum Librum uicem gerit, ab studioso quopiam, non Hieronymo, adornate, quam et huic Tomo nos primum adnectimus, prefixa uideatur. Alterius autem, qui Librum de Locis Terre Sancte continet, luculentissima inscriptio est huiusmodi: Incipit prefatio Domini Eusebii Sophronii Hieronymi in libro Locorum, ab Eusebio Pamphili Cesariensi Episcopo prius edito quidem in Greco, sed a prefato Hieronymo postmodum diligentius in Latinum stylum translato. Quo quidem testimonio facile adducar, ut credam, hoc quoque ei nomen fuisse Sophronio, siue illud infans acceperit ipsis ab incunabulis, siue post, cum uite doctrineque merito celebrari per orbem cepit.

Iu. Igitur, ut que latius disputare hactenus necesse fuit, paucis ad uite describende modum colligamus, Eusebius Sophronius Hieronymus Stridone, que ciuitas in Dalmatie olim Pannonieque confinio, ad Italie potius limitem uidetur pertinuisse, certe quidem non longe ab Aquileia atque Aemona, nobilissimis Italie urbibus, aberat, natus est, anno Christi, ut uidetur, trecentesimo quadragesimo sexto, annum iam undecimum imperantibus Constantio, et Constante, fratribus Augustis, eumdemque Iulio Papa Christianam rempublicam administrante. Parentes suos ambos Christiane religioni addictos, ipse non uno loco, maxime uero Prefatione in Iobum affirmat: a quibus et sancte educatum se prodit. Iure etiam colligas ex Epist. LXXXII. Ad Theophilum num. 2. eos Arianis per ea loca grassantibus nunquam animum aut aures accommodasse, siquidem se ab iis gloriatur ab ipsis, ut ita dicam, incunabulis catholico lacte nutritum. Nemo namque magis Ecclesiasticus est, quam qui nunquam hereticus fuit. Quidam asseuerant, et nobilissimos fuisse. Erit fortassis econtrario, qui ob nominis Grecam originem, non Romanam, de genere seruili subdubitent. Et mihi quidem scrupulum mouit aliquando locus e dudum laudata Epistola num, 3. ubi ad Ioannis Ierosolymitani criminationem de Pauliniano fratre e seruo Clericum facto, nichil aliud respondet, quam et ab ipso Ioanne nonnullos eiusmodi Clericos haberi, et Onesimum legi inter Pauli renatum uincula, Diaconum cepisse esse de seruo. At uero, si eius erat conditionis ipse, non uidetur fore, ut Palladium seruilis nequitie hominem in Prologo contra Pelagianos uocaret, quod facile potuisset note eiusdem seruilis ab aduersariis insimulari: eoque minus, ut per iocum adderet, non se eius nobilitati inuidere. Ad hec diuites, atque amplo patrimonio honestatos parentes eius fuisse, inter Scriptores fere constat. Notum illud quod et uulgo afferunt ex libro primo contra Ruffinum, ut probent, numerosam seruorum familiam illos habuisse: Memini me puerum cursitasse per cellulas seruulorum, diem feriatum duxisse lusibus, etc. Quanquam hoc uereor, ne satis apposite accipiant, ac recte interpretentur. Patrimonium certe a Patre relictum, quod Hieronymus diuendi demum curauit, ut pecunie quod  rediret, excipiendis undequaque confluentibus Monachorum turbis expenderet, haud sane mediocre esse oportuit, licet modeste ipse uocet Epist. LXuI. Semirutas uillutas, que barbarorum effugerunt manus, et parentum communium census. Denique et ubi Epist. uII. describit patrie sue mores, in qua Deus uenter esset, et sanctior ille, qui ditior: et Epist. XXII. ubi inter cetera uite commoda, se ait, consuetudine lautioris cibi propter celorum regna castrasse, aliisque pluribus locis, ut cum loquitur de Bonosi contubernio, de itineribus que emensus est longis, de instructissima Bibliotheca, quam sibi comparauerat , non obscure se prospera satis natum fortuna indicat. Patri nomen Eusebius fuit, quod et supra innuimus, et ad filium more Romano transiit: Matris quodnam esset, non proditur. Matertera, id est, matris soror, Castorina dicta est, quam malo aduersum se animo ob nescio quas caussas, Hieronymus semel atque iterum, ut ex Epistola XIII. apparet, ad pacem concordiamque humanissimis litteris inuitauit. Habuit et sororem, cuius ignoratur nomen, de qua sepius in Epistolis uI et uII. loquitur, quod in proposito, ut uidetur, Christo seruiendi, a quo exciderat, a Iuliano Diacono adhortante, permanserit. Fratrem denique natu minorem, nomine Paulinianum, de quo postea nec semel redibit sermo.



CAPUT II. I. Probe educatus domi una cum Bonoso, Romam ad literas ediscendas mittitur. II. Grammaticorum, Rhetorum, et Philosophorum scholas frequentat. III. In uitia quedam pueritie labitur.

I. Nihil dubium est, cum se ipse, ut superius obseruauimus, Catholico lacte nutritum ab ipsis incunabulis dicat, quin fuerit infantulus adhuc sancta institutione et preceptis informatus, parentum opera, qui animum rudem primis imbuerint Christiane pietatis ac fidei elementis. Collactaneus eius, et uite comes Bonosus quidam fuit, e generosa locupletique stirpe progenitus, quem impense laudat, nec semel, precipue uero Epist. III. ubi, Iidem, ait, nos nutricum sinus, iidem amplexus fouerint baiulorum. Studia litterarum quod attinet, primam illam literatturam, que Grammatice uelut infantia est, in patria edidicit a preceptore, quem Orbilium ab eo, de quo Suetonius, celebri Beneuentano Grammatico, acri atque plagoso, cognominat, et ad quem seuientem, se ait, de auie sinu tractum esse captiuum.

II. Grandior factus, et etiamnum tamen puer, ubi domesticis preceptionibus roboratus publicam lucem querere cepit, Romam missus est, liberalibus artibus erudiendus. Annorum fuerit fere duodeuiginti, nam Rome cum tunc egisse uerosimillimum est, cum de subito Iuliani interitu dictum illud ethnici audiuit. Erat uero ille annus 363, ut superius animaduertimus, et puerum se tunc in Grammatice ludo exercuisse testatur. Applicauit autem ibi se ad Donatum Grammaticum tunc celebratissimum, cum  ipsum qui in Terentium et uirgilium Commentarios reliquit: in cuius schola tantam sibi Latini sermonis peritiam atque elegantiam comparauit, ut facile omnes eorum temporum Scriptores hac laude superarit. Meminit eius S. Pater in Commentariis in Ecclesiastem, aliisque pluribus locis, quorum unum laudasse satis erit in Libro II. contra Ruffinum. Puto quod puer legeris Aspri in uirgilium et Sallustium Commentarios . . . uelcotii in Orationes Ciceronis, uictorini in Dialogos eius, et in Terentii Comedias preceptoris mei Donati, eque in uirgilium, et aliorum in alios. Sunt qui et uictorini, eximii per idem tempus eloquentie magistri, auditorem fuisse eum dicant. Sed quando id nunquam ab ipso proditum est, qui eius sepe, cum alibi et laudato dudum loco, tum in Catalogo Scriptorum illustrium , et in Prefatione in Epist. ad Galatas meminit, nec uerbo tenus id notat; ut illis assentiamur, nulla nos argumenta adducunt. Imo uero refragatur hoc ipsum de eo silentium presertim in Chronico, et modo laudato testimonio, quibus locis Rhetoris illius una cum Donato mentionem faciens, hunc unice, minori numero Preceptorem suum appellat: illum nec magistrum, neque amicum uocat. Neque uero hinc putes, cum a Rhetorum exhedris abstinuisse; quin imo primas eloquentie dedit, et puerum se in Controuersiis lusisse, libro contra Pelagianos primo testatur; et cap. 2. Commentariorum ad Galatas, Aliquoties, inquit, cum adolescentulus Rome Controuersias declamarem, et ad uera certamina fictis militibus exercerer, etc. Accessit etiam ad Forum, et tribunalia iudicum, ut disertissimos Oratorum audiret. Denique et predicationis diasyrtice strophis lusit, id est, Oratorie artis, quod fere precipuum est, nouit, cum ea ad que respondere difficile est, eleuantur. Nec inter Grammaticos tantum, aut Rhetores detritus est, sed et Dialectice operam dedit, et inter Philosophos etiam se plurimam uite partem egisse prodit . Porphyrii Isagogas legit, Alexandri Aphrodisei Commentarios uertit: uertit, inquam, id est, uersauit diurna nocturnaque manu, non, ut falso hactenus creditum est, de Greco in Latinum est interpretatus. In Epistola LX. ad Heliodorum legisse etiam se narrat, Platonis, Diogenis, Clitomachi Carneadis, et Possidonii opuscula: et passim alibi insignem sibi Philosophie peritiam comparasse, iis que scriptis suis intermiscet, ueterum philosophorum placitis ac sententiis ostedit. Maximam quoque Antiquitatis memoriam collegit, ad quam, ut et ceteras facultates perdiscendas, optimo sane consilio, Bibliothecam sibi librorum omnigene eruditionis refertissimam ingenti labore et sumptibus instruxit. Nullum denique doctrine genus intactum reliquit, preter artium sacrarum disciplinam, ad quam omnes iam tum  meditationes uidetur suas retulisse. Nam et pietatem una adeo coluit, ut ad Ecclesie et Religionis potissimum incrementa intelligeres, studia illa conferri. Scribit  ita de se ipso in cap. XL. Ezechielis: Dum essem Rome puer, et liberalibus studiis erudirer, solebam cum ceteris eiusdem etatis et propositi  diebus Dominicis sepulchra Apostolorum et Martyrum circuire, crebroque cryptas ingredi, que in terrarum profunda defosse, ex utraque parte ingredientium per parietes haberent corpora sepultorum: et ita obscura sunt omnia, ut propemodum illud Propheticum compleatur: Descendant ad Infernum uiuentes, etc.

III. Cum nondum tamen Baptismo esset initiatus, iamque initia duceret adolescentie, que etas iuxta eius supputandi rationes, post uigesimum annum succedit, non satis sibi cauit, lubricum adolescentie iter, in quo et lapsum se Epistol. uII. ad Chromatium, humillime confitetur. Peccati quoque genus, quo conscientiam suam polluit, ad Heliodorum scribens Epist. XIu. notat, ubi quam amiserat, uirginitatem deplorat: Et hoc ego non integris rate uel mercibus, nec quasi ignarus fluctuum premoneo, sed quasi nuper naufragio eiectus in littus, timida nauigaturis uoce denuntio, In illo estu Charybdis luxurie salutem uorat. Ibi ore uirgineo ad pudicitie perpetranda naufragia, Scylleum renidens, libido blanditur, etc. Manifestius in Epistol. XLuIII. ad Pammachium, ubi primam, que a natiuitate est, uirginitatem sibi adimens, alteram que est a Baptismo, uix sibi seruat: uirginitatem, inquit, in celum fero, non quia habeam, sed quia magis mirer quod non habeo. Ingenua et uerecunda confessio est, quo ipse careas, id in aliis predicare . . . . . . . . Nullus se decipiat: neque blando adulatore se precipitet. Prima est uirginitas a prima natiuitate: secunda uirginitas a secunda natiuitate. Sunt qui lapsus eiusmodi pluribus excusent; mihi satius interdum uidetur, commissum aliquod, ceu cicatricem in Sanctis agnosci, quorum, ex uitiis ad pietatem resipiscentium, exempla efficacius nos moueant. Addam propterea uideri posse, etiam post Baptismum deliquisse, ac se polluisse iterum: ut quemadmodum ad secundam uirginitatem induendam Baptismi aquis, ita altero ignis baptismo ad sordes alias detergendas indigeret. uerba eius sunt Ep. XuIII. ad Damas. num. 11. Ego quia et oculis uideo ad concupiscendum, et manu scandalizor et pede, et omnium membrorum parte delinquo, habeo omnia immunda: et quia semet spiritu baptizatus, rursum tunicam pollui, secundi baptismatis purgatione, id est, ignis indigeo. uerum nichil habet in his singulare, et quod a uulgata Sanctorum hominum phrasi, qui modestie caussa sese deiiciunt, abhorreat.



CAPUT III. I. Rome Baptismum suscipit, II. Sub Liberio Papa, anno circiter etatis sue XX.

I. Non alibi quam Rome fuisse Hieronymum lauacro Baptismi ablutum, ita pro certo habemus, ut qui aliter sentiunt, idque factum Aquileie uolunt, et inscriptum olim lapidem  testem adhibent  in eam rem, ualere penitus iubeamus. Testis ipse omni exceptione maior est S. Pater in duabus ad Damasum Epistolis Xu. et XuI. Inde, inquiens, nunc mee anime postulans cibum, unde olim Christi uestimenta suscepi. Et, Ego igitur, ut ante iam scripsi, Christi uestem in Romana urbe suscipiens, nunc barbaro Syrie limite teneor. Neque enim heic alia Christi uestimenta intelligi ullo modo possunt, quam que iuxta Apostolum per Gratie lauacrum et Fidem induimus, ut preteream, ad candidas quoque uestes, quibus amiciri solebant olim Christiani Baptismi tempore, iis uerbis adludi. Certum preterea, imo et sententie huius consectarium est, eum non statim a natiuitate, neque primis infantie annis, Baptismum suscepisse, sed adulta etate, nimirum cum Rome esset. uerum heic perdifficilis questio oritur, num scilicet cum primo Romam aduenit literarum studiis erudiendus, an postea, cum, peragratis iam Galliis, et de solitudine ineunda cogitans, eo rediisset, sacris se undis abluerit. Alteram hanc opinionem eruditissimi quique recentiorum tuentur, ea ducti cumprimis ratione, quod olim qui infantes baptizati non fuissent, differre usque baptismum solerent, quoad iuuentutis discrimina acrioresque stimulos euasissent: id quod feruido Hieronymi ingenio maxime consentaneum fuerit. uideri autem, aiunt, pietati eius ac religioni fieri iniuriam, si propositum Deo inseruiendi, quod cepit uersare animo, ut mox dicemus, cum in Gallias peregrinaretur, Baptismo posterius fuit, nec sane modico temporis spatio, si debet iste ad priorem Urbis incolatum referri. Sed hec nos minime mouent; nam neque solemne omnibus Christianis fuit, qui sine Baptismo etate paulum processissent, ut serius differrent: neque posterius illud Hieronymi Deo seruiendi propositum, quidquam defuisse pietati eius pristine notat. Quin imo noua eam accessione cumulat: siquidem illud erat, non ingrediendi tunc demum Christianam uitam, sed perfectiorem multo agendi, propositum, quod postmodum in eremo impleuit. Preterea, quod redux a Galliis Romam repetierit S. Pater, nullo in eius uite serie, fundamento nititur, imo a ueri specie omni abhorret. Sed hec plenius ex his, que dicenda sunt inferius, constabunt.

II. Ratum itaque esto, eum antequam Roma decederet, cum eo primum ad seculares literas ediscendas uenisset, sacris fuisse undis ablutum: hoc nimirum tempore, ad quod nos ordo uite eius quam conscribimus, duxit, sub Liberio Papa, non Damaso, et cum nondum ipse, ut uidetur, annum etatis uigesimum attigisset. Et uero si, ut dudum ostendimus, non eo usque Baptismum distulit, quod a Gallica peregrinatione regrederetur, consequens est, ut antea susceperit, cum scilicet Romam  litteris erudiendus uenit; ut si iure illam falsi redarguimus, omnino altera hec uera sententia sit. Sed et peculiaribus id euincere argumentis libet. Quippe nec ipse obscure indicat S. Pater, se non Damaso, sed pridem eius decessore Liberio Romanam  Ecclesiam administrante, baptizatum. Cum enim ad illum Epistolas modo laudatas scribens, illud urgeat, quod Rome Christi uestimenta susceperit, ut eo iustius inde consilium de fide petat: si a Damaso, aut illo Cathedram tenente, suscepisset, utique istud, quod sue erat causse palmarium, addidisset; plane autem tacet in utraque Epistola. Quin imo contrarium in priore innuit, olim illo aduerbio, Unde, inquiens, OLIM Christi uestimenta suscepi, perinde ac si diceret, antequam tu huius Ecclesie regimen obtineres. Iniit uero Pontificatum Damasus sub anni 366 finem, cum Hieronymus uigesimum circiter uite ageret. Idem arguere est ex temporis notatione, quo amicus eius Ruffinus Baptismum suscepit, anno scilicet, ut serius 371, ut ex eiusdem Epistola ad Anastasium Papam, et lib. II. Inuectiuarum Hieronymi compertum est. Nostrum scilicet fuisse aliquot ante illum annis hocce sacramento initiatum, et concors doctorum sententia, et nonnulla S. eiusdem Patris testimonia comprobant. Accipe istud ex Epist. Iu. ad Florentium: Ille  modo se lauit, et mundus est, et tanquam nix dealbatus: ego cunctis peccatorum sordibus inquinatus diebus ac noctibus opperior cum tremore reddere nouissimum quadrantem. At si post Gallicum demum iter hic tinctus est, uix erat notatu digna temporis differentia: certe quidem non tanta, ex qua illa recepte dudum innocentie, et contractarum temporis decursu sordium, institui comparatio posset. Igitur tinctus omnino est antequam emenso studiorum curriculo Urbe decederet, annis plus minus ante Ruffinum quatuor. Atque huc referri illud etiam uelim, quod alias laudato loco lib. XII. in Ezechielem, se ait S. Pater, cum esset Rome puer, et liberalibus studiis erudiretur, solitum cum ceteris eiusdem etatis ac propositi, diebus Dominicis sepulchra Apostolorum et Martyrum circuire. Quid enim aliud propositi nomine heic loci commodius intelligas, quam religionem Christianam, cui nomen per Baptismum dedisset? Denique uetus quoque uite Hieronymiane Auctor, qui Gennadius audit, eum testatur, cum puer adhuc esset  Baptismum suscepisse. Hoc testimonio, etsi aliis de caussis Auctori, qui et nomen mentitur, haud multum tribuamus, nullum tamen est aut uetustius, aut propius ad faciendam fidem. Sed hec hactenus.



CAPUT Iu. I. Post Romana studia domum reuertitur. II. Aquileie parumper moratur. III. Gallias petit.

I. Secularibus itaque literis Rome ad plenum eruditus, diuque ibi in Rhetorum scholis exercitatus, Urbem relinquere, et Gallias petere eruditionis laude tunc florentes, una cum Bonoso, perpetuo studiorum ac uite comite, instituit. Egerit tunc Hieronymus uigesimum tertium plus minus etatis annum, qui reparate Salutis erat trecentesimus sexagesimus nonus.  Colligere hoc est ex ipsiusmet testimonio lib. II. aduersus Iouinianum, ubi adolescentulum se uocat, cum in Galliis peregrinatus, quosdam Attacotos, gentem Britannicam humanis uesci carnibus uidit. Eadem etatis notatio est, cum se iam adolescentulo, Delphidium omnes Gallias prosa uersuque illustrasse adnotat: ea nimirum de caussa, quod ipsemet in Galliis ea tempestate ageret.

II. Nihil porro tam est uerosimile, quam ut Roma discedens, Stridonem primo remigraret, unde et recta in Gallias contendere, et in paterna domo posset longinquioris peregrinationis sumptus parare. Sed in patria, que ad ingenium non erat, parum stetit. Proxime aberat, ut Cap. I. ostendimus, Stridone Aquileia: erat hec etiam urbs multo nobilissima, et quod Hieronymum magis alliceret, ac detineret, sanctis doctisque uiris, maxime qui in celeberrimo ibi Monasterio uersabantur, abundabat, quorum illustria adhuc inter Hieronymi amicos nomina multa superant. Ex his unus erat Ruffinus, cuius ob ingenii fortasse prestantiam supra ceteros consuetudine sepius uteretur, et quocum de studiis uerba conferret. In hunc sensum uidetur post aliquot annos ad eum scribens Epistol. III. dixisse, Quam illud os, quod mecum uel errauit aliquando; uel sapuit, impressis figerem labiis? Ex hoc certe primum tempore innotescere Hieronymum inter et Ruffinum amicitia incepit, nec par credere est, eos alibi quam Aquileie prima usos familiaritate; rem enim plane nouam dicunt, et cuius nullum in Hieronymi scriptis, et rerum serie argumentum reperire est, qui Rome eos multo pridem iunxisse amicitias, uolunt.

III. Compertum hinc est, non ita exiguo tempore Hieronymum Aquileie substitisse. uerum non permittebat insitus discendi ardor, celebrioresque apud exteras nationes doctrine laude uiros adeundi desiderium, ut diutius ibi consisteret. Arripuit itaque iter in Gallias, neque unam modo aut alteram ex his inuisit, sed omnes, quoad eius licuit, Galliarum oras perlustrauit, ut ex omnibus doctis uiris, et bibliothecis thesaurum sibi scientie compararet. Id ex eo potissimum apparet, quod locorum per partes non raro, nec sine peculiari animi affectu recordatur, quemadmodum Epist. CXXIII. ad Ageruchiam, ubi Quidquid inter Alpes et Pyreneum est, quod Oceano et Rheno includitur direptum a Barbaris miserum in modum dolet. Maguntiacum, inquit, nobilis quondam ciuitas capta atque subuersa est, et in Ecclesia multa hominum millia trucidata. uangiones longa obsidione deleti. Remorum urbs prepotens Ambiani, Atrebate, extremique hominum Morini, Tornacus, Nemete, Argentoratus translati in Germaniam. Aquitanie, Nouemque populorum, Lugdunensis et Narbonensis prouincie preter paucas urbes populata sunt cuncta, quas et ipsas foris gladius, intus uastat fames. Non possum absque lacrymis Tolose facere mentionem; que ut hucusque non rueret, S. Episcopi Exuperii merita prestiterunt. Sed nullam uidetur ex omni Galliarum regione diutius incoluisse quam Treuiros. Petierat Ruffinus ab eo,  cum iam iam proficisceretur, ut S. Hilarii libros sibi exscriberet: quod ipse cum Treuiros uenisset, egregie persecutus est, utque ait, postmodum Epist. uI. ad Florentium scribens, Prolixum ualde de Synodis librum S. Hilarii, ei  apud Treuiros manu mea ipse descripseram. Et sane scriptio illa codicis Hilariani non ita breui confici potuit. Ad hec Treuirensium idioma probe se calluisse indicat in Proemio secundi libri Commentariorum in Epistolam ad Galatas, ubi hos, excepto sermone Greco, propriam dicit linguam habuisse atque eamdem pene illam esse quam in Gallia Treuerenses haberent: id quod nosse tam bene, ut prodit, haud certe exiguo temporis spatio potuit. Alias etiam cum peregrinationis sue una cum Bonoso reminiscitur, eum statim tractum regionis nominat, Rheni, scilicet, semibarbaras ripas, ad quas secum illo post Romana studia eodem cibo, pari frueretur hospitio . Denique ibi primus ipse cepit uelle Deum colere , id est, de ineunda noue uite ratione, ac de ingredienda fortassis etiam solitudine deliberare, et Bonoso, ut idem institutum arriperet, auctor esse.



CAPUT u. I. E Gallia Stridonem regreditur, et Aquileiam. II. Scribit Epistolam ad Innocentium de muliere septies percussa.

I. Quod animo ceperat Christo seruiendi propositum in Galliis, ut opere quantocius compleret, Italiam sibi et patriam repetendam intellexit. Non quod uellet in paterna domo, inter cognatos et propinquos Monachum profiteri ; cum ne in urbibus quidem esse Monachos, equo animo pateretur; sed quod rei familiaris, sororis item, et fratris Pauliniani, qui primos tunc annos infantie ageret, cura nescio que sibi incumberet. Certe quominus propositum illud statim perficeret, nonnulla impedimento fuere, que ipse Christum adloquens Epist. III. ad Ruffinum, uerbis illis, quia implere non potui, excusat. Substitit proinde in patria, seu potius Aquileie propter loci uiciniam, et amicorum in ea consuetudinem; nam et uidentur eo referenda precipua amicitiarum eius cum ualeriano, Chromatio, Iouino, Eusebio, Iuliano, Nicea, Chrysogono, Ruffino, atque aliis, que et supra recensuimus exempla. Per idem tempus, siue etiam, si mauis, in itinere ad Gallias, Concordie, quod est Aquileie,  senem Paulum cognouit atque amicum sibi iunxit, annos habentem centum, et qui S. Cypriani Notarium Rome tractauerat. Sunt etiam qui eum tradunt, inter Monachos Aquileienses, siue qui sub ualeriano Episcopo ad Monachorum instar uitam degebant, nomen profiteri suum uoluisse. Sed neque hoc certo aliquo testimonio constat, neque ex eo loco licet colligere, quem in eam rem laudant ex Epist. LXXXII. ad Teophilum, ubi se ait S. Pater, Ab adolescentia in Monasterii clausum cellulis magis esse  uoluisse aliquid quam uideri. Omnino enim de Syrie solitudine, quam adolescens adhuc iniuit, non de Aquileiensi Monasterio est intelligendus. Falluntur autem eo magis, ac uite Hieronymiane seriem inuertunt, qui eum uolunt e Galliis primum Romam, deinde Roma Aquileiam concessisse. Quod quidem comminiscuntur, ut hypothesi sue inseruiant, et Baptismum S. Patris, quem certe non alibi suscepisse eum sentiunt, quam Rome, in hoc tempus transferant. At nullum est in Hieronymi scriptis, totaque eius historia, quo id probent argumentum; et quod unum excudunt ex Epist. XLIII ad Marcellam, ubi se ille significat inuitum Rome in tanta ciuium et peregrinorum frequentia uersari, ac porro malle se alio transferre, illud, inquam, nichil ad rem facit. Data quippe est Epistola illa post multo, quam illi existimant, siue cum relicta Calcidis solitudine, Romam uenisset, et iamdiu ibi apud Damasum agens, iunxisset et cum Marcella amicitiam; que anni circiter 385 nota est. Nihil porro minus ex eius contextu colligas, eum in animo habuisse, quam Aquileiam, qui quantum haberet Roma molestiarum exaggerans, non tam Marcellam, quam semetipsum dehortatur ab urbium tumultibus, et ad secreta ruris inuitat. Addo, nec uerosimile prorsus esse ob regionum situm, atque institutum Hieronymiane peregrinationis, uenisse eum de Galliis Romam, ut se postmodum in patria, siue Aquileie reciperet. Alia ex parte iam ostendimus superiore Capite III. eum antea, cum primo scilicet Rome daret litteris operam, Baptismum suscepisse, ut et caussa cur eo regrederetur, plane conficta sit, totaque illa hominum cetera doctissimorum narratio commentum sapiat. uenit itaque S. Pater de Galliis recta Stridonem, pleramque autem temporis partem Aquileie, iis quas dicebamus de caussis, commoratus est.

II. Quin etiam scriptionum suarum uidetur ibi initia auspicatus narratione illa, de muliere septies percussa, quam Innocentio inscripsit, et cui primum nos in Epistolarum serie, quem et in reliquis eius scriptis habet, locum adtribuimus. Innocentius ille idem est, qui paulo post migranti in Orientem Hieronymo se comitem dedit: neque enim cognomines alios eidemque amicissimos, ut nonnulli faciunt, comminisci licet. Tempus quod spectat, in Chronologicis ad eam Epistolam notis, quas heic repetere longum esset, et preter rem, uidere est argumenta, quibus eam huic temporis tractui, siue anno 371, adscribere persuasi sumus. Nunc uelimus, anno adhuc serius differri, siue post damnatum Euagrii opera Auxentium in Romana Synodo anni 372. Ceterum nec probabilitate sua carent aliorum rationes, qui serius adhuc eam protrahunt, siue ad annum usque 374, cum post longam in Oriente peregrinationem S. Pater Antiochie diuersaretur. Potissimum autem argumentum, quod ab Auxentii morte repetunt, ubi dicitur Euagrii excubiis sepultus pene antequam mortuus, non eamdem apud nos uim habet. Nam mortuum reuera indicari uerbis illis contendunt:  nos sepultum quidem dici, cum anathemate percussus est, intelligimus: mortuum, non ita.



CAPUT uI. I. Aquileie uarias inimicitias incurrit. II. Inde subito diuulsus in Orientem nauigat.

I. Perquam libenter degisset Hieronymus Aquileie, fortasse etiam propositum Deo perfectius seruiendi, cuius miro ardore tenebatur, in eo quod ibi erat Monasterio explesset, nisi eum subitus turbo, ut ipse ait, impiaque auulsio distraxisset. Quid istuc rei fuerit, ignoratur: sed plura uidentur ad creandam illi inuidiam concurrisse. Sororis nescio quis lapsus magnum illi odium concitauit. Inde ortum fortasse dissidium etiam cum Lupicino, Sacerdote Stridonensi, quem acriter sugillat Epist. uII. dignum uocans patella operculum, uidelicet, ut cecus cecos duceret in foueam, talisque esset rector, quales illi qui regerentur. Sunt etiam qui eum notari putent sub nomine Ibere excetre, a qua sese queritur precedenti Epistola S. Pater sinistro ore dilaniatum. Sed et Castorine matertere inimicitias incurrit, quas postea lenire humanissimis litteris conatus est.

II. Alia tunc eiusmodi diaboli arte, ut ipse innuit, gigni potuere dissidia, quibus cum equo animo sustinendis par non esset, derepente patrie, parentibus, cognatis, amicisque uale dicere, atque in Orientem transire constituit, ut longius ab inimicorum odiis, regionem solitarii proposito, tum locorum sanctitate, cum habitantium Monachorum uicinia magis opportunam inueniret. Hoc nos iter ad an. 372 referimus, nec falli rationibus subducendis uidemur nobis. Sed quia impedita res est, multaque Hieronymiane uite momenta ex ea temporis notatione pendent, propriis ipsa est argumentis munienda. Et citius quidem illud referre, tota rerum, quas hactenus edisseruimus, series uetat. Ut serius autem putemus, multo magis uetat illud quod ex Ruffini peregrinatione argumentum desumitur. Ante eum enim uie se dedisse Hieronymum, palam est omnibus, atque ipse luculentissimus testis est sepius laudato loco Epist. III. Postquam me a tuo latere subitus turbo conuulsit, etc. Hoc autem ipso anno 373, puta post aliquot a Hieronymo menses, Ruffinum Aquileiense monasterium deseruisse, ut in Aegyptum cum Sancta Melanio transmittere, compertum ex eiusmet uerbis, quibus ad Anastasium Pontificem scribens anno 400 uel insequenti, se ait, post triginta fere annos parentibus redditum. Fere, inquit, ut non solidos triginta dicere eum putes, sed potius ab ea formula et rotundo numero intelligas satis esse, si uigesimus nonus uix demum incepisset. Porro totidem a 372 ad 401 numerantur. Nec sane locus est isto ad Hieronymiani eque atque Ruffiniani itineris tempus probe constituendum luculentior. Nihilosecius erunt fortasse qui ex eodem conclusum ibunt, in annum sequentem, siue 373, debere iter differri, et quos memorat Ruffinus annos triginta, ex quo parentum consuetudine  caruisset, non ab eo tempore, quo in Aegyptum nauigauit, sed triennio ferme antea, ab eo quo Toram natale oppidum deseruit, et Aquileie sese recepit, supputari uelint. Quod etsi a ueri specie abhorreat , sunt tamen alia in eam rem, siue pro anno 373 que nobis uidemus opponi posse, et quibus nostrarum sit partium satisfecisse. Primo Euagrius, cuius adeo frequens in Hieronymi litteris mentio est, eidem fuisse itineris socius uidetur. Is autem, qui cum S. Eusebio uercellensi ex Oriente in Occidentem uenerat, ut grauissimis Ecclesiarum negotiis suppetias ferret, post damnatum sua cumprimis opera Auxentium, nonnisi anno 373 in Orientem creditur remigrasse. Certe antequam Antiochiam perueniret, transiens per Cappadociam, quedam cum S. Basilio contulit, que ab hoc in Epist. uIII. scripta post Autumnum dicti anni 373 referuntur. Qui igitur Euagrium comitatus uidetur Hieronymus, non ante eum annum uie se dediderit. Deinde nec ipse citius iter arripuerit Ruffinus, quem hoc ipso anno 373 ante S. Athanasii obitum Alexandrie fuisse, compertum atque indubium est. Idem Hieronymiana ad eum Epistola tertia declarat, que cum data sit, ut suo loco pluribus ostendemus, estate anni 374, tunc primum tamen acceptum de illius in Aegyptum aduentu nuntium, inopinati sibi gaudii caussam exstitisse significat. Nec sane uidetur uerosimile, si biennio ante in eas regiones Ruffinus transmiserat, tam sero fuisse ad amicum Hieronymum perlatum id nuntii.

His ut satisfaciamus, primo Euagrium dicimus, inter primos quidem fuisse Hieronymi amicos, minime uero itineris eius socium. Certe nichil est ex omni rerum Hieronymianarum historia, quo ad id credendum adducamur. Que adeo multa de eius laudibus predicat S. Pater, nonnisi familiaris eius consuetudinis, maxime cum Antiochie pariter essent, testimonia sunt, ne illo quidem excepto loco Epistole III. dudum laudate, ubi Innocentium, sue utique comitem peregrinationis, cum illo comparat, tanquam oculum cum oculo, atque isto inopinata morte subtracto, Nunc, inquit, uno et toto mihi lumine Euagrio nostro fruor. Ut uero etiam demus socium itineris eum fuisse, non certe fuerit, cum primum Aquileia Hieronymus soluit: sed forte illi prouincias iamdudum uarias circumeunti, Cappadocie occurrit, ac reliquum itineris Syriam uersus cum eo perfecit. Alterum quod opponitur ex Ruffini discessu argumentum, leuiore negotio expedimus; neque enim ille recta in Aegyptum contendit, sed Ierosolymam primo inuisit, et loca Sancta, quibus ea qua par est religione perlustrandis, maxime uero tanto terrarum, ac maris emetiendo spatio, haud certe nimium uideri debet temporis interuallum, quod ab anni 372, ut par credere est postremis mensibus, ad subsequentis  373 Martium, aut Aprilem intercedit: quo tempore antequam Athanasius diem obiret, Alexandrie fuit. Falsum porro est, nuntium de eius in Aegypto mora solum circa insequentis anni 374 medium Hieronymum accepisse. Facile enim multo antea ab Heliodoro sui itineris socio, qui Ierosolymam perrexerat, audiit, cum Alexandriam regressus est. Confirmauit paulo post, et superiore tamen anno 373 eumdem nuntium Alexandrinus Monachus missus ad Confessores, quos statim ab Athanasii morte in Aegypto exsulare ualens Imperator iussit. Sed his aliisque subinde nuntiis non acquiescebat S. Pater, donec crebre eo commeantium multitudini, idque certioribus testimoniis referenti, tandem anno 374 fidem adhibuit. Testatur hec omnia per partes ipsemet Epistola illa III. ad Ruffinum, ex qua describere hec pauca libet. Prima inopinati gaudii ab Heliodoro fratre mihi est nuntiata felicitas. Non credebam certum, quod certum esse cupiebam, presertim cum et ille ab alio se audisse diceret, et rei nouitas fidem sermonis auferret. Rursum suspensa uota, nutantemque mentem quidam Alexandrinus Monachus, qui ad Aegyptios Confessores, et uoluntate iam Martyres pio plebis iamdudum fuerat transmissus obsequio, manifestus ad credulitatem nuntii auctor impulerat. Fateor et in hoc meam labasse sententiam. Nam cum et patriam tuam ignoraret et nomen, in eo tamen plus uidebatur afferre, quod eadem asserebat, que iam alius indicauerat. Tandem plenum ueritatis pondus erupit, Ruffinum enim Nitrie esse, et ad beatum perrexisse Macarium, crebra commeantium multitudo referebat. Hic uero tota credulitatis frena laxaui, etc. Nihil itaque impediunt, ne anno 372 Hieronymi in Orientem iter assignemus, que maxime obstare uidebantur.



CAPUT uII. I. Iter S. Patris describitur. II. An Ierosolymam tunc adierit? III. Antiochie substitit.

I. Per Illyricum terrestre iter arripuisse Hieronymum nonnulli persuasum habent, atque Thraciam, Pontum, Bithyniam, Galatiam, Cappadociam, ac tandem Syriam circuisse. Nobis hec minime uerosimilis sententia uidetur: quin ipse etiam uidetur S. Pater satis aperte indicare se, statim ab Aquilciensi littore mare ingressum, naui in Thraciam appulisse, et primo quidem estum maris passum. Demus eiusmet uerba, que rem totam mirifice explicant ex toties laudata Epistola III. ad Ruffinum. Postquam me, inquit, a tuo latere subitus turbo conuulsit: postquam glutino caritatis herentem impia distraxit auulsio,

Tunc mihi ceruleus supra caput adstitit imber,
. . . tunc maria undique et undique Celum.
Tandem in incerto peregrinationis erranti, cum me Thracia, Pontus, atque Bithynia, totumque Galatie, et Cappadocie iter, et feruido Cilicum terra fregisset estu, Syria mihi uelut fidissimus naufrago portus occurrit.  Alibi etiam regionum preter istas, atque urbium per quas transierit, mentionem facit, ut in Zacarie cap. XII. ubi Athenis se prodit fuisse; In arce, inquiens, Atheniensium, iuxta simulacrum Minerue, uidi Spheram encam grauissimi ponderis, quam ego pro imbecillitate corpusculi mouere uix potui, etc. Et in Proemio secundi libri Commentariorum ad Galatas, Scit, inquit, mecum qui uidit Anchyram metropolim Galatie ciuitatem, quot nunc usque schismatibus dilacerata sit, quot dogmatum uarietatibus constuprata. Alia id genus alibi rimatus est. Et Tarsi in Cilicia aliquandiu eum mansisse, colligere est ex Epist. CXXI. ad Algacium Quest. II. ubi Cilicum lingue proprietates, quibus Paulus Apostolus in Epistolis suis usus sit, optime se prodit nouisse. Ita et Theodosium, qui creditur monasterium constituisse apud Rhossum in Cilicia ad maris oram, conuenisse, eiusque ut et ceterorum sub eo Anachoretarum mores fuisse perscrutatum, ac similis uite amore incensum, ex II. Epistola, que ad eum data est, liquet. Nimirum quecumque insigniora uiderentur, oculis usurpare uoluit, maxime Monachorum cetus celebriores, quorum presertim instituta noscendi atque imitandi caussa, peregrinabatur. uie comites perpetuos habebat, preter Innocentium, atque Heliodorum, quos supra memorauimus, Niceam quoque Hypodiaconum Aquileie, et Hylam, Sancte Melanii famulum, qui puritate morum maculam seruitutis abluerat . Bonosus, quo cum ab infantia educatus, et honestis seculi artibus eruditus fuit, quique eum fuerat in Galliarum peregrinatione comitatus, solitudinem iam petierat in insula quadam, Dalmatie ut uidetur, pelago circumsonante, naufraga, et in qua nichil non terrori esset.

II. Num Ierosolymam hoc primo in Orientem itinere adierit, disputatum inter eruditos. Atque ipse quidem S. Pater Epistola XXII. ad Eustochium scribens, se testatur eo consilio a suis discessisse, ut Ierosolymam militaturus pergeret. In Epistola quoque XLu. ad Asellam, cum Rome esset, orare eam iubet, ut de Babylone Ierosolymam regredi aliquando sibi liceat: quibus uerbis se fuisse pridem Ierosolime, indicio est. Item in Prefatione ad Didymi de Spiritu Sancto librum, quem Latine de Greco uertit, se ait, de Babylone, id est Roma, uelut postliminio Ierosolymam esse reuersum, et post Romuli Casam, et luderum Lupercalia, diuersorium Marie, et Saluatoris speluncam expexisse. Accedit, Baronium, uictorium, atque alios magni nominis uiros in ea esse sententia, ut bis Ierosolymam uenisse eum uelint: et semel quidem hac prima in Orientem peregrinatione, antequam Calcidis eremum ingrederetur: de altero enim aduentu, cum scilicet Roma post Damasi mortem discessit, nemo est qui dubitet. uerum quidquid aliis uideatur, eum somel modo, neque hoc quidem itinere, de quo agimus, sed altero diu post in Orientem instituto, Ierosolymam perrexisse, luculentiora eiusmet S. Auctoris testimonia persuadent. Enimuero si eo tunc accessisset, qui fieri potuit, ut exantlantis  iam peregrinationis eius incommodis, Antiochie degens, atque hinc scribens sepius laudatam ad Ruffinum Epistolam, inter multa, que de suis itineribus eidem per partes narrat, hoc unum quod erat ceteris prestantius omnibus, preteriret. Sanctam ciuitatem, in qua dudum fuisse amicum suum intellexerat, ne arrepta hinc quidem occasione nominaret! Pretermisit, quia nondum inuiserat. Et sane lib. III. contra eumdem Ruffinum de secunda in Orientis partibus peregrinatione sua loquens, ita se Loca Sancta inuisisse profitetur, ac si antea solum de illis fando aliquid audierit, uiderit autem nichil. Intraui, inquit, Ierosolymam, uidi multa miracula, et que prius ad me fama pertulerat, oculorum iudicio comprobaui. Non est, si quid uideo, quod huic argumento reponi possit. Adductis autem superius in contrariam partem facilis responsio est. Et primo quidem, eo reuera consilio atque animo S. Doctorem in Orientem migrasse, ut Ierosolymam inuiseret, sed aliis postmodum de caussis in Syriam deductum, atque Antiochiam, propositum mutasse, aut in aliud tempus distulisse. Innuit hoc idem ipse, cum iam Calcidis eremum ingressus, ex eaque scribens Epistolam u. ad Florentium, prodit, lectis eiusdem litteris, sibi reaccensum fuisse animum Ierosolymam proficiscendi. Ex eo certe nulla caussa est, cor in illa ad Eustochium Epistola quidquam immutemus, ut uisum est Tillemontio, qui censuit pro Ierosolymam legendum ibi Antiochiam aut Orientem esse. Reliqua duo loca mouent nos multo minus ac fere nichil. Cum enim exploratum sit, eum ibi Romam uocare Babylonem, res ipsa iubet, ut, quam illi opponit, Ierosolymam codem sensu accipiamus pro solitudinis et quietis loco, ut se iterum significet, a tumultibus urbium et seculi ad solitariam uitam transisse. Adeo neque eorum opinioni assentimur, qui negant hoc quidem tempore antequam in Calcide se reciperet S. Pater, Ierosolymam concessisse: concessisse autem, idque primo, uolunt, postquam e Calcidis eremo exiuit, circa annum 378, antequam Romam reuerteretur. Enimuero probant que hactenus disputata sunt, eum nonnisi multo post illo se transtulisse, cum Roma iterum discessit post mortem Damasi, reliquum uite in Locis Sanctis et Bethleemi specu transacturus.

III. Tunc itaque non uidetur ulterius quam Antiochiam usque profectus: qua in urbe apud Euagrium, cui erat cumprimis carus, aliquandiu subsistere, ut mox dicemus, coactus est cum aliis de caussis, tum quod non amplius sufficerent sibi attenuati tam longo itinere corporis uires, et egra ualetudine uti iam cepisset. Ceterum nichil nobis ex omni peregrinatione illa tam mirum est, quam quod, cum posset equo animo, quemadmodum de se ipse testatur, carere patria, domo, parentibus, sorore, cognatis, consuetudine lautioris cibi , aliisque omnibus uite commodis, unam Bibliothecam, lectissimis libris instructam, quam sibi summo labore atque impendio Rome confecerat, secum tulit, quod ea omnino carere  non poterat. Tantus in eo erat litterarum, atque eruditionis amor.



CAPUT uIII. I. Antiochie hospitatur, ubi de ineunda solitudine secum agit. II. Scribit ea super re ad amicos Epistolas. III. Apollinarium Laodicenum audit, ab eiusque heresi cauet. Iu. Maronie diuersatus historiam de Malcho monacho ab eiusdem ore excipit.

I. Ad finem uergebat annus trecentesimus septuagesimus tertius, si rationes recte instituimus, cum Antiochiam uenit Hieronymus, qui etiam ultra subsequentis anni medium ibi apud Euagrium hospitatus est. More caussam fuisse cumprimis innuimus aduersam, in quam inciderat, ualetudinem; ait enim de se ipse, quod semper infirmus Euagrio amico ad laborem cumulus accessisset, fuisset uero, quidquid morborum esse poterat expertus. Accessere his alie cum duriore fortuna conflictationes; de quatuor enim peregrinationis sue sociis, Innocentium atquc Hylam subita unum post alium mors rapuit; illum repentinus febrium ardor abstraxit; hic nedum obductam illius morte, morte sua rescidit cicatricem. Heliodorus, cumque eo fortasse etiam Niceas, Ierosolymam iamdudum iuerant; nec breui inde reuersi Antiochiam, Hieronymo suo diutius adfuerunt, sed in patriam regressum hic una, ille alia de caussa, meditabantur. Et sane ius equum Heliodorus obtendebat, qui de cognati morte inopinato nuntio admonitus, ueluti sororis uidue, ac nepotis ex ea paruuli, Nepotiani nomine, rebus domesticis prospecturus, patriam repetere cogeretur. Nec tamen arripiende solitudinis propositum prorsus abiiciebat, quin potius abs Hieronymo postulabat, ut posteaquam ad deserta migrasset, inuitatoria ad se scripta trasmitteret: id quod factum paulo post, dicemus suo loco.

II. Interim cum in dies magis, magisque S. Pater solitudinis adeunde studio flagraret, nichilque aliud animo secum uersaret, scripsit ea de re ad Theodosium, eum quem paulo superius diximus, et memorat Theodoretus de uitis Patrum cap. X. Prepositum Monasterii apud Rhossum in Cilicia, et quem, per eam ipse prouinciam transiens, paulo ante inuisisse indicat. Unde colligas, errare eos qui Theodosium hunc alium putant, qui Calcidis desertum incoleret; nondum enim cum hec scriberet, Hieronymus eo accesserat. Orat autem illum, ac ceteros cum illo Anachoretas, a Deo impetrent, ut suum hocce propositum Deo perfectius seruiendi exsequi demum uelit ac possit. Secundum in nostra Recensione locum Epistola illa obtinet. Duas autem alias per idem tempus quo substitit Antiochie, scripsit, alteram ad Ruffinum, ad Florentinum alteram, que et sese in Editione eadem nostra sub numeris tertio et quarto consequuntur. Quid contineant, quibusque de caussis huc eas referamus, replicare, instituti nostri non uidetur, maxime cum in Chronologicis ad eas Notis sint istec satis abunde pertractata. Tantum  monemus pro anno 374, cui illas adscribimus, alicubi typothetarum errore notarum anno 373, quod uitium ad decimam quartam usque Epistolam in aliquot exemplaribus durat: nos sedulo emendari cupimus.

III. Ad uite seriem ut redeamus, non ita apud Euagrium moratus continuo est S. Pater, ut numquam Antiochia excederet: quin potius sacrarum studio Literarum incensus, cum, ut alibi de se testatur, haud quaquam ingenii sui uiribus confideret, seque ipse docere uellet, sed a doctis atque illustribus uiris addiscendas putaret, Apollinarium Laodicenum Episcopum  interpretem Scripturarum longe celeberrimum frequenter adiit, inque eius disciplinam se dedit. Rem narrat ipse Epist. ad Pammachium et Oceanum LXXXIu. ubi et se multum illi debere profitetur, quod in Scripturarum doctrina, quam antea uix de limine salutauerat, exoticorum lectioni Auctorum adsuetus, haud sane parum profecerit. Id uero mirum magis, quod addit, nunquam se illius contentiosum super sensu dogma suscepisse: id est, hereticum illud eius placitum de Platonicorum cenosis fontibus deriuatum  nunquam excepit, nec fucum fieri sibi passus est. Ex quo illud etiam confirmatur, quod diximus, per id temporis Laodicenum magistrum abs Hieronymo auditum fuisse: ille enim cum diutius uenenatum dogma dolose dissimulasset, anno demum 376 in apertam heresim erupit. Nec sane ueri speciem ullam habet, fuisse nostrum preceptore usum homine, qui palam scita Ecclesie Platonicis sophismatis deprauaret, fuissetque iam manifesta inustus hereseos nota.

Iu. Sed et alio interdum diuertit per id temporis S. Pater. Maronia, triginta fere millibus Antiochia distans uiculus, post multos dominos uel patronos in Euagrii Presbyteri possessionem uenerat. Huc Hieronymus pro familiaritate, quam cum Euagrio habebat, aliquandiu uenit, ac diuersatus est: antequam certe in eremum secederet, ut pleraque omnia nobis argumento sunt. Erat quidam ibi senex magni nominis Malchus, quem S. Pater inuisit, deque eius ore excipere uoluit ipsius uite historiam, quam postea, ante annum 392, ut suo loco exponemus, ex eius dictorum fide, litteris commendauit.



CAPUT IX. I. In Calcidis eremum se recipit, ac penitentie deuouet. II. Hebraice lingue ad carnem magis edomandam, studio se mancipat. III. Num etiam Grecam tunc edidiscerit? Iu. Per somnium admonitus profanis Scriptoribus nuntium remittit.

I. Demum ad quam omni studio rapiebatur, transiit  Hieronymus solitudinem: quod factum sub huiusce anni 374 finem, uel subsequentis initio, ex his que hactenus disputata sunt, liquet. Ut autem id planius hoc loco, ac propemodum euidenti argumento teneas, rationes ita subducito. Annus agebatur 374, mediamque estatem attigerat, cum accepto de Ruffini aduentu in Palestinam nuntio, dedit S. Pater ad eum Epistolam, quam, ut tutius redderetur, alteri ad Florentium copulauit. Erat uero tunc ipse adhuc Antiochie, siue nondum in eremum secesserat, quod ex utriusque contextu Epistole planum est. Eo autem se nuper receperat, cum responsum a Florentio accepit, quod sibi ait redditum, In ea eremi parte commoranti, que iuxta Syriam Saracenis iungitur: et cum arrepte solitudinis terminis arceretur. Igitur, nisi longius, quam par credere est, temporis spatium his Florentii ad Hieronymum litteris tribuamus, palam fit, hunc sub finem huiusce anni 374, uel, ut summum, initio subsequentis in eremum sese recepisse. Atque hec, ne quid sit de temporis nota dubium.

Ipsam solitudinem quod spectat, posita illa erat in Calcide Syrie, hoc est, ubi Syri ab Agarenis barbaris disterminantur, uasto quaquauersus spatio terre, que exusta solis ardoribus, horridum Monachis prestabat habitaculum. Sedebat solus ibi S. adolescens, scorpionum tantum socius et ferarum, qui ob gehenne metum tali se carcere ipse damnauerat. Horrebant sacco membra deformia, et squallida cutis situm Aethiopice carnis obduxerat. Quotidie lacryme, quotidie gemitus: et si quando repugnantem somnus imminens oppressisset, nuda humo ossa uix herentia collidebat. Pallebant ora ieiuniis, et cetera, que tute repetas ex illa, unde hec translata sunt, Epistol. XXII. ad Eustochium. Ad hec sepe sepius ac fere continenter tentabatur ualetudine, et stomacho laborabat. Et uini tamen, olei, aliorumque ciborum, quibus reficiuntur uires, et ad laborem ferendum recreantur homines, abstinentissimus, etiam cum langueret, frigida utebatur aqua, et coctum aliquid accepisse, luxuriam reputabat. uidetur etiam laboribus manuum partem diei aliquam tribuisse, exscribendis scilicet libris: in quam rem, habere se alumnos, qui Antiquarie arti seruiant  Epist. u. ad Florentium prodidit. Ceterum uitam omnem ita orationem inter ac lectionem partiebatur; ut cum multis atque optimis sacre Bibliothece codicibus abundaret, lectio orationem exciperet, oratio lectionem sustentaret.

II. Ad. Scripturarum maxime intelligentiam, diuinarumque rerum peruestigationem animum adiecerat, in eoque se studio quotidianis exercitationibus, supra quam dici queat, diligentissime subigebat. Sed cum operam suam absque Hebraice lingue notitia minus utiliter consumi intelligeret, uellet etiam ad compescendos in dies magis carnis motus, nouo aliquo tormento uti, huic se studio, siue ut uocat ipse, pistrino addixit. Facti historiam narrat ipse Epist. CXXu. ad Rusticum. Dum essem, inquit, iuuenis, et solitudinis  me deserta uallarent, incentiua uitiorum, ardoremque nature ferre non poteram: quem cum crebris ieiuniis frangerem, mens tamen cogitationibus estuabat: ad quam edomandam cuidam Fratri, qui ex Hebreis crediderat, me in disciplinam dedi, ut post Quintiliani acumina, Ciceronis fluuios, grauitatemque Frontonis, et lenitatem Plinii, alphabetum discerem, et stridentia anhelantiaque uerba meditarer. Quid ibi laboris insumpserim, quid sustinuerim difficultatis, quoties desperauerim, quotiesque cessauerim, et contentione discendi, rursus inceperim, testis est conscientia tam mea, qui passus sum, quam eorum, qui mecum duxerunt uitam; et gratias ago Domino, quod de amaro semine litterarum dulces fructus carpo. Atque huc etiam spectare uidetur illud, quod Cap. III. Libri de uiris Illustribus narrat, Hebraicum scilicet, ut ferebatur, Matthei exemplar, cum facta sibi facultas fuisset a Nazarenis, qui in Berea urbe Syrie eo uolumine utebantur, se descripsisse. Processu temporis cum eius studii utilitatem experimento iam didicisset, assidua exercitatione excoluit, aliosque magistros, per quos profecerit, aliis in locis nominat. Quo labore, inquit Epistol. LXXXIu. quo pretio Baraninam nocturnum habui preceptorem! Timebat enim Iudeos, et mihi alterum exhibebat Nicodemum. Hic idem ille uidetur esse, quem et Commentario in caput III. Epistol. ad Galatas suum Hebreum uocat, et ex quo nonnullas sententias recitat: quanquam alii, quos inter Morinus, fuisse illum ex Hebreo Christianum, contendant. Denique et cum Librum Paralipomenon iuxta Septuaginta emendandum ex Hebreo archetypo, et Latine interpretandum suscepit, alium eius lingue magistrum consuluit, ut in Prefatione testatur: De Tyberiade, inquiens, Legis quondam doctorem, qui apud Hebreos admirationi habebatur, assumpsi, et contuli cum eo a uertice, ut aiunt, usque ad extremum unguem. Sed hec alio spectant.

III. Sunt qui eum Grece etiam lingue primum in Calcidis solitudine, contendant dedisse operam. idque ex Ruffini auctoritate inferant, qui illum testatur, antequam conuerteretur, pariter et litteras Grecas, et linguam penitus ignorasse. Sed ut uere, non prurigine actus detrahendi Ruffinus, id scripserit: uoluit conuersionis nomine, non ut uulgo intelligunt, initam ab Hieronymo solitudinem, sed susceptum Baptismum significare: quem sensum totus quoque loci eius contextus prefert. Ex quo illud iterum confirmatur, quod superius suo loco diximus, illum cum Rome liberalibus studiis erudiretur, non autem serius, ut uolunt, Baptismi aquis lotum. Alioquin nichil eum sciuisse penitus Grece, cum in Orientem peregrinaretur, minime adduci possum, ut credam. Ut autem in dies magis magisque calleret eam linguam, consuetudine illa cum Grecis commode posuit obtinere. Et sane cum Tarsi ageret, ita nouerat, ut etiam que essent Cilicum lingue proprietates, quibus in Epistolis suis Paulus usus est, ab reliqua Grecitate internosceret. Ad hec, cum Antiochiam paulo post uenit, Apollinarium, ut diximus, frequenter adiit, atque audiuit, non alia certe quam Greca lingua Scripturas exponentem:  cuius adeo preceptionibus imbui minime potuisset, nisi iam probe linguam intellexisset. Iam itaque hoc quoque ornamentum ad reliquas doctrine sue laudes adiecerat, priusquam Calcidis desertum ingrederetur.

Iu. Sed est utique aliud quod eo loci, ac fere temporis placet referri, simulque studia litterarum spectat. Illud, inquam, uisum aut somnium, quod maxime peruulgatum est, atque ipse pluribus S. Pater Epistola XXII. ad Eustochium narrat. In media ferme Quadragesima  ardentissima febri correptus, ut exhaustis iam membris, ossibus uix hereret, et parum abfuerit, quin ageret reuera animam  subito raptus in spiritu ad tribunal Christi, quod Ciceronis lectioni uacaret, ab eo qui presidebat, grauissime iussus est cedi. Cum inter uerbera ipse eiulans misericordiam imploraret, et qui adstabant, ad Presidentis genua prouoluti precarentur, ut ueniam tribueret adolescentie, et errori locum penitentie commodaret: tanto constrictus articulo, promisit iureiurando, nunquam se imposterum Gentilium litterarum Scriptores lecturum: Domine, inquiens, si unquam habuero codices seculares, si legero, te negaui. Addit ad faciendam rei fidem, in hec se uerba sacramenti dimissum, atque experrectum, liuentes habuisse scapulas, et plagas sensisse post somnum. Ita nempe illa territus est ueri specie, que quanta fuerit, nichil erat nisi somnium. Et uero renuntiasse eum penitus ab eo tempore Profanorum lectioni, nemo sibi persuadeat, qui eiusdem opera, que postmodum elucubrauit, identidem uideat eorum testimoniis atque historiis respersa. Quare ipse etiam, cum hac de causa a Ruffino uiolate religionis reus perageretur, falsissime ridet hominis curiositatem, qui noctium ludibria obseruaret, et que quis dormiens somniasset, illa ab uigilante exigeret . Ad eumdem modum quod emulus idem obiiciebat de Ciceronis Dialogis, quos maiore mercede Fratribus in monte Oliuarum describendos locasset, et de Petis, quos prelegeret pueris, ridet magis quam refellit, ut risu potius quam excusatione dignam criminationem significet. Nihil itaque aliud narratio illa uisionis, aut somnii significat, quam, dimissis ab eo tempore Gentilium Scriptorum monimentis, quibus maxime fuerat eousque delectatus, totum se Sacrarum Scripturarum studio, quarum sibi antea sermo incultus sordebat, deuouisse, ut iam secularis eruditionis minime cupidus, que nichilosecius de illorum scriptis proferebat, quemadmodum respondet ipse Ruffino , ob memoriam eorum proferret, que pridem legerat, omnino autem ea faceret ad ancillarum instar rerum diuinarum expositioni inseruire. Nulli autem commodius, quam huic tempestati posse diximus abdicationem illam ab Ethnicis, transitumque ad Ecclesiasticas litteras adscribi.



CAPUT X. I. Scribit uitam Sancti Pauli Eremite. II. Epistolas quoque ad diuersos. III. Et Exhortatoriam ad Heliodorum.


I. Solitudine uixdum arrepta, nichil proposito suo consentaneum magis Hieronymus existimauit, quam insignioribus eius uite exemplis incitare animum ad imitandum. Fecit itaque initium ab enarranda Sancti Pauli uita, a quo primum eremus habitari cepta est, quique eius instituti iure meritoque auctor longe insignissimus habetur. Et primum quidem locum inter scriptiones suas omnes huic tribuit in suorum Catalogo operum, in quo concinnando rationem temporis habuisse, nichil mihi dubium est: quin etiam anteponit Epistole ad Heliodorum, quam sub initium solitudinis datam liquet, et libello Epistolarum ad uarios, de quo mox dicemus. Adeo compertum hinc est, errare eos, qui illam existimant scriptam aliquanto postquam ex Syrie eremo S. Auctor exisset. Falsa nempe lectione eius loci decepti sunt, quam nos pridem ope codicum prestantissimorum emendauimus, ubi pro uidisse me, et uixit, et sustentabatur, in instanti rescripsimus, uidere, uiuit et sustentatur. Eius meminit S. Pater etiam in Chronico ad annum 19 Constantii, ubi se ait Pauli Thebei exitum breui libello explicasse: nosque iterum mentionem faciemus paulo post, cum Epistolam ad Paulum Concordiensem recensebimus.

II. Interim cum Heliodorus Aquieleiam rediisset, deque Hieronymi rebus, ac sancto proposito certiores amicos fecisset, dedere isti ad eum litteras: et cum primis Chromatius atque Eusebius frater una cum Iouino amico, qui et de illius sorore nonnulla retulere, que tamen ipse aliquanto antea ab Iuliano Diacono Aquileiense resciuerat. He littere Antiochiam perlate, Euagrii diligentia, Hieronymo iam in solitudine degenti transmisse sunt. Is ergo Iuliano primum, qui prior de sorore ad meliorem frugem reuersa scripserat, dedit Epistolam in nostra recensione uI. enixe rogans ut eamdem quibus potest rebus adiuuet, seque de communi in Christo gloria crebris reddat sermonibus letiorem. Tum ad Chromatium, Iouinum, atque Eusebium scribens Epistolam uII. Bonosi, de quo ipsi etiam scripserant, laudes admiscet, itemque sororem suam, que bonos in patria magistros non haberet, illis commendat. His adiecisse uidetur uIII. ad Niceam Hypodiaconum Aquileiensem ueterem sodalem, ac peregrinationis sue comitem, iam in patriam regressum  eumque ut ad se aliquando scribat, exemplo Chromatii, atque Eusebii fratrum, hortatur. Ex quo colligas, hanc post acceptas ab illis literas perscripsisse; perscripsisse autem eadem occasione, qua illis respondit. Eodem tempore dedit et IX. ad Chrysogonum Monachum Aquileiensem, quem similiter ad scribendum ad se excitat: et X. ad Paulum senem Concordie  ad quem interea adornatam abs se recens uitam Sancti Pauli Eremite, quam modo recensuimus, dono mittit. Que subsequuntur tres, ad uirgines Aemonenses, ad Antonium, et ad Castorinam eodem fortasse anno, sed alia tamen occasione, et aliquanto post superiores date uideri possunt. Dederat quippe illis antea plures alias, quibus respondere cum neglexissent, ualde queritur, rursumque his, ut demum rescribant, hortatur. Duas priores quod spectat, notatus primum nobis uetus ille, et qui hactenus inualuit apud Editores, ac uite Hieronymiane Scriptores omnes, cauendus est error. Hermonenses enim uirgines iste, ut et Antonius Monachus Hermonensis scribebantur, et persuasum uulgo erat, eos in Hermon Palestine montem uitam degisse. Ostendimus autem nos luce meridiana clarius, idque etiam optime note codicum auctoritate euicimus, rescribendum Aemonenses, et nequaquam montem Palestine, in qua nondum uersatus fuerat S. Pater, sed urbem dici in Italie finibus non ignobilem, Aemonam, siue Hemonam, antiquis Geographis laudatam, sub Norico Pannonie, et quam incoluit ipse aliquandiu, utpote patrie sue Stridoni, ut uidetur, conterminam. Altera, siue XIII. que est ad Castorinam materteram post annum data est a priore alia, quam ad eam scripserat  ut illud nescio quid quod cum ea habuerat dissidii, componeret, et ad pacem, quam in hac denuo orat, concordiamque inuitaret. uisa adeo est postrema ex his que supersunt, et que Epistolarum ad diuersos libellum, ut ipse uocat Hieronymus in Catalogo, conficiebant.

III. Succedit his sub peculiari recensione ad Heliodorum exhortatoria, que omne tulit pietatis atque eruditionis punctum. uidetur etiam fuisse temporis prerogatiua nonnullis ex modo recensitis Epistolis preferenda: siquidem statim ab arrepta solitudine scriptam se prodit; sed huc eam referre singularis titulus cogit, atque ordo quem in Catalogo obtinet. Abiens ab Hieronymo Heliodorus, ut paulo superius innuimus, spem illi reliquerat fore, ut postquam rebus domesticis in patria consuluisset, in solitudinem, in qua tunc detineri propositi socius non potuit, pedem referret. Quin etiam ipsum rogauerat, ut cum eremum penetrasset, ea super re hortatoriam ad se Epistolam scriberet. Hanc itaque S. Pater Calcidis deserta uixdum ingressus, eloquentissimam adhortationem, quemadmodum discedenti promiserat, ad eum misit: in qua uite cremitice beatitudinem predicans, nichil sibi in eo argumento, uel ex Rhetorica arte, uel ex pietatis cultu, diuinisque Litteris reliquum fecit. Tanti profecto facta est, cum Aquileiam atque in publicam lucem uenit, ut certatim ab omnibus eius exempla describerentur, fuerint etiam Rome, qui eam memoriter didicerint. Eius nec semel alibi mentionem S. ipse Auctor facit. Heliodorus autem, cum eam accepit, etsi nondum in Clero mereret, ad eum tamen uite ordinem uocatus, ut in Syriam rediret, impetrare ab se ipso non potuit: sed Ecclesie ministerio deuotus, sacrisque postmodum initiatus,  ad Altinensis etiam Episcopi dignitatem per Christianarum, maximeque insignium uirtutum gradus processit.



CAPUT XI. I.Antiochena Ecclesia trium simul Episcoporum factionibus agitatur. II. Quarum unaqueque Hieronymum ad se rapere contendit. III. Ex his Meletiani trium ab illo hypostaseon professionem expostulant. Iu. Scribit ille ad Damasum semel, atque iterum ea de re. u. Prioris Epistole tempus asseritur et uindicatur. uI. Factiosorum arrogantie cedere compulsus S. adolescens, de eremo deserenda cogitat. uII. Scribit ad Marcum.

I. Ea mente Hieronymus sese in ea Syrte eremo abdiderat, ut longe positus a seculi insidiis, contractas per etatis incogitantiam sordes imbre lacrymarum uiteque asperitate detergeret. uerum, ut ipse de se testatur , ita eum incessabilis inimicus post tergum sequutus est, ut maiora in solitudine bella iam pateretur, totque factionibus Antiochene Ecclesie, sub cuius ditione erat, agitatus, satius duceret inter feras habitare, quam cum talibus Christianis. Facti historia, ut probe intelligatur, paulo est altius repetenda. Meletius Arianorum opera, sed non sine Catholicorum magna ex parte consensu, e Sebastena sede Antiochenam translatus, cum in primo quem habuit in ista Ecclesia sermone ad populum, aduersus Arianorum dogma disputasset, reiectus ab hereticis est, qui Euzoium in eius locum sibi Episcopum suffecerunt. Sed et Catholice partis homines cum illum scirent olim cum Arianis communicasse, et Arianorum presertim fauore electum, ab eius se communione separarunt: maxime Eustathiani, siue nobiliorum cetus Catholicorum, qui nullis post Eustathium ad Meletium usque, Arianis Antiochie Episcopis adhesere. Huic malo, ut mederetur, Lucifer Caralitanus, magni tunc nominis, atque auctoritatis Episcopus, nouum anno 372 Antiochie antistitem creauit Paulinum, bono utique consilio, ut schisma sustolleret, sed quod minime e sententia successit. Tunc enim preter Arianorum factionem in duas ueluti partes scissa est uniuersa Ecclesia. Oriens ad Meletii communionem se recepit, maxime post Alexandrinam Synodum, que repudiatis quidem Ariane hereseos auctoribus ac primipilis, alios statuit in Catholica communione suscipiendos, qui uel cum Arianis pridem communicassent, uel promoti eorum opera ad Ecclesiasticos gradus fuissent. Occidens atque Aegyptus Paulini partes secuti sunt. Sed non hac fine stetit malum. Apollinarius enim Laodicenus hanc nactus dissidii occasionem, heresi quam iamdiu occultauerat, in apertum proferende opportunam, anno 376 alium submisit Antiochene Ecclesie Episcopum, uitalem quemdam, auditorem suum, qui tradita sibi malesana dogmata Cathedre auctoritate sustineret.

II. Erant itaque quatuor uno tempore eiusdem Ecclesie Episcopi, quorum precipue tres, Meletius,  uitalis, et Paulinus Hieronymum  ad se quisque rapere festinabant, suas scilicet quisque partes et communionem eum sequi intendebant. Ipse de illorum recta fide anceps, Si quis, respondebat, Cathedre Petri iungitur, meus est, Catholicum nempe eum haberi unice existimabat, qui cum Petri successore communicaret, atque illi petre inniteretur, super quam Ecclesia est edificata. Quod ut de Paulini communione satis sciret: cum reponerent tamen aliarum quoque partium assecle, se nichil a Romano Pontifice dissentire  dubius iterum agebatur. Et possem, inquiebat, credere si hoc unus assereret. Nunc aut duo mentiuntur, aut omnes. Et uero totus in hoc ferme controuersie cardo uertebatur, cum sibi omnes Damasi communionem arrogarent, quis iure meritoque de tribus id faceret. In eam rem missus est etiam a Gratiano Antiochiam Sapores magister militum, qui partes de prerogatiua illa contendentes audiret, quemadmodum ex Theodoreto discimus. Intereadum S. Pater nemini ex illis adherebat, nullumque, ut ipse ait, primum, nisi Christum sequens, uni Damaso, id est, Cathedre Petri animo consociabatur. Atque inde etiam Sanctum Domini, siue Eucaristiam, nisi tot interiacentium maris terreque spatiis prohiberetur, expetere uoluisset. Interim solos iis in locis certissimos Damasi collegas Aegyptios Confessores sequebatur, nequaquam passus alterutra factiosorum communione se pollui.

III. Sed Meletiani pre ceteris, illum ut in sua raperent, nisi suum inter eos nomen profiteretur, heresis suspicione ac nota perterrebant, quotidie etiam de fide postulabant. Index ad eam rem, siue potius offendiculum erat nomen Hypostasis, quod Greci cum ad personam significandam acciperent, tres in Trinitate hypostases dicere non uerebantur. Latini autem substantiam eo uocabulo intelligentes, tres proferre in Trinitate, ore atque animo refugiebant. Et sanctus tamen Athanasius siue unam siue tres catholico eque sensu dici posse definiuerat in Alexandrina Synodo anni 372, quandoquidem qui unam adstruerent, substantiam intelligerent: qui uero tres, personas eo nomine significarent. uerum insanabile quoddam contentionis cacethes ita mentes eruditorum quoque Presulum peruaserat, ut quod res erat, intueri non sineret. Nodum in scirpo querebant, ipsumque uocabulum pro utentium conceptu in hereseos calumniam torquebant. Meletiani trium hypostaseon defensores, quia cum Arianis aliquando communione coniuncti fuerant, hereticum animum necdum penitus exuisse culpabantur: atque hi uicissim unius assertores Paulini asseclas criminabantur, perinde atque Marcello, ac Sabellio fauerent. In eamdem itaque suspicionem uenit Hieronymus, de qua multis in Epistola ad Marcum queritur: Hereticus, inquit, uocor, homousian predicans Trinitatem: Sabelliane impietatis arguor, tres subsistentes ueras integras perfectasque personas indefessa uoce pronuntians.  Et in prima ad Damasum, Trium hypostaseon ab Arianorum prole Campensibus, nouellum a me homine Romano nomen exigitur . . . . . . Interrogamus quid tres hypostases arbitrentur posse intelligi: tres personas subsistentes, aiunt. Respondemus, nos ita credere: non sufficit sensus, ipsum nomen efflagitant, quia nescio quid ueneni in syllabis latet . . . . . . et quia uocabula non edicimus, heretici iudicamur. Quippe sine illa trium hypostaseon explicatione, ut uocabula profiteretur, nunquam S. adolescens adduci potuit, quod in ea esset sententia, hypostasim proprie substantiam significare, tresque absolute in Deo hypostases dici, citra sacrilegium omnino non posse. Tota, inquit, secularium litterarum schola nichil aliud hypostasim, nisi Usiam nouit: et quisquam, rogo, ore sacrilego tres substantias predicabit?

Iu. Confugit ergo S. Pater tantis undequaque angustiis constrictus ad Romanam Ecclesiam, cuius antequam oraculum consuleret, sustinendum sibi esse ab omni assensu existimabat. Scripsit, inquam, ad Damasum Epistolam in nostra recensione Xu. multis eum precibus obtestans, ut quidnam credendum sibi esset, et cui apud Antiochiam e tribus illis Episcopis communicandum, decerneret. Cuius Epistole cum diu multumque responsum frustra expectasset, heretici autem eo magis diuexare illum in dies pergerent, datis iterum ad eumdem Pontificem litteris, enixius id ipsum quod antea de communione sua rogat. Et prioris quidem Epistole si uera genuinaque lectio illa esset, ab Arianorum Presule et et Campensibus, quam editi quidam libri, doctique uiri nonnulli preferunt, cum non alius sit ex Hieronymi sententia Presul Arianorum, quam Meletius  nichil iam dubium esset, quin ad eumdem illum annum, aut insequentem gesta referrentur. Sed nobis potior alia germanaque uisa est, ab Arianorum prole Campensibus, quam plerique exhibent melioris note mss. libri cum nobis, tum a Benedictino editore inspecti. Congruit quoque nominis significatio, neque enim Campenses alia de causa par credere est appellatos, quam quod in Campis sacros cetus agerent: quemadmodum cum aliis, tum ipsi Hieronymo sub finem Dialogi contra Luciferianos uocati sunt etiam Donatiste apud Romam, qui cum uetarentur in Urbe consistere, ad sacra peragenda in agris conueniebant. Eodem intellectu Meletii asseclas denotauit, et prolem quidem Arianorum dixit, quod Episcopum, quem Ariani presertim elegerant, patrem haberent: Campenses autem, quod ab Urbis Ecclesiis exturbati, quandiu ille exsulabat, in agris se cogerent, ibique sacris operarentur. Nondum igitur Meletius fuerat per Gratiani decretum Antiochene Cathedre restitutus; tunc enim ille, eiusque communionis socii urbis Ecclesias post liminio receperunt, neque amplius poterant Campensium uocabulo traduci. Elucet hec eadem notatio temporis, que Gratiani legem anni 378 nonnichil antecedat,  ex eo loco, ubi se ait S. Pater, intereadum Aegyptios Confessores, Damasi collegas sequi. Hi scilicet iidem illi Confessores sunt, quos Epistol. quoque tertia ad Ruffinum laudatos diximus, Aegypti Episcopi, atque sacerdotii gradu College Damasi, quos ualens Imperator in Cesaream Palestine exsulare iusserat. Itaque si ab istis Sanctum Domini sumebat, haud certe longe ipse aberat, atque adeo illi adhuc in exsilio agebant. Nam si per Gratiani ueniam in Aegyptum iam rediissent, non eos modo Confessores Episcopos, sed uniuersos Aegyptios Catholicos, et cumprimis Alexandrinum ipsum Episcopum Petrum se interim sequi affirmasset. Porro illi redierunt ad suos eadem illa anni 378, Gratiani lege, qua Meletius Antiochene Ecclesie restitutus est. Igitur in precedentem proxime annum 377 inciderunt concertationes de hypostasi, et que tantopere Hieronymum turbe exagitarunt. In illud propterea tempus coniicienda est prior eius Epistola ad Damasum, neque enim eam altius euehere, precedentia gesta, totusque uite Hieronymiane ordo permittit. Ne autem serius differatur, prohibet illud de Meletii adhuc in exsilio agente, ex quo hactenus argumentati sumus, indicium. Sed utique altera, siue XIII ad eumdem Damasum uidetur in sequentem an. 378 protrahenda. Et certe quidem tandiu post primam scripta est, quandiu ille responsionem Romani Pontificis satis patienter et plusquam una uice prestolatus uideri possit. Quin etiam uidetur nobis post ipsum Gratiani decretum scripta, siue postquam Saporis Magistri militum iudicio Meletiani Ecclesias recepissent, si recte uerborum illorum sensum assequimur: Hic presidiis fulta mundi Ariana rabies fremit. Neque enim aliam, quam que sibi maxime molesta erat, partem eo nomine S. Pater denotauit: eaque de tribus que Ecclesiam scindebant, una Meletianorum erat, que trium hypostaseon professionem importune adeo ab ipso exigebat. Ariana autem eo sensu dictitatur, ut supra exposuimus, quod Meletius Arianorum presertim opera Cathedram Antiochenam conscenderit.

u. Doctus uero Pater Constantius, qui in sua Epistolarum Romanorum Pontificum editione, has quoque Hieronymi duas recudit, utramque contendit serius adhuc multo, siue ad annum usque 381 differendam. Palmare argumentum  ex eo sumit, quod uitalem, post ualentis denique obitum, id est, post annum 378 creatum Antiochie Episcopum, uideatur libellus Synodicus, apud Labbeum tom. 2. editus persuadere. Sed ut nolimus eius nunc Libri auctoritatem imminui, non est tamen illa tanti, que preferri ullo modo possit Epistole Petri Alexandrini, apud Facundum Germanensem scripte Episcopis, Presbyteris, atque Diaconis, pro uera fide in exsilio constitutis, ipso uidelicet an. 378, cum nempe ualens adhuc in uiuis ageret. Ibi autem Petrus de Timotheo loquens, quem Apollinarius Alexandrie Episcopum subrogauerat: uoluit etiam me, inquit, anathematizare, et Basilium Cesaree, et Paulinum, et Epiphanium, et  Diodorum Episcopos, et cum uitale communicare. Erat hic igitur uitalis iamdudum Episcopus ab Apollinario constitutus. Idem confirmat S. Ephrem, qui teste Hieronymo, libro de uiris Illustribus, diem obiit sub ualente, ubi hereticos uitalianos in testamento suo nominat, id est, Apollinaristas, quorum doctrine uitalis iam Episcopus nomen, ob dignitatis locum, commodabat. Denique S. Epiphanius cum tertium decimum ualentis annum, qui uulgari 376 respondet, signasset in Panario heresi sexagesima sexta, subsequenti sexagesima septima, que est Apollinaristarum, atque ad eumdemmet annum, aut insequentem ad summum pertinet, uitalem inter eos Episcopum memorat. Non licet itaque eius ordinationem post obitum ualentis differre, nichilque est, quod ex Auctore Synodici, non usque adeo probate fidei homine, doctus Constantius argumentatur: quin potius uulgaris tenenda sententia est, que ad annum circiter 376 ordinationem illius refert, et cum serie Epistolarum S. Basilii, itemque rerum, que in iis narrantur, apprime quadrat.

uI. Neque porro quidquam est uerosimilius, atque historie Hieronymiane consonum magis, quam quod dicebamus, eum ab anno 377 uexari factiosorum turbis, atque expostulationibus cepisse, nec deinde licuisse illi totum biennium et quod excurrit, per ipsos quieto esse. Hi enim nullo non die urgere, infestare, atque exposcere fidem, ut uere his molestiis uelle S. adolescentem de eremo propellere uiderentur. Quotidie, inquit, exposcor fidem, quasi sine fide renatus sim. Confiteor, ut uolunt, non placet. Subscribo, non credunt. Unum tantum placet, ut hinc recedam. Atque eo demum coactus reuera est: Iam, inquit, iam cedo: abruperunt a me partem anime mee, carissimos fratres, ecce discedere cupiunt, imo discedunt. Ego ipse, nisi me et corporis imbecillitas, et hyemis retineret asperitas iam modo fugerem. uerumtamen dum uernum tempus adueniat, obsecro ut paucis mihi mensibus eremi concedatur hospitium, aut si hoc tardum uidetur, abscedo. Hec ille, priusquam abiret, scribenda duxit ad Marcum Presbyterum Theledensem Epistola in nostra recensione XuII. qua non tam illi postulanti de fidei sue professione, respondit, quam de factiosorum molestiis iniquissimis conquestus est. Acceperat uero iam, cum hec scriberet, a Damasi literis, quod tantopere expetebat, quo cum sibi esset Antiochie communicandum; ait enim, hereticum me cum Occidente, hereticum cum Aegypto, hoc est cum Damaso, Petroque condemnent. Preterea hyemis quam caussatur, asperitas uergentis ad finem anni eius 378 apertissima nota est; nisi etiam putare malis subsequentis 379 primordia designari. Profecto non erat illa prima anni 378 tempestas, ut nonnemo sibi persuasit: hoc enim ipso anno alteram ad Damasum Epistolam, ut declaratum est, Hieronymus dederat, cuius responsum in ista ad Marcum iam accepisse se indicat. Quod si etiam demus scriptam precedenti, siue eodemmet anno quo et prima: gestorum tamen series, et quod a priore ad istam, rursumque ab ista  ad Pontificis Romani responsum intercedit temporis interuallum, putare omnino non sinit, ut que in hac ad Marcum hyems denotatur, eiusdem exeuntis anni, uel insequentis 378 ineuntis fuerit. Sin autem serius siue post annum 381 hec contigisse pertenderis, iisdem facile argumentis dedoceberis, quibus P. Constantii sententia modo a nobis obtrita est. Igitur anni 379 hyems illa erat, ad cuius usque anni uernum tempus in eremo S. Pater uidetur constitisse, cum iis quas dicebamus erumnis conflictatus.

uII. Ad Marcum ipsum quod pertinet, notatum iampridem nobis, eum in antiquis mss. libris Presbyterum, siue Episcopum Calcide, appellari, pro quo editi ueteres alii Celedensem dicunt. uisum propterea multo uerosimillimum rescribi iuxta alios codices Teledensem, a Teledan oppido in Calcidis regione, a quo non longe abfuisse Monasterium S. Eusebii, ex Theodoreto in uitis Patrum cap. Iu. discimus, et ad cuius loci Presbyterum Marcum facile pertinebat, de Calcidensium fide cognoscere. Sub Epistole finem, quod se ait Hieronymus, S. Cyrillo dedisse conscriptam fidem, cum iamdiu olim interciderit, quidquid illud scriptionis fuerit, prebuit tamen ansam impostori, ut opusculum hoc titulo, Explanatio fidei ad Cyrillum, sub Sancti Doctoris nomine mentiretur, quod nos in ultimum hunc Tomum falso inscriptorum operum reiecimus. Sed et coniecture, que minime probatur nobis locum fecere uerba illa: coniecture inquam doctorum hominum, qui S. Cyrillum Ierosolymitanum ibi innui putant, in eamque rem conuenire aiunt, quod ille per id temporis ab Episcopali sede pulsus, per Syrie deserta oberraret. uerum cum aliis ex locis uideatur eius Patris nomini Hieronymus ferme infensus, cuius ordinationem in Chronico paulo post lucubrato acribus uerbis sugillat, atque impietatis notat: minime est uerosimile, ut suam illi fidei professionem concrederet, et Sanctum appellaret. Sed hec hactenus.



CAPUT XII. I. Eremo decedit et Antiochiam remigrat. II. Scribit Dialogum Luciferiani et Orthodoxi. III. Presbyter a Paulino ordinatur. Iu. Tempus eius ordinationis asseritur.

I. Meletianis nullum molestiis finem facientibus, par credere est, Hieronymum statim atque per anni tempestatem licuit, uere scilicet, ut promiserat, accedente, ex eremo excessisse, in qua contra ingenii sui, atque loci naturam quieto sibi esse non licuerat. Annus trahebatur Christi 379, ut ex his que superiori capite edisseruimus, compertum est: Qui cum etatis illius trigesimo fere tertio, ab inita Calcidis solitudine quarto, aut quinto ad summum, concurrebat. Erat uero illi adeo infixus alte animo solitudinis eius amor, totque cum licuit, in ea spiritus dulcedines expertus fuerat, ut quod abire coactus esset, pene merore conficeretur, et sepius eum discessisse inde penituerit. Ego quidem, inquit ad Pammachium scribens, Rome non eram, et tunc me tenebat Eremus, atque utinam pertenuisset. Egressus autem, seu uerius  persecutionibus hereticorum inde eiectus, Antiochiam repetiit, et apud Euagrium facile diuertit, qui ei, ut ante consueuerat, omnibus rebus large commodabat. Ibi cum Paulino episcopo, Occidentalium exemplum sequutus, maxime autem edoctus Damasi responso, credi potest, si quid unquam proxime ad uerum, communicasse: non ita tamen, ut se partium contentionibus immisceret, sed potius oblata quietis facultate, et beneficentissimi amici liberalitate ad studiorum, quibus intentus continuo erat, commodum uteretur.

II. Fuerat, ut diximus suo loco, Paulinus episcopus a Lucifero Caralitano, in Antiochena Ecclesia aduiuenti Meletio subrogatus, bono quidem consilio, sed quod minime e sententia successit. Hieronymus autem, tametsi Paulino Luciferi alumno adhereret, eorum tamen, qui ab illo denominabantur, sectam Luciferianorum auersatus uehementer, et scriptis etiam insectatus est. Contigit enimuero hoc ipso anno, quo Antiochie substitit, ut Luciferianus nomine Elladius disputationem in urbe  cum Orthodoxo haberet, quam S. Pater excepit scriptis, et ad Catholice doctrine laudem iuris etiam publici fecit. Biduo transacta res illa est: et primo quidem conuiciis potius quam argumentis utrinque actum, ut dum audientiam et circulum lumina iam in plateis accensa soluerent, et inconditam disputationem nox interrumperet, consputa pene inuicem facie recesserint. Hoc tamen his qui adfuerunt, statuentibus, ut in secretam porticum primo mane conueniretur, disputatio a notariis excepta, ita demum feliciter Orthodoxo cessit, ut Luciferianus ad meliora proficiens, desereret quod male tenebat. Hanc Hieronymus posterioris diei concertationem, seu uerius Catholicarum partium uictoriam, premissa, que historiam explicat, Prefatiuncula, ita per Dialogum representat, ut eam ex Actis omnino descripsisse, uix paucis de suo interdum additis, non preter uerosimilitudinem credi possit: quamquam aliis studiose opus illud contextum, atque expolitum in Catholice ueritatis gratiam uideatur. Certe que Ariminensis Concilii gesta satis diligenti serie recitantur, ex ipsiusmet Actis descripta sunt: que auro contra gemmisque estimanda fragmenta non alia hodie, neque alibi quam in hoc Libro superant.

Iam quod huc ista referimus, ac porro dicimus hoc ipso anno 379 contigisse, demonstrandum est. Et uero citius Hieronymi reditu e solitudine Antiochiam censeri nequeunt: siquidem et Euzoius iam fato functus nominatur , et Antiochie habita illa disputatio est, a qua proxime hec se S. Pater, qui hocce anno, ut ostendimus, eo uenerat scribere profitetur. Sed neque protrahi serius possunt itu ex ea urbe Constantinopolim, siquidem precessit hic liber, S. ipso auctore in suorum Catalogo operum teste, Chronici elucubrationem, quam fuisse Constantinopoli editam anno insequenti, siue 380, inter chronologos fere constat. Adeo etiamsi perfracte quis uelit, alibi quam Antiochie habitam disputationem, et siue Constantinopoli,  siue alia in urbe: omnino ante chronici scriptionem que anno 380 deputatur, referre debeat, et uix demum paucis mensibus a rationibus hisce nostris abludat. Quod si quem adhuc moueat, Luciferum in Chronico multa cum laude memorari, neque uerosimile uideatur, eius ibi celebrari constantiam ac fidem, cuius sententiam, imo errorem hic Dialogus impugnat, nisi si liber iste in quo male audit, illo in quo bene posterior sit: si quem, inquam, hoc moueat, sciat, in hoc ipso etiam Dialogo satis obseruanter cum Lucifero agi ut ibi, Cogor de beato Lucifero secus quidquam, quam et illius meritum, et mea humanitas poscit, existimare: et uicissim in Chronico, non ita laudari hominem, ut eius inclementia et factum reprehensione uacet. Neque igitur ex hac parte quod quempiam moueat. Nos quod olim in admonitione ad hunc Librum censuimus, ad precedentem proxime annum 378 esse referendum, nunc retractari malumus, et ad subsequentem, de quo est hactenus disputatum, differri.

III. Iam uero eiusmodi studia, ingeniumque ad res diuinas tractandas natum, et cum primis morum eximia probitas, Hieronymum in magna hominum celebritate asseruere, adeoque probata sunt Episcopo sue partis Paulino, ut clero eum adscribere, et ad sacrum prouehere Presbyterii ordinem, omnino uoluerit. Quem ille tantum non inuitus suscepit, ut exorari se tanti Presulis iudicio, atque adhortationibus sineret. Eam tamen conditionem adhibuit, ut nichil idcirco ab ineunda iterum, si uellet, solitudine impediretur, nullique Ecclesie alligatus susceptum ordinem exercere numquam cogi posset. Refert ipse sub finem libri contra Ioannem Ierosolymitanum, quid tunc a se misello, ut uocat, homine sancte memorie Episcopus Paulinus audiuerit: Num rogaui te, ut ordinarer? Si sic Presbyterum tribuis, ut Monachum nobis non auferas, tu uideris de iudicio tuo. Sin autem sub nomine Presbyteri tollis mihi propter quod seculum dereliqui: ego habeo quod semper habui; nullum dispendium in Ordinatione passus es. Atque in ea quidem sententia continuo perstitit, ut ex toto uite eius instituto colligere est, maxime uero ex S. Epiphanii testimonio Epist. inter Hieronymianas LI ubi eum tradit adhuc anno 394 propter uerecundiam, et humilitatem nolle debita nomini suo exercere sacrificia, et laborare in hac parte ministerii, que Christianorum precipua salus est. Erat iste illi, ut et Presbytero uincentio  instinctus minime ille quidem improbandus, sed ex alio quam uulgo solet, proueniens pietatis erga Deum ac religionis impulsu. Ex eo autem licet in rem nostram coniicere, una illum fuisse Presbyteratu initiatum, prout illis Ecclesie temporibus ob insignia personarum merita aliquando usuuenit, nec certe Diaconum ministrasse antea, prioresque ordines suscepisse.

Iu. Nunc est de tempore, quo hec gesta res est, disquirendum. Contigisse autem hocce anno 379, aut sequenti, narrationis ordo quem tenemus, manifesto ostendit. Si enim Antiochie ordinatus est. S.  Pater, ut nichil dubitamus, atque ipse conceptis uerbis testatur sub finem dudum laudati Libri contra Io. Ierosolymitanum: Ob id enim et ego Antiochiam, et ille  Constantinopolim urbes celeberrimas deseruimus, non ut te in populis predicantem laudaremus, sed ut in agris et solitudine adolescentie peccata defleremus: omnino cum iterum eo uenit e Calcidis eremo, non primo cum ibi ab Orientis peregrinatione substitit, ordinatus est. Quippe nondum fuisse sacris initiatum, cum in eam solitudinem Syrie secessit, nichil est dubium. Quin ipse etiam uerbis illis Paulinum declarat: Si sic Presbyterum tribuis, ut Monachum nobis non auferas: quod scilicet iam fuisset inter solitarios nomen suum professus, ac porro uellet, etiamsi ad Sacerdotii gradum proueheretur, imposterum profiteri. Non igitur citius quam cum secundo uenit Antiochiam ordinatus est. Sed neque serius potuit; cum enim neque alibi quam Antiochie, neque ab alio quam ab eiusdem Ecclesie Episcopo Paulino  fuerit ordinatus: ipse tamen se, cum Rome paulo post degeret, inter Presbyteros recenset. Sunt, inquit, alii  qui ideo Presbyteratum et Diaconatum ambiunt, ut mulieres licentius uideant . Consequitur hinc recta, quod proposuimus, non posse ordinationem illam in aliud commode tempus reiici, quam quo Antiochie secundo diuersatus est ab anno 379 ad insequentis fere medium.

Et luculentissimo tamen illi ipsiusmet Hieronymi testimonio, in libro contra Ioannem Ierosolymitanum, ex quo disputatum est hactenus, repugnare me rationibus istis uideo. Ait enim ibi  Si de me et Presbytero uicentio, dicis, satis multo dormisti tempore, qui post annos 13 nunc excitatus hec loqueris. Ob id enim et ego Antiochiam et ille Constantinopolim urbes celeberrimas deseruimus . . . ut in agris et solitudine, adolescentie peccata deflentes, Christi in nos misericordiam deflecteremus. Et licet quo proprie anno hec scriberet, non usque adeo compertum est: ipsi tamen nos indicari 399 bonis argumentis contendimus: et siquidem aliorum prestet rationes sequi  biennio citius referantur. Ut ut se res habeat, si tredecim anni illi, quos notat S. Pater, a Presbyiteratus ordinatione supputandi sunt  consequitur, multo cum serius, siue anno 386 aut ut minimum ex aliorum sententia, 384 sacris fuisse initiatum: id quod nullo modo neque cum allatis superius argumentis, neque cum reliqua uite eius serie constare potest. uerum alia nobis inita est ratio, atque ea, nisi admodum fallimur, ad mentem S. Doctoris unice uera: esse scilicet annos illos a 376 subducendos, quando ipse Antiochiam tertio rediit, post Damasi mortem, una cum uincentio, paulo antequam Bethleemitico specu se abderet. Nihil enimuero aliud uerbis illis significare uoluit,  quam quod redux Antiochiam, cum in ea posset Ecclesia, ad quam precedentis Ordinationis iure pertinebat, fortasse etiam Episcopi, atque amicorum adhortationibus alliciebatur, splendidius munere Presbyteratus defungi, maluerit agros ac solitudinem appetere. Neque sane poterat ad Ordinationis tempus respexisse: cum enim suum cum uincentii facto coniungat sub una eademque tredecim annorum notatione, quo ipse tempore ordinatus est, nondum certe erat eamdem uincentius dignitatem consequutus. Compertum hoc est ex ipsiusmet S. Patris Prefatione in Chronica ad eumdem uincentium, que cum anno insequenti, siue 380 data sit, dum simul ageret Constantinopoli, numquam eum tamen siue in fronte Epistole, siue in contextu tanquam Presbyterum compellat: quem honorem, cum eo postea donatus est, aliis in libris, sicubi eius mentionem facit, nunquam non addit. Erit fortasse etiam qui eum putet, nonnisi post medium anni 385, quo se iterum Constantinopoli reddidit  fuisse ordinatum: tametsi libro III. contra Ruffinum num. 22 quo tempore Orientem repetiturus nauim pariter cum Hieronymo in Romano portu conscedit, Sanctus Presbyter appelletur. Facile enim ita potuit per nuncupari, quod iamdudum Presbyter creatus esset, cum ista scriberentur, tametsi nondum fuisset, cum res ipsa contigit, que narratur. Ut ut se res habeat, planum est, non debere annos illos tredecim ab epocha Ordinationis subduci, quo tempore nichil aliud Hieronymus quam Monachum in animo agebat, sed ab altera Presbyteratus abdicatione, cum Antiochiam tertio deseruit: qua in urbe se tunc etiam gloriatur fuisse, fruitum communione Pontificis Confessorisque Paulini, et deductum ab eo media hyeme, intrasse Ierosolymam. Nec sane aliam designat S. Pater oblatam sibi merendi in Ecclesiastico gradu occasionem. Nihil est enim tam uerosimile, quam fuisse eum perquam enixe et maiorem in modum, ut in Clerum cooptari se sineret, suique ordinis munia obiret, inuitatum, ac fere compulsum. Hoc certe pacto recte habet, quod se dixerit ante annos tredecim maluisse agros et solitudinem appetere, quam Ecclesie ministerio addictum, magna licet cum dignitate, in populi frequentia uersari. E contrario qui Ordinationem ipsam respici annorum notatione illa existimant, nec habent quo secum inuicem gesta concilient, et in diuersa alia omnia abeunt. Denique et cum audent S. Patris textui manus inferre, ut pro tredecim, rescribi sexdecim uelint, animaduersione digni sunt, ut cautius ac reuerentius Antiquorum, et Patrum presertim attingere monumenta discant.



CAP. uI. I. Antiochia Constantinopolim peregrinatur, ubi Gregorium Nazanzenum audit. II. Ibidem Chronicon Eusebii Latine uertit, continuatque. III. Homilias quoque Origenis uigintiocto interpretatur. Iu. Scribit etiam Tractatum de Seraphim.


Quod nollet Hieronymus solitarie uite desiderio accensus, Ecclesie seruitiis mancipari, illud etiam caussa fuit, quod amore in dies magis discendi ageretur, et eos qui erant pre ceteris Ecclesiastice litterature fama insignes, adire, et magistros sibi adhibere uellet. Ea de caussa Antiochiam, studiis partium misere agitatam, derelinquens, Constantinopolim profectus est: ubi Sancto Gregorio Nazanzeno, cuius eloquentiam et Scripturarum doctrinam summopere admirabatur, in disciplinam se dedit, cumque catechisten habuisse, pluribus in locis gloriatur . Profecisse etiam se multum, eo preceptore, in diuinarum rerum scientia  profitetur : et sermocinationes, quas secum habuit, nonnumquam affert. Sed et preclare secum ipso actum existimauit , quod Sanctum quoque Gregorium Nyssenum per idem tempus ibidem nouit: qui sibi et cognomini Nazanzeno, quos scripserat contra Eunomium, plenos eruditionis ac doctrine libros prelegit. Facile hic se Constantinopolim contulerit ad secumenicam secundam Synodum, que habita est anno 381 et antequam celebraretur, nimirum ut quedam cum Nazanzeno conferret, eo uenit. Hic enim regie urbis Episcopatum per idem tantummodo tempus tenuit, a Maio scilicet eius anni, post abrogatum Maximum Cynicum, ad Iulium mensem, quo se se ipse in ecumenico Concilio sponte abdicauit. Et Episcopum tamen agebat, cum eius uteretur Hieronymus consuetudine: id quod Commentario in Isaie cap. 6, testatur; Ante annos, inquiens, circiter triginta cum essem Constantinopoli, et apud uirum eloquentissimum Gregorium Nazanzenum, tunc eiusdem urbis Episcopum, sanctarum Scripturarum studiis erudirer, scio me breuem dictasse subitumque Tractatum etc. Neque enim iure satis uidetur eius urbis Episcopus dici potuisse ob eo tempore, quo eam Ecclesiam administraturus accessit, ineunte anno 379, uel insequenti, cum ab Imperatore Theodosio in Basilicarum eiusdem urbis possessionem missus fuit. Et quoquo tandem se res modo habeat, satis tamen inde recte conficitur, quod narrationis institute ordo designat Hieronymum Constantinopoli ab an. 380. ad insequentis circiter medium constitisse.

II. Porro inter ingenii sui monimenta, que ibidem agens, literis consignauit, primum obtinet locum Chronicon omnimode historie, quod ab Eusebio Cesareensi Grece perscriptum, in Latinum conuertit, pluribus locis, que ad Romanas presertim res spectant, de Suetonii aliorumque Latinorum historiis auxit, denique a uigesimo anno Constantini  ad mortem usque ualentis, id est, annum 378 totum de suo continuauit. Sed mirum illud ac fere supra admirabilitatem, quod tante molis opus propere dictando lucubrarit. In Prefatione, quam uincentio, de quo satis superius  dictum est, et Gallieno, quem ignoramus, inscripsit, sub finem, historiam Theodosii alteri se scriptioni reseruare significat: ex quo iam aliquod eius imperii, quod iniit anno 379 tempus effluxisse intelligas, ipsumque adeo Chronicum opus nonnisi insequenti anno, ut citius, adscribi commode posse. Alia ex parte ne serius differatur, uetat que eius mentio fit in Epistola XuIII. ad Damasum de Seraphim, quam ineunte anno 381 scriptam mox ostendemus. Et scio his quidem rationibus illud repugnare ipsiusmet S. Patris testimonium Epist. LuII. num. 5. ubi ante annos circiter uiginti se ait Chronicon istud in Latinum uertisse, cum ipsa tamen Epistola anno data sit 395 nemine dissentiente. Sed monui ego iamdudum, errorem ibi in numericis notis irrepsisse, Antiquariorum oscitantia, qui XX. Romanas notas obuio lapsu scripsere pro Xu. Quod cum sit ex hactenus dictis, aliisque suo loco allatis argumentis compertum plane atque euidens, et nichilominus textum immutare absque mss. ope mihi religioni duxerim: inuentus est tamen tante homo dicacitatis, qui hac ipsa de caussa studiis nostris detraheret.

III. Statim ab Chronico in suorum Catalogo Operum recenset S. Pater in Ieremiam, et in Ezechiel Homilias Origenis uigintiocto, quas, inquit, de Greco in Latinum uerti: tum subdit, De Seraphim. Et sane nichil est dubium, quin per hocce tempus, cum adhuc esset Constantinopoli, hec quoque opera elucubrarit. Quamquam aliis secus uisum est de illis in Ezechiel, quas multo serius ab eo redditas Latine, contendunt, quod in earum Prefatione, Didymi  sententiam laudet. Quasi de illius ore, non, quod credere par est, ex aliquo eiusdem libro, necesse sit, ut exceperit.

Iu. Tractatum de Seraphim, quem iustis de caussis, ut suo loco uidere est, inter Epistolas sub num. XuIII. ad Damasum recensuimus, amicis iubentibus, regia in urbe dictauit. Dictauit autem interrupte, quod oculorum dolore laboraret: postea Romam ueniens, Damaso, cui nunc inscribitur, legendum dedit. Eius S. Pater meminit Epistola LXXXIu. que ad annum circiter 400 pertinet, ibique editum dicit ante annos uiginti. Locum si cum eo conferas huiusmet Tractatus, ubi Chronici mentionem facit  itemque cum illo in Isaie caput uI. ubi annos circiter triginta ab elucubratione illa numerat, cum ipse Constantinopoli apud S. Gregorium tunc eiusdem urbis Episcopum erudiretur: subductis probe rationibus, eum plane intelliges fuisse anno 381 fere medio conscriptum. Neque uero nostrarum est partium hec latius persequi, que satis abunde suis locis edisseruimus. Cetera etiam, que ad eius scriptionis indolem, maxime uero Additionem illam spectant, quam Baronius insequenti anno, et cum Romam uenisset S. Pater, subiunctam autumat, suis itidem locis disputata sunt.



CAP. XIu. I. Constantinopoli Romam ad Synodum proficiscitur. II. Ibi Damaso ab Epistolis elegitur, eiusque nomine consultationibus Orientis atque Occidentis respondet. III. Num Presbyter Cardinalis fuerit? Iu. Soluit Damaso questiones de Osanna, et de duobus filiis, frugi et luxurioso. u. Eiusdem rogatu Euangelia Grece fidei reddit. uI. Psalterium quoque cursim iuxta LXX. emendat.


Intereadum hec geruntur, Orientis et Occidentis Episcopos ob quasdam Ecclesiarum dissensiones, Romam Imperiales litere contraxere, ut ipse loquitur S. Pater Epist. CuIII. ad Eustochium: ad maximam nempe Synodum, ut Theodoreto uocatur , que Rome habenda erat post anni trecentesimi octogesimi secundi medium. Inter eos qui acciti fuerunt ex Oriente, Paulinus Antiochenus, et Epiphanius Salamine Cypri Episcopi Constantinopolim concessere, ut simul exinde recta Romam nauigarent. Hieronymus, qui opportunam eo proficiscendi occasionem aucupaturus, in ea adhuc regia urbe detinebatur, his se Patribus atque amicis suis iunxit, cumque iis Occidentem transmisit. uerum quippe est, aut certo uerosimillimum, quod Baronius olim existimauit, fuisse eum quoque a Damaso Pontifice Romam accitum, ut Synodo interesset, et difficillimis Ecclesie rebus opem doctrina sua ferret.

II. Atque hec forte ea Ecclesiastica necessitas est, qua se Romam tractum Epist. laudata testatur. Nam et fuisse eum Damaso ab Epistolis dubitare non sinit ipse Epist. CXXII. ad Ageruchiam, Ante annos, inquiens, plurimos cum chartis Ecclesiasticis iuuarem Romane urbis Episcopum, et Orientis, atque Occidentis Synodicis Consultationibus responderem. Neque est preter uerisimilitudinem, hoc eum munere statim atque ad Urbem accessit, fuisse ornatum, eoque in Romana Synodo, que paulo post, ipso tamen anno 382 est habita, officio functum. Quin etiam ab ea istud negocii accepisse, ut Fidei formulas hereticis recipiendis adhibendas conscriberet, facile adductor ut credam. Neque enim hoc alibi inficiari eum existimo, ut nonnulli uolunt, qui locum eius ex libro II. contra Ruffinum num. 20. perperam interpretantur. Ait quidem ibi, Cum mihi mea ingeratur fabella, a Synodo uidelicet, et sub nomine cuiusdam amici Damasi Romane urbis Episcopi ego petar, cui ille Ecclesiasticas Epistolas dictandas tradidit: et Apollinarium uersutie describantur, quod Athanasii librum, ubi Dominicus homo scriptus est ad legendum acceptum, ita corruperint, ut in litura id quod raserint, rursus scriberent, ut scilicet non ab illis falsatum, sed a me additum putaretur. uerum non illud his uerbis, quod fuerit a Romana Synodo, atque ipso cum primis Damaso delectus, ut Ecclesiasticas literas scriberet: sed alterum, quod ea occasione contigerit, de Apollinaristarum dolo, fabelle deputat. Deputat uero ita in subnexa ibi responsione: Ut etiamsi, inquit, a me uerum audisti, alius qui rei ignarus est, dicat a te esse compositum . Quibus sane uerbis tantum abest, ut factum neget, quin potius  fateri uidetur, a se presente ipsi Ruffino narratum antea, ac solum ait, posse aliis qui ignorarint, uideri ab ipso, utpote inimico, confictum. Repudiat autem ea de caussa, quod in Ecclesiasticis Tractatibus, ubi de ueritate dogmatum queritur, grauissimam auctoritatem proferri, et ab istiusmodi historiolis, quas  fabulas uocare consueuit, uelit esse abstinendum. Nec ignoramus, quod preterea, ut hec fabulis adcenseat, opponit uir Ecclesiastice antiquitatis litterate peritus P. Constantius; secundo scilicet opus non fuisse, ut Fidei formula conderetur, cui Appolinariste subscriberent, cum Damasus ante aliquot annos aduersus eorum heresim formam professionis Paulino Antiocheno misisset. uerum, cum de Apollinaristis in ea Synodo iterum disputatum fuisse, S. Ambrosius data hocmet anno Epistola testetur: facile et nouam condi formulam oportuit, et fuisse reuera conditam, ex eo licet arguere, quod in precedenti ad Paulinum Antiochenum missa Christus homo Dominicus nunquam appelletur. Denique nichil est, cur hanc laudem Hieronymo, cuius eximie eruditionis iam aliquem Patres et Damasus usum perceperant, denegemus.

III. Sed et fuisse eum, statim atque Romam uenit, Romano Clero adscriptum, atque adeo esse inter Cardinales, ut nunc uocant, adcensendum, magno olim conatu quidam contenderunt. Pelagius autem secundus Romane insuper Ecclesie Episcopum eum appellat : et Anastasius eumdem quem sibi, Bibliothecarii titulum atque officium ei donat . uerum cum Hieronymus ipsemet eiusmodi honorum nec uerbo tenus meminerit, maxime uero cum id e re sua fuisset; imo a Ioannis Ierosolymitani se iure exempturus, solius Presbyteratus recordetur, quem Antiochie, ut diximus, ea conditione suscepit, ut nulli Ecclesie obligaretur: eadem, qua hec proposita sunt, facilitate refelluntur. Neque sane est hodienum quem prepostera illa uulgi opinio adhuc teneat, postquam eam Baronius, summus Hieronymiane glorie adsertor, refutare data opera non dubitauit. Nihil enimuero potuit tam longe abhorrens ab S. Patris ingenio et moribus excogitari, quam uoluisse eum se gradibus Ecclesiasticis ac titulis adstringi, hominem, qui aut continenter eremos incoluit, aut nichil aliud animo unquam uersauit.

Iu. Sed utique carus Pontifici atque intimus inter eius familiares fuit; cui presertim edisserendis Scripturis, ita ingenium atque eruditionem suam probauit, ut ille huius elucubrationes non legeret modo perquam libenter, sed et sua ipse sepe manu describeret. Sepius etiam eum de locorum que difficiliora uiderentur, sensu consulebat: et cum magis ille sacris libris perlegendis, quam nouis conscribendis distineretur, ad scribendum inuitabat, scriptisque suis lacessebat. Inter questiones, quas ipsi soluendas proposuit, ille est de uocis Osanna apud Mattheum significatione ex Hebreo fonte: tum de duobus filiis frugi, et luxurioso apud Lucam, quibus  postulatis Hieronymus duplici Epistola sub numeris in Editione nostra XX, et XXI. respondit, ac satisfecit. Eas refert ipsemet in Catalogo statim ab illa de Seraphim, unam post aliam, quod ad idem utraque tempus pertineat, annum uidelicet, ut series historie huius indicat, suisque locis probatum est, 383. Alia postmodum ad eumdem Pontificem rogatus scripsit, que in consequentem annum, et quod excurrit differenda sunt.

u. Sed illud sane ceteris longe grauius et difficilis plenum opus alee, quod ab ipso per hocce tempus  Damasus postulauit, ut Euangelia ad Grecos codices emendaret ac restitueret. Erant tunc Latine uulgate uersionis, qua passim Ecclesie utebantur, tot pene exemplaria, quot codices . Multa a uitiosis Interpretibus male reddita, alia a presumptoribus imperitis emendata peruersius, pleraque a librariis dormitantibus addita, uel mutata. Magna etiam contextus Euangelistarum inolita perturbatio, ut in Marco plura Luce ac Matthei: rursus in Mattheo plura Ioannis et Marci, atque ita in reliquis, que unius propria sunt, in aliis inuenirentur Adeo necesse erat, cum id sibi negotii dari passus est S. Pater, ut inter uaria et pugnantia secum inuicem Latina exemplaria toto iam orbe dispersa, quasi quidam arbiter sederet, deque tot lectionum dissidiis, traiectionibus, additamentis, ubi nichil non graue, et momenti est perquam magni ad diuinorum sensuum integritatem discerneret, atque inde unam tertio quoque uerbo excuderet, que ad Greci exemplaris emendatissimi fidem exacta, unice ueritati consentiret. Accepit tamen tantum adornandi operis, atque inuicto animo laborem exantlauit. Correctis innumeris fere locis, germanum Euangelistarum textum excudit, et Prefatione, qua monuit de sui operis instituto, Damaso inscripsit. Subtexuit preterea Canones, quos Eusebius Cesareensis Alexandrinum sequutus Ammonium Grece prescripserat, in Latinum conuersos, ut distingui uno intuitu posset quid quisque Euangelista peculiare, quidue cum aliis commune haberet. Num reliquum postea Nouum Testamentum leui eadem pumice ad Grecam auctoritatem expoliuerit  in prefixa decimo operum eius Tomo Prefatione nostra disputatum est.

uI. Sublatis Euangeliorum erroribus, Rome, itidem, Psalterium iuxta Septuaginta Interpretes licet cursim, magna tamen ex parte emendandum suscepit . Ea nunc recensio Romanum Psalterium audit, quod siue Damasi, siue aliorum de Urbe amicorum rogatu, in eius certe Ecclesie gratiam atque usum fuerit a Hieronymo elabora tum. Ea utitur etiamnum Rome uaticana Basilica. De alia eaque multum accuratiore postmodum adornata ad Grecum Hexaplare, cum obelis, atque asteriscis, quod Gallicanum Psalterium dicitur; itemque de noua ex integro interpretatione ex Hebraico archetypo, dicemus suis locis.



CAPUT. Xu. I. Cogitur Romanas aliquot uirgines ac Matronas sacris literis instituere. II. Ad quas plures Epistolas scribit. III. De singulari illa ad Eustochium, quedam seorsum. Iu. A Damaso de quinque questionibus interrogatus respondet. u. Editionem Aquile cum Hebreo exemplari confert: Homilias quoque Origenis in Cantica interpretatur. uI. Scribit contra Heluidium. uII. Alia quedam scripta eius et gesta.


I. Tot inter studia, et quod magis mirum est, in tanta Urbis frequentia, et Summi Pontificis gratia, nichil de uite austeritate, quam pridem in Calcidis eremo inierat, Hieronymus remittebat; nam et fabis corpusculum sustentare solitum, et macie ac pallore delectatum se, non uno loco profitetur ; et si qui eiusmodi uitam miserrimam putaret, eos multo miserabiliores existimabat. Plerisque autem ea de caussa probatus adeo est, ut passim audiret Sanctus, humilis ac desertus, et omnium pene iudicio dignus summo Sacerdotio decerneretur. Hec uero tanta de illo opinio plurium Matronarum studia ad capescendas eiusmodi uitam, ac disciplinas, ita excitauit, ut licet ipse mulierum consortia numquam non attente declinarit; nonnullis tamen longe sanctissimis, que id expeterent supremis precibus, preceptorem se in Scripturarum intelligentia dare coactus est. Nulla fuit, inquit, alia Rome Matronarum, que meam posset edomare mentem, nisi lugens, atque ieiunans, squalens sordibus, fletibus pene cecata, quam continuis noctibus misericordiam Domini deprecantem Sol sepe deprehendit. Fuere autem ex his Paula mater, Romane nobilitatis et pietatis ornamentum, eiusque filia Eustochium, qua nulla in Hieronymianis scriptis celebrior est, Blesilla item soror, que mortuo marito totam se Deo conuerterat, tum Lea religiosissima femina, atque Asella uirgo, que Rome uelut in eremo solitariam uitam degebat, Marcella denique uidua longe nobilissima, in cuius edes, ut Hieronymum de Scripturis disserentem audirent, ille atque alie Matrone, ac uirgines conueniebant. Preter ista Albina mater, Marcellina et Felicitas, quas salutat Epist. XLu. Principia quoque, quam pluribus locis impense laudat, et Feliciana quam commemorat Epist. XXX. quarum una omnium uita atque exemplis Christiana res ualde illustrata est. Nonnulle autem ex his ita eo preceptore in scientia Scripturarum excelluere, ut Paula Hebream linguam personaret, filiaque eius Eustochium Hebraico quoque sciret codices nitidius exscribere, ipsaque soror eius Blesilla breui iam lingue eius difficultates uicisset, et in discendis camendisque Hebraice Psalmis cum matre contenderet. Marcella uero tantam ex eius preceptionibus sanctiorum disciplinarum notitiam hauriuit, quantam uix longo ipse sibi studio ac labore comparasse fatetur S. Pater. Hoc, inquit, solum dicam, quod quidquid in nobis longo fuit studio congregatum, et meditatione diuturna, quasi in naturam uersum, hoc illa  libauit, hoc didicit, atque possedit: ita ut post profectionem nostram, si de aliquo testimonio Scripturarum esset oborta contentio, ad illam iudicem pergeretur . Aliarum  haud impar indoles atque animus fuit et profectus: omnes enim ille ad uirtutem arrigebat, perque multas exercitationes tantam edocuit sacrarum Literarum scientiam, quanta ad perfectam earum interpretationem usui esset futura.

II. Cuius opere is demum fructus ad nos usque uenit, ut etiamnum Epistole ad eas multe superent, quibus difficiliora quedam Scripture loca exponuntur, ut ea modo huc referam, que ad earum postulata Rome et per hocce tempus ab eo scripta sunt. Tres habemus ad Paulam, ad Eustochium duas, ad Marcellam admodum sexdecim: quas omnes ab exeunte anno 384 ad insequentis fere medium dedit. In Chronologicis ad eas Notis de hoc ipso, ad quod spectant, temporis interuallo, deque ordine quem inter se ob eamdem etatis prerogatiuam obtinent, satis multa disputata sunt, que replicare heic iterum, tametsi quamdam peculiaris eius historie partem contineant, neque nostrarum partium est, neque otii. Et scimus preterea alium inter eas institui posse ordinem, fortasse etiam propius ad ueri speciem, priore illa ad Eustochium, que numerum in recensione nostra XXII. obtinet relata ad anni eius 384 Octobrem aut Nouembrem mensem. Sed quando coniici in aliud ab eo quod diximus, tempus non possunt, et uix decem spatio mensium omnes continentur: non uidetur e re nostra aut Lectoris esse istis momenti perquam exigui rationibus immorari. Prestat ab hac temporis notatione colligere  eum nonnisi sero admodum uentitare passum ad se mulieres discendi gratia: nec proprie ad se, sed in edes Marcelle nobilissime, sanctissimeque uidue, in quibus ipse hospitabatur: neque ante eas in disciplinam excepisse, quam singularum sibi esset uirtus explorata, utpote qui proprio olim fortassis periculo uerebatur, ne ex frequenti mulierum consortio ad uoluptatem impelleretur homo, qui omnia pre castitatis studio postputabat. Serius adhuc multo domum S. Paule nouit, ut ex Epist. XLu. compertum est.

III. Idipsum ex XXII. ad Eustochium discimus, que maxima Hieronymianarum caussa uicissitudinum fuit, estque adeo sigillatim recolenda. Ibi S. Pater nichil eorum que ad uirginis institutionem, et uirginitatem seruandam pertinent, pretermisit preceptorum de fuga seculi, de uictu, ac uestitu frugi, de cauendis Clericorum aliquot et Monachorum uitiis, auaritia presertim et gula, de Sanctorum exemplis, studio Scripturarum, atque aliis, que ibi copiose atque ornate siquid alias edisserit. Tam erudita, tamque elegans, rerumque et sententiarum pondere grauis uisa est, ut eam Sophronius Hieronymi amicus dignam duxerit, quam in Grecum transferret.  Nihilominus quantam ex ea, et consortio mulierum in se acuerit inuidiam in maledica ciuitate, et in urbe, in qua orbis quondam populus fuit, palmaque uitiorum, et quas inimicitias incurrerit, paulo post iuxta rerum seriem exponemus. Addimus interim non solis eum, ut ait, crebris uirginum turbis circumdari solitum, que de Scripturis interrogarent, et capessere sanctiores disciplinas uellent, sed et uiros nonnullos exstitisse, quos ipse Danieli, Ananie, Azarie, et Miseli in Babylone comparat, sacre eruditionis cupidos, qui eius sepe opera et consuetudine in eam rem usi sunt. Preter summum Urbis Pontificem Damasum, qui nullis non litterariis laudibus abundabat, insigniores fuere Pammachius, Marcellinus, Domnion, Rogatianus, Oceanus, ut ex illis, quas ad eos postmodum literas dedit, compertum est. De his postea redibit sermo.

Iu. Quod a mulieribus instituendis supererat tempus, lectioni Hieronymus dabat, eique se totum deuouerat, ut excepto Didymi Tractatu de Spiritu Sancto, quem Latinitate donare inceperat  nichil iam dictando aut scribendo elucubraret. Quod cum egre Damasus ferret  ut quasi dormientem longo iam tempore excitaret, ab eo petiit, ut siquid operis in promtu haberet, sibi legendum traderet. Cumque hic nichil suppetere sibi respondisset preter Epistolas scriptas olim in eremo: furtiuis tamen noctium operis, dictaturum se noui aliquid, si uellet, pollicitus est. Quod liberaliter accipiens Damasus, datis tabellario Diacono litteris, S. Patri quinque ex uetere Testamento questiones proposuit. Ex his ille tres modo soluit perquam erudite: reliquas duas pretermisit, quod Tertullianus, Nouatus, atque Origenes iamdudum eas agitarint, atque expedierint. Non obscure autem ex hac tota narratione apparet, debuisse duas istas Damasi ad Hieronymum, et Hieronymi ad Damasum Epistolas aliis huiusmet anni ad Eustochium et Marcellam, que in Editione nostra ordine preponuntur, anteferri: ad quem sane modum restitui nunc uelim. Si enim fuissent tunc ille Epistole abs Hieronymo elucubrate, neque eum dixisset Damasus dormientem longo iam tempore, et legentem potius quam scribentem, neque respondisset Noster, nullas se iam Epistolas habere, exceptis his, quas aliquando in eremo dictauerat, quasque S. Pontifex tota auiditate iam legerat, atque descripserat. Accedit, quod ipse in suorum Catalogo operum S. Pater hanc de tribus Questionibus Legis ueteris elucubrationem laudatis illis, ad Eustochium et Marcellam Epistolis anteponit, imo et Homiliis in Cantica Canticorum, et libro aduersus Heluidium: eumque ordinem obseruari ceteris cuicuimodi argumentis prestet. Porro cum accito Notario responsionem dictare Hieronymus iam cepisset, Hebreus nescio quis aduenit, qui Hebraicos Codices diu multumque ab illo exquisitos adtulit: quo inopinato euentu a scribendo euocatus, iisque totus intentus libris, a respondendo  abstinuit. Et uidentur quidem Hebraici isti codices iidem, quibuscum iampridem Editionem Aquile se conferre Epist. XXXII. ad Marcellam testatur. Ex quo item manifestius liquet, hanc ad Damasum responsionem ante illam ac precedentes alias ad Marcellam literas fuisse lucubratam. Satis autem erit prepostero apud nos ordini consultum, si uigesime secunde ad Eustochium, duas istas que numeris prenotantur XXXu. et XXXuI. preponas. Per idem tempus, ac Damasi eiusdem hortatu binas Origenis Homilias in Cantica Canticorum Latinitate donauit, ipsiusque nomini S. Pater inscripsit.

u. Nec multo post calamum rogatus a fratribus contra Heluidium acuit, quem refutare diu recusauerat, ne respondendo dignus ille fieret, qui uinceretur . Erat ille e populo uulgaris homo, rusticanus, laicus, et uix primis imbutus literarum elementis, tamque obscuri nominis, ut quamquam in eadem atque Hieronymus Urbe degeret, numquam de facie cognitus illi fuerit, qui albus, aut aiunt, aterue esset, se ait ignorare. Et Auxentii tamen discipulum eum Gennadius uocat, et aduersus nescio quem fratrem Craterium, aut Carterium, in quo eloquentiam et lingue nitorem requireret homo infantissimus, scripsisse eum, testis est S. Pater. Probare stultus ille contendit ex aliquot S. Scripture testimoniis perperam intellectis, duorumque Scriptorum ueterum, Tertulliani scilicet, et uictorini Petabionensis auctoritatem, Mariam post genitum nulla hominis, sed Spiritus Sancti opera Iesum Christum, alios ex Iosepho communi hominum more filios genuisse, eos nimirum, qui Fratres Domini in Euangeliis appellantur. Neque hac fine stetit malum, nam et uirginitati Nuptias eequandas futilibus, ut potuit, argumentis probare conatus est. Eius erroris de Maria, plurium filiorum ex Iosepho matre, doctor iampridem fuerat Eunomius, ut ex Philostorgio intelligimus , eademque olim doctrina late patuit in Apollinario, Epiphanio teste. Sed et per id temporis quo Heluidius scribebat, aliorum in Italia mentes hominum stultissimus error ille peruaserat, ut eius Episcopi, quem S. Ambrosius confutauit libro de Institutione uirginis ad Eusebium. Hec solito fortasse latius persequuti sumus, quod Hieronymiane contra eum hereticum disputationis historia et causse penitius intellecte, conferre nonnichil ad uite eius seriem uideantur. Scripsit autem S. Pater hunc Librum, ut Epistol. XLuIII. ad Pammachium testatur, Dum aduiueret sancte memorie Damasus, cui et satis probatum fuisse indicat uerbis, que subnectit: Num uir egregius et eruditus in Scripturis, et uirgo Ecclesie uirginis doctor aliquid in illo sermone reprehendit. Meminit autem eius Epist. XXII. ad Eustochium, que eodem hocce anno post paucos menses data est: Quantas, inquiens, molestias habeant nuptie . . . . in eo libro, quem aduersus Heluidium de B. Marie perpetua uirginitate edidimus, puto breuiter expressum. Quare si recte monuimus ad anni huius 584 postremos fere menses Epistolam eam esse differendam, multo est etiam propius ad uerum, ut  eodemmet anno, nec sane multo ante medium, hic ipse Liber conscriptus sit, quam precedenti proxime, ut olim in Admonitione ad eum coniiciebamus.

uI. Sunt porro alia S. Patris scripta, uel deformata dumtaxat, atque adornari cepta, que postmodum perfecta sunt, uel que ad priuatos schole, ut ita dixerim, usus, non ad publicam lucem parabantur, uel denique promissa quidem, atque animo preconcepta, sed pretermissa postea, neque ad umbilicum perducta. Que omnia si quis huic tempori adscribi uelit, cum uix in aliud reiici possint, tametsi non usque adeo compertum est de anno, aut uerius anni parte, fauebo coniecture: ita tamen, ut iudicium suum sibi unusquisque integrum habeat, atque alias, si res ferat, rationes pro lubito inire possit. Ex eorum numero memoranda cum primis est inchoata Didymi, quam et superius innuimus, interpretatio: tum Psalmorum ad Marcellam Expositio, cuius laboris pars quedam exigua in Epistolis eidem inscriptis superat: breuis item Commentariolus in Ecclesiastem, ad Blesille institutionem, priuatosque usus, ut difficiliora loca posset etiam absque preceptoris uoce intelligere: Collatio quoque illa codicum Hebraicorum cum Aquile editione, quod sane studium neque opere pretio caruit, neque ita breui temporis spatio absolutum est: denique Opus illud quod in Epistola XXII. Ad Eustochium se scripturum receperat, Aduersus auaritiam, et si placeat, de uite ratione Eremitarum Aegypti, cui texendo operi, etsi licia fortasse tunc pararit, manus tamen postea numquam admouit. Placet etiam huc referre Disputationem, quam Epistola LXIX. ad Oceanum se narrat habuisse Rome cum uiro eloquentissimo super ea questione, num qui unam antequam baptizaretur, alteram post lauacrum, priore mortua, duxerit uxorem, bigamus censeri debeat, possitque ad sacros ordines promoueri. Sentiebat Hieronymus, id quod etiam post annos ferme duodecim, ut suo loco dicemus, scriptis consignauit, uxorem ante Baptismum ei qui ordinandus esset, minime esse imputandam. Quibus autem tunc fuerit argumentis usus, atque aduersario responderit, ex laudata ad Oceanum Epistola intelliges, ubi disputationis historiam per partes narrat.



CAP. XuI. I. Damasus moritur, cui Siricius, non usque adeo Hieronymi studiosus, succedit. II. Hic inimicitias plurimorum subit. III. Calumnia criminis grauissima liberatur. Iu. Decedere Roma instituit. u. Ad Asellam scribit.

I. Dum his intentum studiis animum habet Hieronymus, diem obit Summus Pontifex, idemque summum eius Operum et uite columen, Damasus, post administratam annis duodeuiginti singulari innocentia et Sanctitate Christianam Rempublicam. Obiit autem prope octogenarius, ut Noster loquitur libro de uiris Illustribus , et ut uetustissima Martyrologia testantur, exeunte anno 384, decima, siue undecima Decembris die. Eodem hocce anno, post  paucos alio interiectos dies, Siricius in demortui locum suffectus est: homo qui amore, potius, quam auctoritate populus regendos suscepit, miti admodum et simplici animo, et qui de suo ingenio, ut ait iterum Noster , ceteros estimabat. Tunc uero qui clanculum Hieronymo detrahebant, aduiuente Damaso  Siricio rerum potiente, qui male de aliquo suspicari nesciebat, neque admodum suo uidetur S. Doctorem presidio tutatus, insurgere in eum palam, apertumque bellum inferre ausi sunt. Quin ipsum etiam Siricium nonnulli, de quorum numero Baronius, querelarum in partem uocant, quod Hieronymum honore ab Epistolis sacris abdicatum, inimicorum obtrectationibus uelut exposuerit. Accedit quod, elapso circiter mense ab ordinatione sua, siue tertio Idus Februarias anni 385. Decretali, ut uocant Epistola ad Himerium data c. II. aduersus eam Hieronymi sententiam, quam supra exposuimus  iudicium dixit, constituitque, Clericos, qui secundam uxorem duxerint, deponendos, et bigamiam etiam a matrimoniis ante Baptismum initis contrahi, suprema auctoritate sua statuit. Sed nemo hinc tamen sibi in animum inducat, eum quidquam in S. Doctorem commisisse, unde is in aliorum criminationes atque odia incideret. Quod quidem ex ipsomet Hieronymo probari potest, qui Ruffino temere obiicienti iudicium, quod de se Rome tunc habitum fuit, et quid postea scriptum, strenue respondet, nichil se horum timere, cum Scriptis Ecclesiasticis arguendus sit . Statimque subnectit, uide quantum te timeam. Si uel paruam schedam contra me Romani Episcopi, aut alterius Ecclesie protuleris, omnia que in te scripta sunt, mea crimina confitebor. Nihil itaque heic, nichil alibi de Siricio queritur: neque ab eo est illa conflictationum S. Patris cum emulis malisque hominibus, caussa repetenda.

II. Sed ipse utique, quid causse fuerit, Hieronymus nouit, et fassus est Epistol. XL. Nos, inquiens, uitiis detrahentes, offendimus plurimos. Querelarum origo ab Epistola, seu libello de uirginitate seruanda ad Eustochium fuit, quem et Rome obtrectantium manu lapidatum, scribens ipsemet postmodum ad Nepotianum, narrat. Reprehenderat nempe ibi cumprimis Monachos, qui alienam a proposito uitam agentes, gule indulgerent et uentri, diuitum domos frequentarent, studerent auaritie, insolescerent superbia et superstitione; Apud quos, ait, affectata sunt omnia, laxe manice, calige follicantes, uestis grossior, crebra suspiria, uisitatio uirginum, detractio Clericorum: Succensuit et Clericis, qui Presbyteratum et Diaconatum ambiunt, ut mulieres licentius uideant: quibus omnis cura de uestibus, si bene oleant, si pes laxa pelle non folleat; Crines calamistri uestigio rotati, digiti annullis radiantes. Ex his etiam unum, quem et principem artis uocat, et ueredarium urbis breuiter strictimque  describit. Sed nec uirginibus pepercit, que uirorum consortia non declinarent: quod unum cum precepisset, seu uerius dixisset, uirgines sepius debere cum mulieribus esse, quum cum masculis, totius oculos Urbis offendit, cunctorum digitis notatus est . Inter multos autem qui his offenderentur, quidam fuit Onasus Segestanus, siue ex Pannonia ille fuerit, siue ex Sicilia  qui Rome per id tempus degens, et que uitia Hieronymus in uniuersum carpebat, se fortassis peccare sentiens, dicta eius et scripta in sui contumeliam accepit. Quantas hic turbas concitarit, discere est ex Epistola XL. ad Marcellam, qua hominis impudentiam falsissime S. Pater refellit, ac ridet. In dies autem magis obtrectantium uis aucta et temeritas, ut passim uulgo Satyricus Scriptor audiret, uersipellis, et criminosus, et iniquissimis subinde calumniis impetitus, publice differri, ac traduci ceperit. Et prenotauerat tamen ipse cum scriberet cunctorum aduersus se maledicorum tela esse torquenda. Quos, aiebat, obsecro, ut quiescant, et desinant maledicere; non enim, ut aduersariis, sed ut amicis scripsimus, nec inuecti sumus in eos qui peccant, sed ne peccent, monuimus.

Neque uero sola in uitiis reprehendendis libertas Hieronymo inuidiam creauerat, sed et consilia ad uirtutes, sanctaque uite institutio, qua nobilissimas feminas ab illecebris seculi et pompis, ad Christiane pietatis officia, et Scripturarum meditationem euocauit, ciuium acuere odia, et potentium inimicitias concitauere. Blesille, recens uidue, quod auctor fuisset ad sanctiorem uite rationem ineundam, ut et Monacham profiteretur, ita multorum pupugit animos, ut cum febrium ardore paulo post illa diem obiisset, asperitate uite ueluti occisa diceretur: inque eius funere, de Paula matre fere ob dolorem exanime, populus mussitaret, Nonne illud est quod sepius dicebamus: dolet filiam ieiuniis interfectam, quod non uel de secundo eius matrimonio tenuerit nepotes. Quousque, addebant, genus detestabile Monachorum non urbe pellitur? non lapidibus obruitur? non precipitatur in fluctus? Matronam miserabilem seduxerunt, que quam Monacha esse noluerit, hinc probatur, quod nulla Gentilium ita suos unquam fleuerit filios. Narrat de se ipse in Prefatione ad Didymi librum, cum adhuc in Babylone,  uersaretur, post Damasi mortem, ut ex rerum serie manifestum est, quod tanta subierit maledice urbis et purpurate meretricis odia. Ecce, inquit, Phariseorum clamauit Senatus, et nullus Scriba uel fictus  sed omnes quasi indicto sibi prelio doctrinarum, aduersum me imperitie factio coniurauit. Quibus uerbis primores tum ex Clero, tum fortasse etiam ex Patritiorum ordine, in quorum magno esset odio, denotari perspicuum est.

III. In hac tanta quam apud multos nominis atque existimationis iacturam fecerat S. Pater, ut et probrosus, et mendax, et lubricus, et Satane arte decipiens audiret, a quo Christiana pietas magnum incrementum  acceperat, ac porro acceptura erat: peculiaris etiam nescio cuius, grauissimi tamen criminis reus peragebatur. Inuentus est quidam rumigerulus homo tam impudens, et perfricte frontis, qui testis appositus, illud nescio quid sceleris uidisse se, uel audisse assereret, et nequissime criminationi fidem testimonio suo faceret. Sed ubi questioni admotus est, instructam calumniam fateri non dubitauit, et remouere quod impegerat delictum innocenti. Qua de re S. Pater ad Asellam inscribens: Esto, inquit, crediderunt mentienti: cur non credunt neganti? Idem est homo ipse, qui fuerat: fatetur insontem, qui dudum noxium loquebatur. Et certe ueritatem magis exprimunt tormenta, quam risus; nisi quod facilius creditur quod aut fictum, libenter auditur, aut non fictum ut fingatur, impellitur . Neque heic tamen, cuius proprie delicti accusaretur, indicium facit. Quod uero a nonnullis proditur, et uetus innuit Auctor uite Hieronymiane, de supposita muliebri ueste, quam cum ille imprudens pro sua induisset, eaque ornatus in cetum Ecclesiasticum noctu prodiisset, et risum, et stupri suspicionem sibi conflauerit, nullam ueri speciem habet. Neque enim, quod ad tuendam innocentie sue famam, detecta inimici astutia, facile prestare Hieronymus poterat, ac porro prestandum sibi erat, omnino tacitum dissimulasset, neque rei nullam in dudum laudata Epistola, qua uariis inuidorum in se calumniis respondet, mentionem fecisset. Multo est uerosimilius in eo culpatum. quod nobiles ac diuites Matronas lucri et consuetudinis illicite caussa, sanctioris uite pretextu decepisset, et Ierosolymam explende libidinis gratia uellet abducere: ait enim ibi, Nihil mihi aliud obiicitur, nisi sexus meus, et hoc numquam obiicitur, nisi cum Ierosolymam Paula proficiscitur.

Iu. Denique cum eo uesanie res processisset, ut quecumque ageret S. Pater, in crimen deputarentur: alius enim, inquit, incessum meum calumniabatur et risum: ille ueluti detrahebat, hic in simplicitate aliud suspicabatur: de relinquenda maledica Urbe secum ipso deliberauit. Neque alia erat declinandi insidiatores pestilentissimos ratio. Subduxit se itaque ab eis primum fuga in solitarium locum, et ruri se recepit: unde et ad Marcellam dedisse uidetur Epistolam in recensione nostra XLIII. in qua ipsam quoque hortatur, ut relictis Urbis molestiis, ac turbis, rus se conferat, in cuius solitudine pace sibi frui liceat. Ipse autem non Urbis modo, sed et uiciniarum pertesus, discessum suum non tam animo, quam opere iam parabat: cum tandem Augusto mense, spirantibus Etesiis, commodam nauigationi in Orientem occasionem nactus, Rome, que adeo se eius consortio prebuerat indignam, uale ultimum dixit.

u. Sed antequam tamen daret uentis uela, cum iam nauim in Romano portu conscendisset, raptim flens dolensque Epistolam XLu. ad Asellam scripsit, ex qua et pauca superius delibauimus, et quedam alia heic in rem nostram describere, opere pretium est. Pene, inquit, certe triennium cum eis   uixi. Multa me uirginum crebro turba circumdedit. Diuinos libros, ut potui, nonnullis sepe edisserui. Lectio assiduitatem, assiduitas familiaritatem, familiaritas fiduciam fecerat. Dicant, quid unquam in me aliter senserint, quam Christianum decebat? Pecuniam cuiusquam accepi? munera uel parua, uel magna non spreui? in manu mea es alicuius insonuit? obliquus sermo, oculus petulans fuit? Nihil mihi aliud obiicitur nisi sexus meus, et hoc numquam obiicitur nisi cum Ierosolymam Paula proficiscitur, etc. Et paulo post: Numquid domum alicuius lasciuioris ingressus sum? Numquid me uestes serice, nitentes gemme, picta facies, auri rapuit ambitio? Nulla fuit alia matronarum, que meam posset edomare mentem, nisi lugens, atque ieiunans . . . . . . Cuius canticum Psalmi, sermo Euangelium, delicie continentia, uita ieiunium. Nulla me potuit alia delectare nisi illa, quam manducantem numquam uidi. Sed postquam eam pro suo merito castitatis uenerari, colere, suspicere cepi, omnes me illico deseruere uirtutes. O inuidia primum mordax tui! o Satane calliditas semper sancta persequens! Nulle alie Romane urbi fabulam prebuerunt, nisi Paula et Melanium, que contemptis facultatibus, pignoribusque desertis, Crucem Domini quasi quoddam pietatis leuauere uexillum. Si balneas peterent, unguenta eligerent, diuitias et uiduitatem haberent materiem luxurie, et libertatis, Domine uocarentur et Sancte. Nunc in sacco et cinere formose uolunt uideri, et in Gehennam ignis cum ieiuniis et pedore descendere: uidelicet non eis licet, applaudente populo, perire cum turbis. Si Gentiles hanc uitam carperent, si Iudei, haberent solatium non placendi eis, quibus displicet Christus. Nunc uero, proh nefas, homines Christiani, pretermissa domorum suarum cura, et proprii oculi trabe neglecta, in alieno oculo festucam querunt. Lacerant sanctum propositum, et remedium pene sue arbitrantur, si nemo sit Sanctus, si omnibus detrahatur, si turba sit pereuntium, si multitudo peccantium. Denique, pluribus eiusmodi interiectis: Gratias ago Deo meo, quod dignus sim, quem mundus oderit. Ora autem tu, ut de Babylone Ierosolymam regrediar, ne mihi dominetur Nabuchodonosor, sed iehsu filius Iosedech . . . . . Stultus ego, qui uolebam cantare Canticum Domini in terra aliena, et deserto monte Sina, Aegypti auxilium flagitabam. Non recordabar Euangelii, quia qui de Ierusalem egreditur, statim incidit in latrones, spoliatur, uulneratur, occiditur. Sed licet Sacerdos despiciat atque Leuites, Samaritanus ille misericors est, etc. Maleficum quidam me garriunt: titulum fidei seruus agnosco. Magnum uocant: et Iudei Dominum meum. Seductor: et Apostolus dictus est. Tentatio me non apprehendat nisi humana. Quotam partem angustiarum perpessus sum, qui Cruci milito? Infamiam falsi criminis imputarunt; sed scio per bonam et malam famam perueniri ad regna celorum. Cetera longum est persequi. Tempus uix potuit denotari manifestius: quandoquidem spirantibus Etesiis scribere hec se, iam iamque soluere e portu, notat, quod est, Augusto mense huiusce anni 385. eam iam Damasus fato functus esset, quem Beate  memorie titulo donat, et quem precedentis proxime anni mense Decembri, ostendimus obiisse. Addit, ne contigisse hec serius putes, pene triennium se cum Romanis uixisse. uenit autem, ut certis argumentis euicimus, Romam anno 382, circa septembrem.



CAP. XuII. I. In Orientem Hieronymus nauigat. II. Quo proficiscuntur S. quoque Paula et Eustochium. III. Una omnes inuisunt Palestinam, et Loca Sancta. Iu. Aegyptum etiam et Nitrie Monasteria lustrant. u. Bethleemi se recipiunt, ibique sedem figunt.

I. Hieronymiane in Orientem nauigationis historia percipi haud potest per partes melius, quam ab ipsomet, qui eius perquam attente memor est lib. III. in Ruffinum, eamque ad emuli retundendas cauillationes, luculentissimis uerbis narrat: uis, ait, nosse perfectionis mee de Urbe ordinem? Mense Augusto, flantibus Etesiis, cum S. uincentio presbytero, et adolescente fratre, et aliis Monachis, qui nunc Ierosolyme commorantur, nauim in Romano portu securus ascendi, maxima Sanctorum frequentia prosequente. ueni Rhegium: in Scylleo littore paululum steti, ubi ueteres didici fabulas, et precipitem fallacis Ulyssis cursum, et Syrenarum cantica, et insatiabilem Charybdis uoraginem. Cumque mihi accole illius loci multa narrarent, darentque consilium, ut non ad Protei columnas, sed ad Ione portum nauigarem  malui per Maleas, et Cycladas Cyprum pergere, ubi susceptus a uenerabili Episcopo Epiphanio, cuius tu testimonio gloriaris, ueni Antiochiam, ubi fruitus sum communione Pontificis Confessorisque Paulini: Et deductus ab eo media hyeme et frigore grauissimo, intraui Ierosolymam. uidi multa miracula, et que prius ad me fama pertulerat, oculorum iudicio comprobaui. Inde contendi Aegyptum, lustraui monasteria Nitrie, et inter Sanctorum choros, aspides latere perspexi. Protinus concito gradu Bethleem meam regressus sum, ubi adoraui presepe, et incunabula Saluatoris. uide quoque famosissimum lacum, nec me inerti tradidi otio, sed multa didici que ante nesciebam. His totam rerum suarum ab Urbe ad Bethleem historiam complectitur S. Pater, quam hoc nos capite latius et per partes descriptum imus.

Sed prius quedam de Pauliniano Hieronymi fratre (uincentius enim, quem alterum nominat itineris sui socium, satis ex superioribus innotuit monenda sunt. Hunc S. Pater uidetur paulo ante, cum scilicet Romam accessisset, de patria Stridone, ad sui contubernium euocasse. Quod eius nulla, cum pariter in Urbe degerent, facta sit mentio, puerili eius etati adtribuimus, qui, nisi rationibus subducendis fallimur, ne hoc quidem anno, quo Roma in orientem nauigauit, uigesimum uidetur etatis attigisse. Frustra itaque sunt, qui num accessisset necne tunc Monachi proposito, disputant: strenue autem falluntur qui multo etiam pridem, et Syriam adeunti Hieronymo  comitem fuisse, ibique in eremo pariter seruisse Christo, arbitrantur. Recurret de eo sermo iterum. et sepius. Cetera prosequamur.

II. S. Paula, quam multo antea Ierosolyme inuisende cupido incesserat,  postquam eo contendit Hieronymus, statim iter una cum Eustochio filia sua arripuit. Statim, inquam, nam et ante Hieronymum, si per alias dudum initas rationes liceret, dicenda esset uie se dedidisse. Si enim cum fato functa est initio anni 404. Augusto sexies et Aristeneto Coss. in Bethleem, annos uiginti iam degerat, ut in eius Epitaphio S. ipse Pater testatur, iam ante 385, atque adeo ante ipsum Hieronymum, Roma debuit discessisse. Sed termino utroque incluso, et rotundo preterea numero  S. Doctorem ibi usum, credere nos alius cogit eiusdem locus, nisi interpolatus ille est, in fine dudum laudate ad Asellam Epistole, ubi discedens e Romano portu, inter ceteras sanctas feminas saluere ipsam quoque Paulam et Eustochium iubet. Quin etiam cum ipsis pariter nauigasse uideri possunt, siquidem unus idemque est, quem et ipse tenuit, earum itineris ordo, qui Epist. CuIII. describitur, per Maleam et Cytheram sparsasque per equor Cycladas, Cyprum usque et Seleuciam, et denique Antiochiam. Atque hac quidem in urbe nichil est dubium, quin una fuerint, et quin reliquum ab ea per Palestinam, perque Aegyptum iter una confecerint. Nam et media hyeme, et a Paulino eque atque ipse, deducte ille dicuntur Ierosolymam: et se Bethleem aduenisse cum Paula, ac deinde eius rogatu Alexandriam perrexisse, testatur S. ipsemet Pater, alterum in Prefatione ad Osee, alterum laudata dudum Epistola: in qua etiam accuratissima illa descriptione locorum, per que transierant, et rerum quas Paula admirata est, gestorum denique in singulis, dictorumque eius pro re nata: comitem se lateri eius, nullo non loco prodit. Quod igitur ibi sub Paule nomine iter describit Antiochia ad Palestine, atque Aegypti ciuitates et monasteria, suum quoque iter est, et nos perinde atque de seipso narraret, huc referemus.

Nominat uero ea tantum loca, que Sacris uoluminibus continentur. Ducto initio a Sarepte littore, per arenas Tyri uenit Acco, et per campos Mageddo ad terram Philistiim: intrauit deinde Dor, siue Stratonis turrim, et Antipatrida, et Lyddam, Arimathiam quoque et Nobe, ad Ioppem usque, fugientis portum Ione. Hinc itinere Nicopolim uersus, siue Emmaus, repetito, ascendit Bethoron, ad dexteram aspiciens Aialon, et Gabaon, inque ipsa Gabaa urbe, ad solum usque diruta, paululum substitit. Intrauit denique Ierosolymam; cumque Proconsul Palestine, qui familiam Paule optime nouerat, premissis Apparitoribus, iussisset parari Pretorium, elegit illa, atque ipse adeo, qui lateri eius adherebat Hieronymus, humilem cellulam; et cuncta loca tanto ardore ac studio circumiuit, ut nisi ad reliqua festinaret, a primis non posset abduci.  Longum nimis esset ea persequi que propemodum innumera a singulis quibusque locis captat mysteria. Ita nempe ille omnia perlustrauit diligenter, ut comites etiam sibi adiunxerit sapientissimos ex Iudeis, ad loca potissimum, que in Scripturis memorantur, eorumque nomina, quibus ipsa rei significatio continetur, penitius internoscenda: maxime quia de uetere illa denominatione, sepe etiam statu fuerant pleramque partem, postquam Romanorum Imperio subiecta sunt, aliis nominibus donata, et pristina fere deleta uestigia. Adeat ipsam Epistolam, qui hec recenseri sibi omnia desiderat. Sed non illud pretermittamus, uideri eum scilicet hac occasione omnes ueteris Testamenti libros ex Origenis Hexaplis descripsisse, quorum antiqua exemplaria in Cesariensi Bibliotheca repererat. Horum ope illam deinde Emendationem ex Greco adornauit, que tametsi iamdiu olim, ipsoque aduiuente Hieronymo, maxima ex parte interciderit, in magna tamen continuo fuit Ecclesiarum estimatione, qua parte superauit, et nullis non probe recensionis laudibus abundauit. Redibit de eadem inferius sermo.

Iu. Lustrata perquam diligenter Palestina, in Aegyptum Hieronymus, eadem socia itineris Paula contendit, ut Nitrie Monasteria, quorum fama ingens percrebuerat, et ad que omni studio pariter ferebantur, inuiseret. Occurrit illis Sanctus et uenerabilis Hermopoleos Episcopus Isidorus, tum innumerabiles Monachorum turbe, quorum aspectu ualde quidem ad gloriam Domini letati sunt: indignos autem se tanto honore fatebantur. uiderunt Macarios, Arsenios, uel Arsisios, Serapionas, et reliqua columnarum Christi nomina, quorum et cellulas intrauere, per singulos Christum se uidere credentes. uerum Hieronymo in Aegyptum proficiscendi non illa unice caussa fuit, ut Nitrie monasteria perlustraret; sed ea quam in Prefatione Commentariorum in Epistolam ad Ephesios tradit, Ob hanc, inquiens, uel maxime caussam Alexandriam perrexi, ut uiderem Didymum et ab eo in Scripturis omnibus que habebam dubia sciscitarer. Alibi, siue Prefatione in Oseam rogatu Paule illud se ait iter suscepisse. Ante annos, inquit, circiter uigintiduos, quum rogatu sancte et uenerabilis, socrus, imo matris tue Paule . . . essem Alexandrie, uidi Didymum, et eum frequenter audiui, uirum sui temporis eruditissimum, rogauique eum, ut quod Origenes non fecerat, ipse compleret, et scriberet in Osee Commentarios: qui tres libros, me petente, dictauit. Hos libros et sibi ab eo inscriptos, testatur ipse de uiris Illutribus cap. CIX. et Apologia ultima contra Ruffinum. Qui alios preterea quinque in Zacariam, et tres in Micheam eidem dedicatos existimant, falsa lectione, ut suis locis notatum est, decipiuntur. Sed ad propositum ut reuertamur. Epistola quoque LXXXIu. ad Pammachium, Perrexi, inquit, Alexandriam, uidi Didymum, et in multis ei gratias ago: quod nesciui, didici: quod sciebam, illo docente, non perdidi. Nimirum sibi minime persuaderi passus est [.....] eius dogmata, que errores Origenis confirmatum  ibant, quos iam solerter deprehenderat. Subinde etiam Didymi uidentis discipulum se gloriatur: et Epistolam obseruantie plenam ad eum dedisse, ex Ruffino colligimus. Et huic tamen si credimus  Non totos triginta dies Alexandrie, ubi erat Didymus, commoratus est . Neque hac ex parte S. ipse Pater repugnat, quin potius uerbis illis consentit: Protinus concito gradu Bethleem meam reuersus sum : quibus etiam indicat se antequam ad Didymum accederet, non postquam ab eo discessit, ut alii sentiunt, Nitrie Monasteria lustrasse. Ut ut se res habuerit, nulli se unquam illum, in peragrandis regionibus, labori subduxisse apparet, uel ut ex pluribus arriperet exempla pietatis, uel ut eximios rerum diuinarum scientia magistros audiret. Insignis in eam rem locus eius est in Prefatione ad Librum Paralipomenon iuxta Septuaginta, quem et supra innuimus ex parte. Quomodo, inquit, Grecorum historias magis intelligunt, qui Athenas uiderint, et tertium uirgilii librum, qui a Troade per Leucaten et Acroceraunia ad Siciliam, et inde ad ostia Tiberis nauigarint: ita Sanctam Scripturam lucidius intuebitur, qui Iudeam oculis contemplatus est, et antiquarum urbium memorias locorumque uel eadem uocabula, uel mutata cognouerit. Unde et nobis cure fuit, cum eruditissimis Hebreorum hunc laborem subire, ut circumiremus prouinciam, quam uniuerse Christi Ecclesie sonant.

u. Ab hoc itaque itinere reuersus statim est Bethleem suam, ubi primum adorauit presepe et incunabula Saluatoris, tum loci captus religione, cum sanctissimis, qui aderant, Monachis, sedem ibi figere deliberauit. Olim Ephrata uocatus est locus iste, quemadmodum et in Questionibus Hebraicis ipse testatur, et in Libro Locorum ex Eusebio: Ephrata, regio Bethleem ciuitatis Dauid, in qua natus est Christus . . . . . iuxta uiam ubi sepulta est Rachel, quinto milliario ab Ierusalem . Uno plus dicit, siue sex passuum millibus abfuisse ab Ierosolyma, Seuerus Sulpitius, qui oram illam aliquando inuisisse dicitur, sexque ibi degisse apud Hieronymum menses. Omnino autem posita erat Bethleem in meridiana plaga iuxta uiam que ducit Chebron, et tribui Iuda, non Beniamin adnumerata, sexdecim ab Alexandria mansionibus distans, ab Ioppe quadraginta sex millibus . Neque uero in ciuitatis tunc censu erat, sed ignobilis uiculus, cui succedebat uastissima solitudo plena ferocium barbarorum. uerum quod fuerit Saluatoris nostri Iesu Christi ortu nobilitatus, eaque etiam de caussa esset eo concurrentium religione percelebris, ceteris prefertur omnibus orbis ciuitatibus, atque ipsa dicitur augustior Roma. Super ipsum specum, unde Salus mundi emersit, Ecclesia constructa erat, et super ipsum presepe, in quo Agnus Dei reclinatus est, erectum altare. Proxime ab illo specu sita erat cellula S. Patris, ex qua illud cum ingredi olim prohibitus est, commode aspicere tamen potuit. Procul tamen erat a uia publica, in diuerticulo, cuius semita ab Archelai regis quondam Iudee ,  seu uerius Ethnarche, tumulo incipiebat. Construxit ibi, triennio post, Paula duplex Monasterium, et diuersas excipiendis peregrinis mansiones. Monasterium unum uirgines incolebant, quas illa e diuersis prouinciis congregarat tam nobiles, quam medii, et infimi generis, et ut uulgo editi libri preferunt, in tres turmas, monasteriaque diuisit. Earum hoc erat uite genus, ut in opere et cibo separate, psalmodiis, et orationibus iungerentur. Die tantum Dominico ad Ecclesiam procedebant, ex cuius habitabant latere; et unumquodque agmen matrem propriam sequebatur. Unus omnium habitus. Linteamine ad tergendas solum manus utebantur. A uiris tanta separatio, ut a Spadonibus quoque seiungerentur. Alterum Monasterium uiris tradiderat gubernandum: nec dubium est, quin precipue Hieronymo curam eius dereliquerit. Eadem quoque plus minus eorum fuerit administratio, atque illa mulierum. Et uero de his quedam attigimus in eam rem, ut possint huc etiam pro sexus ratione atque uite referri, cum reliquis, que late S. Pater in ea Epistola CuIII. ad Eustochium persequitur, et repeti ab eo loco uelim.

Ceterum nichil magis ad eius solitudinis indolem percipiendam facit, quam que ab iisdem Paula, filiaque eius Eustochio ad Marcellam missa est Epistola in nostra recensione XLuI. cui conscribende sensus atque ipsa identidem uerba prestitisse Hieronymus uideri possit. Scripta certe est uno eodemque animo statim atque in Bethleem pariter constiterunt, sedemque ibi perpetuam figere deliberarunt. Nullas non loci laudes, et recessus opportunitates, ad sanctissime transigendam uitam, commemorant, quo animum eo commigrandi Marcelle accendant: que si, relicta demum Roma, Bethleem se conferat, fruitura sit omnibus Christi monimentis in locis, in quibus pleraque religionis nostre mysteria peracta sunt. Id uero neque ante hunc annum 386 gestum censeri ullo modo potest, cum sub precedentis proxime anni finem Paula Ierosolymam nauigarit: neque postponi commode, cum ex ipsius Epistole initio satis appareat, scriptam fuisse cum primum mittendarum occasio litterarum incidit. Nec tamen diffiteor, parum credibile uideri posse, Marcellam ante Albine matris obitum fuisse ab iis ad Bethleemi recessum euocatam, ne quam eius maxime contubernio atque ope ob senectutem indigere sciebant, hortari ut desereret, uiderentur. Indicio etiam esse, illam cum hec data est Epistola, iam diem suum obiisse, neque enim a filia salutem ei dici Paula et Eustochium iubent: id quod sub Epistole saltem finem, si aduixisset, par credere est, minime pretermissuras. Fato autem functa est Albina, ut inferius constabit, insequenti anno 387, illaque adeo Epistola post aliquod temporis interuallum ab illius obitu, et subsequenti, ut citius, anno scripta uideatur. uerum minime adduci ego possum ex rerum serie, ut credam, Paulam et Eustochium Marcelle in spiritu, ut ita dixerim filias, passas biennium saltem effluere, antequam ad eam, a qua tam se egre diuulsas ferebant, literas darent, et illud  tamdiu compressisse desiderium quod eius consuetudinis faciende impatientia gerebant. Sed neque ita opinari permittunt prima statim Epistole ipsiusmet uerba: Mensuram caritas non habet, et impatientia nescit modum, et desiderium non sustinet. Et paulo post: Quod solum absentes facere possumus, querulas fundimus preces, et desiderium nostrum non tam fletibus, quam eiulatibus contestamur, et cetera, que tute huc referas.



CAP. uIII. I. Quod fuerit Hieronymi uite genus in Bethleem. II. Num eius Ecclesie Rector, ut Sulpitio dicitur, fuerit? III. Scribit in quatuor Pauli Epistolas Commentarios. Iu. Num et reliquas omnes exposuerit? u. Eius scriptionis in uniuersum indoles iuxta Hieronymi sensum.

I. Tranquillitati, quam semel in Syria gustauerat S. Pater, redditus demum in Bethleem, totum se pietatis erga Deum cultui totum rerum diuinarum contemplationi ac studiis, que duo sunt Sacerdotum arma, dedicauit. Esse aliquid, non uideri cupidus, cellula claudebatur , et in eo qui intra nos est homine, non qui extra nos, per uirtutum quotidie gradus proficere satagebat. Alicubi testatur ipse, ideo se eremi latebris clausisse, ut adolescentie deflens peccata, Christi in se misericordiam deflecteret : alibi ait, ut uel preterita plangeret uitia, uel uitare niteretur presentia: item ut paratior ibi diem Domini, siue iudicii prestolaretur. uile olusculum et cibarius panis, atque is quidem oppido parcus et moderatus, quem, ut testatur Palladius , cum reliquis ad uitam sustentandam necessariis de Paule largitionibus accipiebat. Ieiunia longa, somni breues, et quos uel humi tantum, uel in storea abiectus capiebat. ueste utebatur contempta, tametsi alicubi mundiore usum se indicet . Neque enim qui monachum tunc agebat, externo id corporis cultu profiteri cogebatur, tantum simplicitatem Christianam habitu preferret. His accedebat, immo animam uitamque actibus inspirabat, uirtutum omnium que essent Christiano, et perfectiorem Christi imitationem profitente digne, usus assiduus. Quod supererat orationi tempus, interdiu docendo, noctu legendo conterebat. In Scripturarum meditatione totus erat, quas nulla non die Paule presertim, atque Eustochio explicabat . Prodit Ruffinus, quamquam obtrectandi animo, illum preterea nobilium pueros sibi commissos in Petarum ac Rhetorum litteris instituisse. Quam criminationem adeo non timet S. Pater, ut nec refellere dignetur, eaque dissimulatione significet, se ad instar Pauli, omnibus omnia factum, gloriari, ut omnes Christo lucrifaceret, omni sexui, omnique etati semet accommodasse. Et sane in dies magis magisque confluebant ad eum ex toto undique terrarum orbe etatis diuerse homines, non tam locorum religione, quam eius celebritate nominis, doctrineque admirabilitate ducti, et maioris  rerum diuinarum notitie adipiscende caussa.

II. Sed mirum illud, imo incredibile, quod tradit de Hieronymo Postumianus in Dialogo apud Sulpitium Seuerum, eum scilicet, tantis licet, tamque diuersis solitarie uite muniis occupatum, Ecclesiam quoque illam que erat in Bethleem rexisse. Ecclesiam, inquit, loci illius Hieronymus Presbyter regit: nam parochia est Episcopi qui Ierosolymam tenet. Neque uero hic falli potuisse hac in re uidetur, siquidem et ueritati cetera consentanea sunt, que de illo narrat, et se testatur sex mensibus apud eum fuisse. Et falli eum tamen, ex Epistola inter Hieronymianas Ll. Sancti Epiphanii ad Ioannem Ierosolymitanum, quam superius laudauimus, perspicuum est. Enim uero ex ea constat, Hieronymum ab ordinatione sua ad annum usque 394, ne in monasterio quidem uoluisse unquam propter uerecundiam et humilitatem Presbyteri officio fungi, et debita nomini suo exercere sacrificia, et laborare in ea parte ministerii, que Christianorum precipua salus est: curam uidelicet animarum agere. Quid quod olim cum simultates atque odia Ioannes contra Hieronymum exerceret, ut ab ipso discimus S. Patre, fuere aliquandiu ipse suique fratres ab eius ecclesie ingressu prohibiti? Que quidem sunt qui conciliari posse ita putent, si ab eo tempore Sulpicium loqui existimes, quo reditum utrimque est in gratiam, anno 398, ut uolunt, quum Sulpitius eo accessit, iamque illud muneris in se Hieronymus cum Pauliniano fratre susceperat. uerum neque constare hoc potest, neque ueri similitudinem ullam habet. Si enim S. Pater ab eo quod in Ordinatione sua proposuerat, dimoueri tunc minime potuit, atque exorari, ut in monasterio saltem sacris operaretur, quum ab Ecclesie publice ingressu arcebatur: quis sibi persuadeat post reconciliatam cum Ioanne amicitiam, cum potuit pro lubitu in ea Ecclesia rei sacre interesse, neque eius erat ministerio opus, a proposito discessisse: maxime cum alii iamdudum fuissent pluresque Presbyteri eidem Ecclesie prepositi, neque ab eo tempore, quo S. Pater a Ioanne dissidebat, ullam eius rei necessitatem recurrisse intelligamus. Ut enim transeat, quod minime tamen dabo, Bethleem aliquando concessisse Sulpitium, idque anno 398; transeat etiam fuisse tum initam cum Ioanne pacem, que post biennium sarta est, nisi rationes nostre nos fallunt: sane diu etiam ab eo tempore imposterum ibi uixit Hieronymus, et continuo tamen, sicubi uite sue meminit, eam se agere cum monachis omnino solitariam significat. Sic Epistola CXuII. que anno scripta est 409, se ait clausum cellula, et procul a turbis remotum, que certe Ecclesie Parochialis Prefecto nequaquam congruere possunt. Preterea quanta illi esset iusti reuerentia, et quam sedulo caueret, parochialia iura ne lederet, declarat ipse toties laudato contra Ioannem libro, uerbis, atque exemplo in rem nostram locupletissimo. Quis scindit Ecclesiam? Nos: quorum omnis domus Bethleem in Ecclesia communicat? an tu, qui etc.? Nos scindimus Ecclesiam, qui ante paucos menses circa dies Pentecostes, quum  obscurato sole, omnis mundus iam iamque uenturum iudicem formidaret, quadraginta diuerse etatis et sexus Presbyteris tuis obtulimus baptizandos? Et certe quinque Presbyteri erant in monasterio, qui suo iure poterant baptizare, sed noluerunt quidquam contra stomachum tuum facere, ne et hec tibi de fide reticendi daretur occasio. An non tu potius scindis Ecclesiam, qui precepisti Bethleem Presbyteris tuis, ne Competentibus nostris in Pascha baptismum traderent: quos nos Diospolim ad Confessorem et Episcopum misimus Dionysium baptizandos? Ecclesiam scindere dicimur, qui extra cellulas nostras locum Ecclesie non habemus. Sed hec, inquies, que gratie reconciliationem precesserant, spectant. Esto, ut uoles ex preconcepta opinione: sed utique ea sunt, ex quibus iure deinceps liceat de reliquo uite genere argumentari, et quale ingenium fuerit S. Patris, et quis animus, monstrent.

Sulpitius itaque benigno lectore, et commodo opus habet interprete. Ego ita accipio, ut priuatam monasterii Ecclesiam, seu conuentum, si mauis Latine de Ecclesiasticorum phrasi, dixisse uoluerit abs Hieronymo administratum. Atque hoc quidem sensu uere dixerit: nam et primas ille partes ibi sustinebat, et nichil ad fidem propius, quam fratrum conuentibus fuisse eum et uirtutum merito, et Presbyterii honore prepositum. Conueniebant nempe in unum locum quotidie ad preces et psalmodias, eaque priuata erat Ecclesia; nec certe par credere est, quo tempore Hieronymus cum suis ab Ecclesie publice ingressu prohibitus est, ab illo pietatis erga Deum actu cessasse, et tam longi temporis spatium Monachos sine precibus communibus traduxisse. Ibi S. Pater totum Monachorum cetum sacrarum Scripturarum doctrina instruebat, nouasque in dies propositas ex earum prelectione difficultates instar explanabat, Quamobrem et in Prefatione ad uersionem Libri Paralipomenon ex Hebreo, LXX. inquit, Interpretes in Conuentu fratrum semper edissero: et in fine Epistole CXII. ad Augustinum, que anno data est 404: Tu, ait, qui iuuenis es, et in Pontificali culmine constitutus, doceto populos, etc. Mihi sufficit cum auditore et lectore pauperculo in angulo monasterii susurrare. Eiusmodi alia quedam in Hieronymianis scriptionibus testimonia inuenies, que nobis referre huc singillatim longum esset, fortasse etiam a proposito deuium; duo enim ista in eam maxime rem laudauimus, ut contra atque sensisse uidetur Sulpitius, et diu post eius temporis notationem, non aliam constet abs Hieronymo administratam Ecclesiam, quam que priuata in monasterio cogebatur, et propiore uocabulo Conuentus ei dicitur . Inuenies autem et que loca testentur, ingentem fuisse degentium ibi Monachorum, atque aliorum eo confluentium numerum, ut iam non sufficeret constructum a Paula monasterium, sed et diuersorium propter exstrui peregrinis excipiendis necesse fuerit; quibus una omnibus Hieronymus preerat. Ex his quatuor etiam aut quinque erant Presbyteratus   gradu ornati, ut ex superius laudato contra Ioannem testimonio intelligimus. Ex quo item licet colligere, quanta eorum esset, qui eo conueniebant, uite eius amore ducti, frequentia: siquidem ad quadraginta usque diuerse etatis et sexus de nondum baptizatis, seu recens conuersis, quandoque ibidem dicuntur exstitisse. Sed et Episcopum nescio quem Paulum nomine, quem Theophilus persequebatur, fuisse ibi Monachis cooptatum, ex Libro tertio in Ruffinum coniicimus. Quem locum S. ipse Pater his uerbis concludit: Nobis in Monasterio hospitalitas cordi est, omnesque ad nos uenientes leta humanitatis fronte suscipimus, etc. Et luculentius antea Epist. LXuI ad Pammachium: Nos in ista prouincia, edificato Monasterio, et diuersorio propter exstructo . . . . . . tantis de toto orbe confluentibus turbis obruimur Monachorum, ut nec ceptum opus deserere, nec supra uires ferre ualeamus. Unde quia pene nobis illud de Euangelio contigit, ut future turris non ante supputaremus expensas, compulsi sumus fratrem Paulinianum ad patriam mittere, ut semirutas uillulas, que barbarorum effugerunt manus, et parentum communium census uenderet, ne ceptum Sanctorum ministerium deserentes, risum maledicis et emulis prebeamus. Sed hec hactenus.

III. Monachorum erat, quod sepius S. ipse Pater fatetur, labore manuum sibi uictum querere: sed satius ipse sibi, atque utilius uniuerse Ecclesie consultum fore existimauit, si manuum labori studium Scripturarum substitueret. Magis utile, inquit, quid ex otio meo Ecclesie Christi uenturum ratus, quam ex aliorum negotio . In primis itaque se ad linguam Hebraicam retulit: quam etsi probe calleret, uoluit tamen, quoad eius fieri potuit, penitius adsequi. Preceptore tunc usus est quodam Barabba, siue Baranina  qui cum suorum odia incurrere eam ob rem timeret, noctu tantum ad Hieronymum accedebat, unde et nocturnus magister ei dicitur. Prodit diu post de se ipse, quod hanc linguam, quam ab adolescentia multo labore ac sudore didicerat, infatigabili meditatione numquam deseruerit, ne ab ea ipse desereretur . Ab hoc autem studio, ad Scripturarum Interpretes gradum fecit, quorum non unum atque alterum, sed quotquot fuerunt ante ipsum, sedulo euoluit, adeo ut nemo siue Grecos siue inter Latinos Patres, plures quam Hieronymus Auctores legisse uideatur. Lectioni deinde scriptionem adiecit: in qua facilem adeo, et sensus sponte sua, ut ita dixerim stilum sortitus est a natura, ut una interdum lucubratione Commentariis in Scripturam conscribendis mille uersus, seu lineas exararit, et singulis diebus singulos ueteris Instrumenti libros ex Hebreo conuerterit. Assiduus adeo etiam hac in re fuit, ut nulla non die sacrarum studiis Literarum distineretur, id quod Postumianus apud Sulpitium Seuerum  insigni elogio illo testatur: Totus in lectione, totus in libris est: non die non nocte requiescit: aut legit aliquid semper, aut scribit .

 Iu. Sed scripta eius peculiaria iuxta historie ordinem recenseamus. Petierant ab eo Paula atque Eustochium, ut in Pauli Epistolas, quas nemo antea Latinorum fuerat interpretatus, Commentarios scriberet. Quibus ille ut faceret satis, a breuiore, et magis expedita, que est ad Philemonem, initium fecit. Sumpsit post aliquot dies exponendam illam ad Galatas, quam tribus libris absoluit. In his Origenem secutus, nouam de S. Petri cum Paulo disputatione litem commouit, de qua pluribus deinde in utramque partem ipse, atque Augustinus Epistolis contenderunt. In Prefationibus, quod hec propere dictare cogeretur, et quod neque excogitatum opus appareat, neque admodum limatus sermo, sepius excusat. Recolenda in hanc rem pauca quedam ex Prefatione tertia: Omnem, inquit, elegantiam, et Latini eloquii uenustatem stridor lectionis Hebraice sordidauit. Nostis enim et ipse  quod plusquam quindecim anni sunt, ex quo in manus meas numquam Tullius, numquam Maro, numquam Gentilium literarum quilibet Auctor ascendit: et si quid forte dum loquimur, obrepit, quasi antiqui per nebulam somnii recordamur. Quid autem profecerim ex lingue illius infatigabili studio, aliorum iudicio derelinquo: ego quid in mea amiserim, scio. Accedit ad hoc, quia propter oculorum, et totius corpusculi infirmitatem, manu mea ipse non scribo, nec labore et diligentia compensare queo eloquii tarditatem: quod de uirgilio quoque tradunt, quia libros suos in modum ursorum fetuum lambendo figurauerit. uerum accito Notario, aut statim dicto quodcumque in buccam uenerit: aut si paululum uoluero cogitare, melius aliquid prolaturus, tunc me tacitus ille reprehendit, manum contrahit, et frontem rugat, et se frustra adesse, toto gestu corporis contestatur. Neque est pretereundum, quod ad rerum Hieronymianarum historiam spectat, nuntiatum fuisse sibi, cum hisce adornandis in Epistolam ad Galatas Commentariis animum adiecisset, Albinam uenerabilem anum, Marcelle matrem, obiisse. Adhesit huic statim, matris contubernio destitute, Principia, que post Hieronymi ab Urbe discessum in sui locum successerat: unaque ambe in suburbanum agrum, tamquam in solitudinem sese receperunt. Rem narrat S. ipse Pater partim Prefatione in primum Commentarium, partim Epist. CXXuII. quod est Marcelle Epitaphium.

Porro autem inceptum sedulo persecutus, subsequentem ad Ephesios Epistolam exponendam, ut alias fecerat, sumpsit, et tribus itidem libris absoluit. Et Paule quidem atque Eustochio de more inscripsit, sed et Marcellam, quam uocat unicum uiduitatis exemplar, in Prefatione priore nominat, ut ad eam quoque transmitti opus hoc suum uelit, ea cautione adhibita ut ne maledicis atque inuidis legendum tradat. Quin etiam id ipsum per Epistolas flagitasse illam abs se, indicat Prefatione secunda, inque eius gratiam hec se adornare significat, noua subinde Romam munuscula transmittenda. Denique ad Titum que inscribitur, paulo post singulari eoque breui Commentario  explanauit. Nihil quod propositum nostrum spectet in ea Prefatione monuit. Ad Capitis autem primi uersum undecimum se ait, ante paucos menses tria uolumina in Epistole ad Galatas explanationem dictasse: ex quo luce meridiana clarius est, hosce uniuersos in quatuor Pauli Epistolas Commentarios fuisse non eodem modo anno, sed anni etiam parte, seu paucorum spatio mensium elaboratos. Neque porro alium uideri diximus suis locis, quam 387, uel insequentem: id quod uno atque altero preterea argumento confirmare libet. Atque illo cum primis, quod se ait S. Pater ab annis plusquam quindecim nullum Gentilium literarum Auctorem in manus sumpsisse: ab eo scilicet, ut nichil dubium est, tempore, quo per somnium admonitus, cum se Calcidis eremo abdidisset, profanorum Scriptorum lectioni iure iurando renuntiauit. Huic autem temporis notationi si quindecim illos annos addas, ad hunc nimirum deuenies, quem diximus 387. Idipsum Ruffini comprobat testimonium libro Inuectiuarum secundo , ubi Commentarium Hieronymi in Epistolam ad Ephesios ante quindecim ferme annos scriptum affirmat. Et Hieronymus quidem exactos iam supputarit; Ruffinus uixdum inceptos. Eadem denique Chronica nota elucet ex Prefatione Commentarii in Ecclesiastem, de qua erit sequenti capite dicendi locus. Quod igitur ait S. Pater Libro primo contra Ruffinum de expositione sua in Epistolam ad Ephesios, Decem et octo ferme anni sunt, ex quo istos dictaui libros, eo tempore quo Origenis nomen florebat in mundo, omnino aut errore Antiquariorum in numericis notis laborat  et Quindecim ferme, siue Xu. pro Decem et octo, siue XuIII legendum est: aut quod putare malim, de eo tempore accipiendus est loqui Hieronymus, quo primum scriptionibus Origenis in Latinum refundendis manum admouit.

Iu. Nihil uero aliud preterea Commentariorum in Apostolum elucubratum ab eo est: ut ipsemet indicat in suorum Catalogo operum, ubi istas dumtaxat laudatas quatuor Epistolas abs se explicatas recenset: tametsi illam ad Philemonem, a qua initium Explanationis sue fecit, postremo loco collocat, ordinem potius Scripturarum, quam temporis secutus. Aberrant itaque a uero longissime, qui totum fuisse abs Hieronymo Apostolum Commentariis illustratum iam inde a Cassiodorii euo arbitrati sunt. Fucum, opinior, fecit studiosis uiris locus ille Prologi alterius libri in Epistolam ad Ephesios, ubi S. Pater, Pauli, inquit, Epistolas conamur exponere: quod de uniuersis dictum acceperunt, cum uel solas has quatuor spectet, uel certe propositum modo indicet atque animum, quem in reliquas scribendi habebat, numquam autem expleuit. Neque hac fine stetit malum, subinde enim inuenire est in antiquis libris Hieronymo adscriptus Commentarius in omnes Pauli Epistolas, illa que est ad Hebreos excepta. Tantam  olim fraudem inferre librarii ausi sunt, questus gratia, ut opus a nequissimo heretico, et si Superis placet, nominis Hieronymiani hoste infensissimo elucubratum, ipsi Hieronymo adscriberent. Sed est iamdudum inter supposititia amandatum, nosque in hunc reiecimus Operum id genus tomum, eaque de re satis in prefixa Admonitione diximus.

u. Sed sunt quedam in antecessum de ratione qua Commentariis elucubrandis usus est S. Pater, semel hac primum oblata occasione animaduertenda, ne eadem sepius replicare, cum alios deinceps ad finem usque recensebimus, necesse sit. Ille enim cum ingenio suo in Scripturis exponendis diffideret, quod sciret illas non ex arbitrio, sed esse ex maiorum traditionibus interpretandas, ad eos confugiebat, qui in eum Librum, quem sibi explicandum proponeret, antea aliquid edidissent. Ita uero sedulo omnes peruestigabat, ut suam nemo uideatur diligentiam effugisse: legebat ita propositi sui attente memor, ut nichil eorum que ad rem suam facerent, preteriret, nichil non transferret in sua. Et laudabat quidem in Commentariorum exordiis sepe eorum nomina, quos sequeretur; sed et sepe pretermissa faciebat, cum magis opportunum uideri poterat, atque eorum tamen opiniones suimet operis contextui inserebat. Id autem abs se factum ait ex quadam, ut ipse autumat, Commentariorum lege, in quibus multe diuersorum ponuntur opiniones, uel tacitis, uel expressis Auctorum nominibus, ut Lectoris arbitrium sit, quid potissimum eligere debeat, decernere. Atque hinc modo sua, modo se aliena dictare profitetur in Prefationibus, ita tamen ut difficile internosci aliena ab suis possint, nisi ab eo, qui Auctores omnes, a quibus ille excerpsit, legerit, eorumque dicta ac sententias in numerato habeat. Sepe adeo uel a Ruffino, qui ei dicam ea de re multam dixit, uel ab aliis, de opinionum, quas dissimulato Auctore retulerat, leuitate atque incommodo interdum sensu accusatus est, perinde atque de suo, aut certe de probata sibi auctoritate protulerit. Quibus hac una continenter responsione satis fecit, qua et ab Augustini se postulationibus defendit: Si quid reprehensione dignum putaueras in explanatione nostra, eruditionis tue fuerat querere, utrum ea que scripsimus haberentur in Grecis, ut si illi non dixissent, tunc meam proprie senteniam condemnares, presertim cum libere in Prefatione confessus sim . . . . uel mea, uel aliena dictasse. Paria his sunt que Ruffino reponit, et que ut recolas auctor sum: neque enim ut huc a nobis referantur, institute narrationis ordo permittit. Ac sane plurimum sua, et nostra ad Scripturarum doctrinam interfuisset, si uniuscuiusque Auctores sententie de nomine laudasset, uel ex iis tantum in Commentaria sua transtulisset probabilissimas opiniones uel denique regulam, quam sibi testatur proposuisse, ut aperte confiteretur que sunt heretica, et que sunt Catholica, sancte continuo obseruasset. Sed quando aliis de causis satius ipse iudicauit, Auctorum nominibus parcere, ne aliquem uideretur lacerare: in hoc nos  commodum Lectorum incubuimus, ut que loca ex aliis, Origene presertim atque Eusebio S. Pater expressit, suis Auctoribus redderemus in Notis, uel ipso, cum licuit, apposito Greco textu, uel nomine saltem et libro Scriptoris indicato.



CAPUT XIX. I Scribit in Ecclesiastem Commentarios. II. Questionum quoque Hebraicarum in Genesim: de locis item, deque Hebraicis nominibus libros singulares. III. Didymi librum de Spiritu Sancto in Latinum transfert. Iu. Homilias quoque triginta nouem Origenis in Lucam. u. Scribit in Psalmos a decimo usque ad decimum sextum Tractatus septem. uI. Denique Malchi captiui monachi uitam, et Beati Hilarionis.

I. Et solitarie uite tranquillitate, qua nichil est ad studia litterarum aptius, et Paule matris beneficentissime liberalitate usus Hieronymus, que iam in Ecclesiarum utilitatem cedere ingenii sui monimenta perceperat, iisdem elucubrandis in dies magis totum se animo et uiribus deuouit. Statim ab Epistola ad Ephesios, scribere in Ecclesiastem aggressus est: tam sane breui atque exiguo temporis interiecto spatio, ut opus utrumque ipsemet libro contra Io. Ierosolymitanum sub chronica una notatione coniungat. Quin etiam prepostero ordine hoc illi preferre uidetur: Ante annos, inquiens, ferme decem in Commentariis Ecclesiaste, et in explanatione Epistole ad Ephesios, arbitror sensum animi mei prudentibus explicatum. Series autem rerum et que superius disputata sunt, satis manifesto euincunt, Commentarios in eam Apostoli Epistolam, istis in Ecclesiastem precessisse: atque illos quidem anno 388, ad finem uergente adornatos, istos uero subsequentis 389 initio adscribendos. Idipsum scriptionis historia, ipsiusque S. Auctoris locupletissimus in Prefatione locus testantur. Memini, ait, me ante hoc ferme quinquenium, cum Rome adhuc essem, et Ecclesiastem S. Blesille legerem . . . . rogatum ab ea, ut in morem Commentarioli obscura queque dissererem, ut absque me postea intelligeret que legebat. Itaque quoniam in procinctu operis nostri, subita morte subtracta est . . . tantoque uulnere tunc perculsus obmutui: nunc in Bethleem positus, augustiori uidelicet ciuitate, et illius memorie, et uobis  reddo quod debeo. Atque anno quidem 384 exeunte, cum tres fere menses fuisset in Hieronymi disciplina, diem obiisse Blesillam, suo loco ostendimus: cui si alterum ferme quinquennium superaddas, ad hunc nimirum deuenies annum 389 saltem inceptum, quo istos sentimus lucubratos, abs Hieronymo Commentarios. Que Explanationis eius naturam, ut ita dicam, atque ingenium spectant, partim attigimus paulo superius, partim sunt ex ipsa Prefatione, atque operis contextu repetenda.

II. Eiusdem huiusce anni decursu, aut si libet ad subsequentis usque initia, uidetur S. Pater tres alios diuersi parum inter se argumenti Libros singulares edidisse, quos hoc ipsemet ordine in suorum Catalogo operum recenset: Questionum Hebraicarum in  Genesim librum unum. De Locis librum unum. Hebraicorum Nominum librum unum. In primo alterum ex his memorat, in altero primum ac tertium, atque in hoc duos priores: ut illos uno eodemque tempore eum pre manibus habuisse, ipsa hac recensione intelligas. Quin etiam primo in lucem edidit, quem ibi ordine postremum ponit; siue cum adhuc Hebraicis questionibus insudaret, et nondum librum de Hebraicis Locis edidisset, tertium de Nominibus uulgauit. Ferebatur hic liber iamdiu olim Grece a Philone primum deformatus, deinde Origenis studio auctus, sed perturbatus adeo et confusus, ut debite ex eo percipi utilitati parum consultum putarit Hieronymus, si tantum Latine uerteret, non autem nouum fere ex integro repararet. Profectus, quem in Hebraicis litteris fecerat, specimen atque experimentum hoc fuit, quod hac nimirum de causa hortatu fratrum Lupuliani  et ualeriani scribendum suscepit, rei ipsius utilitate commotus, et quo fecisse se aliquid gloriatur, quod a Grecis quoque appetendum esset. Ut enim plerasque omnes que in Greco exemplari habebantur etymologias nominum retinuerit, ne Grecis quidem exceptis aliquot nominibus, prepostera olim cura intrusis: sepius tamen de suo alias addidit, et eas que subabsurde uiderentur, et contra lingue Hebraice ingenium, uiolenta interpretatione explicari, professus est. Librum itaque nunc suum uocat, nunc Philonis, uel Origenis, et quedam se alicubi ait in libro Nominum Hebraicorum reperisse, que minime in hoc suo leguntur.

Editionis honorem subsecute sunt Questiones Hebraice in Genesim, nouum plane opus; et tam Grecis quam Latinis prorsus antea inauditum, quo id sibi proposuit, ut uel eorum, qui de libris Hebraicis uaria suspicabantur, errores refelleret, uel ea que in Grecis et Latinis codicibus scatere uitiis uidebantur, auctoritati sue redderet. Eiusmodi questiones in ceteros quoque libros Scripture adornare in animo habuit, fortasse etiam adorsus est: id quod subinde innuit ipse, ut quum de re quadam locuturum se recipit, cum Questiones in Iosue explicabit. Sed quemadmodum in Generali Prefatione ostendimus, aut nequaquam postea perfecit que ad rudem earum contextum informauerat, aut quod propius ad fidem uidetur, mutato consilio, cum deinde Commentarios elaboraret, liciis illis que tumultuario congesserat, utiliter usus est: uel denique quidquid illud erat operis, intra domesticos parietes cohibuit. Certe non alias preterea Questiones Hebraicas in suorum Catalogo operum, quem post ferme biennium scripsit, quam istas in Genesim recenset, ac recipit in fetuum suorum censum. Postremo loco Librum de Locis uulgauit, quem Grece prescriptum ab Eusebio in Latinum transtulit, alicubi etiam mutauit, et nonnichil auxit, ut ex Greci textu, quem e Hieronymiane interpretationis regione edidimus, collatione perspicuum est. Hanc libertatem ita ipse excusat in Prefatione, Semel enim et in Temporum libro prefatus sum, me uel interpretem esse, uel noui operis conditorem.  Opposuit uero interpretationem hanc suam alteri, quam quidam uix primis imbutus litteris edere ausus fuerat, ut ex comparatione utriusque prudens Lector iudicium faceret.

III. His Didymi librum in Catalogo subnectit, quem in annum iam quintum premebat, ex quo illum Rome, cum Damasus adhuc in uiuis ageret, siue anno 384, ut suo loco monuimus, ad finem uergente ceperat interpretari. Resumit eum itaque in manus et siue secundis curis totum recognouerit, siue reliquam modo partem, quam pretermiserat, in Latitinum uerterit, eum sane diutius latere intra cellule sue parietes minime passus est, sed honori, ut ipse loqui amat, editionis, hoc scilicet 389 anno ad finem properante, permisit, et Pauliniano fratri suo dedicauit. Rem totam narrat ipse in Prefatione: Cum in Babylone, inquiens, uersarer, et purpurate meretricis essem colonus, et iure Quiritum uiuerem, uolui garrire aliquid de Spiritu Sancto, et ceptum opusculum eiusdem Urbis Pontifici dedicare. Tum paucis interiectis de odio, quo apud Romanos laborauit, Illico ego, subdit, uelut postliminio Ierosolymam sum reuersus, et post Romuli casam et Ludorum Lupercalia, diuersorium Marie et Saluatoris speluncam adspexi. Itaque, mi Pauliniane frater, quia supradictus Pontifex Damasus, qui me ad hoc opus primus impulerat, obdormiuit in Christo, tam tuo, quam uenerabilium mihi ancillarum Christi, Paule et Eustochii nunc adiutus oratu; canticum quod cantare non potui in terra aliena, hic a uobis in Iudea prouocatus immurmuro . . . Et ut Auctorem titulo fatear, malui alieni operis interpres existere, quam  informis cornicula, alienis me coloribus adornare. Quibus postremis uerbis, maxime uero his que subsequuntur, S. Ambrosium suggillari contendit Ruffinus, eaque de caussa criminationem in Hieronymum grauissimam intentat. Dictum aliis ea de re, et nobis suo loco.

Iu. Succedunt Homilie trigintanouem Origenis in Lucam, quas persuasum est doctis uiris fuisse ante ab eo redditas Latine, quam Hebraicas in Genesim Questiones, et Librum de Locis ederet, eoque magis ante eum quem modo recensuimus, Dyolimi de Spiritu Sancto Tractatum. In quam sententiam locuples quidem eos adduxit S. ipsiusmet Patris in Prefatione ad Homilias illas locus: Pretermisi paululum Hebraicarum Questionum libros, ut ad arbitrium uestrum lucratiuis operis hec qualiacumque sunt, non mea sed aliena dictarem. uerum ualde ego aliter sentio, et perperam accepisse eos mentem S. Doctoris, sensumque eius uerborum, autumo. Neque enim Questionum in Genesim, sed Questionum libros se ait intermisisse: multoque probabilius est, et par credere, de aliis cum loqui, quas in reliquos Scripture libros parabat  quam de singulari in Genesim libro, quem tota rerum series, et quem tenet ordo in Catalogo, perfectum iam antea, ac publici iuris factum, persuadent. Quod si uerum est, ut  ueri speciem omnem habet: has anno demum 390 ex Greco in Latinum conuertendas Homilias susceperit. In Prefatione ad Paulam et Eustochium quemdam quem iste legerant, nec satis tamen probauerant, Luce interpretem S. Pater suggillat: eumque S. Ambrosium esse, qui ante ferme quadriennium suos ediderat Commentarios in Lucam , Ruffinus contendit. Et probare etiam tum ex eo nititur, quod nullus ex Latinis ad id usque temporis preter Ambrosium in Lucam scripsisset, tum quod ipsiusmet Epistolam Hieronymi proferre posset, in qua hoc ipsum de aliis excusans, in illum conuertit suspicionem. Sed neque hanc Epistolam, quod secretiora quedam alia contineret, Ruffinus in uulgus edidit, aut quisquam uidit, ut ex ea disputare liceat: neque homini plusquam uatiniana odia in Hieronymum exercenti, facile erit qui hac in re fidem adhibeat. Cetera que eiusdem calumnias spectant, quas in hanc instruit Homiliarum Origenis Latinam interpretationem, satis abunde dispuncta et refutata sunt nobis in Prefatione ad Tomum septimum, que si tanti sunt, recolas.

u. Paulo post, hoc tamen, ut uidetur, anno elucubrauit S. Pater eos etiam quos pone subdit in Psalmos a decimo usque ad decimum sextum Tractatus septem. Docti uiri, de quorum numero Sixtus Senensis et Daniel Huetius, non alias preterea existimant fuisse, quam totidem Origenis Homilias, quas de Greco in Latinum transtulerit. Nobis hac de re nichil pro certo affirmare placet, maxime cum tota elucubratio illa desideretur, ex qua sumere in alterutram partem argumentum liceret. Quin potius si quid coniicere ex modo, quo ab ipso recensentur, licet, malim ego primogenitos fetus S. Doctoris existimare: tametsi maximam partem ex grecis Scriptoribus atque Origene presertim, ut in more positum tunc illi erat, desumptos, ultro etiam fatear. Porro cur interciderint, aut certe neque integri superent, neque eo cultu, ut ab aliorum interpolationibus internosci queant, caussam addidimus in Admonitione ad Breuiarium in Psalmos, quod Septimo Tomo Appendicis loco subnectimus.

uI. uidetur, his absolutis scriptionibus, aliquandiu sibi silentium imposuisse S. Pater: Silere quippe, ait, me fecit, cui meus sermo supplicium est . Sed grauiorem interim, ac longioris multo opere scriptionem animo iam parabat, uniuersam, uidelicet, rerum Christiane historiam, literis consignare. Scribere enim, inquit, disposui  ab aduentu Saluatoris usque ad nostram etatem, id est ab Apostolis usque ad nostri temporis fecem, quomodo et per quos Christi Ecclesia nata sit, et adulta, persecutionibus creuerit, et martyriis coronata sit: et postquam ad Christianos Principes uenerit, potentia quidem et diuitiis maior, sed uirtutibus minor facta sit . Porro elucubrarit nec ne postea istud operis, dubitatum est inter eruditos, etsi enim ad nos nichil eiusmodi  peruenerit, neque ulla unquam eius apud antiquos uola sit aut uestigium, affirmare tamen uidetur ipsemet, idque post annos admodum decem, Libro I. contra Ruffinum, ubi se ait Ecclesiasticam Eusebii historiam  in Latinum transtulisse. Laudaui, inquit, Eusebium in Historia Ecclesiastica, in digestione Temporum  in descriptione Terre Sancte  et hec ipsa Opuscula in Latinum uertens mee lingue hominibus dedi. uerum aliam nos ad eum locum innuimus fuisse S. Doctoris mentem, quam uulgo intelligitur, ac primo statim obtutu apparet: atque ita hec diximus accipienda uerba, ut illud unice ad Ecclesiasticam historiam referatur, quod ait, laudaui: ad reliqua autem duo opuscula alterum, quod sue lingue hominibus dederit, spectet. Que quidem genuina etiamnum sensus eius explicatio uidetur, et que aliis eiusmodi apud eum exemplis, si res ferat, comprobari facile possit. Si cui tamen minus arrideat, ita etiam existimare liceat, eam innui Eusebiane historie partem, haud equidem magnam, sed tamen Eusebii , que Scriptores Ecclesiasticos recenset, et Noster suo de uiris Illustribus libro Latine redditam de uerbo ad uerbum inseruit. Certe qui elucubratam reuera ab eo historiam uniuersam Ecclesiasticam putant, longius a ueri specie omni aberrant.

uII. Sed utique cum primum silere desiit, anno ut uidetur 391, Malchi Captiui Monachi, et Beati Hilarionis uitas conscripsit, quas in Catalogo, uno, ut ita dixerim, spiritu recensens, ita connectit. Et priorem quidem historiam, ut suo loco diximus, Maronie in Syria ab ipsius Malchi ore exceperat: alteram ab Aegyptiis monachis enarratam digessit. Addit qui uite Patrum Liber inscribitur, Aselle fuisse Auctore ab ipso nuncupatam: cuius tamen rei, neque in editis in manu exaratis Hieronymianis codicibus uola est aut uestigium. Quod unum prodit S. ipsemet Pater, hanc Sophronius in Grecum eleganti sermone transtulit: ex eoque uossium falli, perspicuum est, qui in Opere de historicis Grecis, Sophronium uite Hilarionis Auctorem, non interpretem facit.



CAPUT XX. I. Recensentur que Hieronymus ex LXX. exemplari in Latina tunc uulgata Editione emendauit. II. Libri qui ex eo labore nunc superant.

I. Nullam uidetur S. Pater in Catalogo, laboris eius perquam utilis, ac difficillimi, quod Sacre Scripture libros ex Latina uetere interpretatione ad emendatissima LXX. exemplaria recensuit, restituitque innumeris locis, rationem habuisse, saltem que temporum notationem spectet. Nec sane tamquam elucubrati ab se operis mentionem ibi ullam facit, ubi alia omnia, minoris etiam si libet momenti, in censum suorum recipit: et liquido tamen constat, quo tempore Catalogum illum, seu Librum de uiris Illustribus scripsit, anno uidelicet 392, pleramque eius laboris partem iam exantlasse, nec sane modicam  permisisse iam in publicum ut prodiret. Libro secundo in Ruffinum, Egone, inquit, contra Septuaginta Interpretes aliquid sum locutus, quos ante annos plurimos diligentissime emendatos mee lingue studiosis dedi? Atque iisdem fere uerbis Libro III. Septuaginta Editionem diligentissime emendatam ante annos plurimos mee lingue hominibus dedi. Item in Prologo ad libros Salomonis ex Hebreo, Si cui sane Septuaginta Interpretum magis Editio placet, habet eam a nobis emendatam. Denique, ut alia multa pretermittam, Epist. LXXI. ad Lucinium, Septuaginta Interpretum Editionem et te habere non dubito, et ante annos plurimos diligentissime emendatum studiosis tradidi. Hec satis abunde S. ipsiusmet Interpretis testimonia euincunt, fuisse ab eo istud Operis non adornatum modo, sed et Editionis honori, ut ipse alias loquitur, bona saltem ex parte permissum.

II. Satis quoque ex iis constat, contra atque Critici quidam, cetera non indocti, arbitrantur, non illos modo Scripture libros, nec preterea alios, fuisse abs Hieronymo ad Grecum exemplar recognitos, qui uel superant etiamnum, uel de nomine ab ipso laudantur. Cum enim Editionem Septuaginta abs se dicat in Latino ad Greca exemplaria emendatam, eamque alteri comparet Translationi ex Hebreo, manifestum est, non quosdam tantummodo libellos, et ad summum sex, ut uolunt, sed uniuersum Canonem sua illa cura expolitum denotare. Cuius quidem rei alia argumenta sunt, que latius in Prefatione nostra ad decimum Tomum protulimus, et que, si tanti uidentur, consulas denuo; atque huc referas. Luculentissimum profecto est illud S. ipsius Interpretis testimonium Epist. CXXXIu. ad Augustinum, ubi iam tum fuisse pleramque eius emendationis partem a nescio quo compilatam, dolet. In Editione, inquit, Septuaginta . . . . pleraque prioris laboris fraude cuiusdam amisimus. Multa igitur alia erant preter ea que uulgo prostabant tunc temporis, ac supersunt hodienum, que pleraque operis pars dici potuit, et facile uniuersum Canonem Scripturarum explebant. Cuius denique rei certior ipse factus Augustinus Epistola inter Hieronymianas CXuI. integram ab eo recensionem eam postulat. Mittas, ait, obsecro, interpretationem tuam de Septuaginta, quam te edidisse nesciebam.

III. Porro, quanti labor hic S. Doctori steterit, et quid proprie rei sit atque operis, aperiendum est. Erat ueteris Instrumenti uulgata uetus interpretatio, que tunc temporis passim in Ecclesiis obtinebat, ex Greca alia LXX. uersione in Latinum refusa, sed ita librariis omne genus uitiis, lacunis, traiectionibus, assumentis deformata, ut interdum etiam alium a uero sensum preferret, et diuine auctoritatis uerba et sententias redderet lectionum uarietate incertas. Precipua errorum caussa, quod a Greca Editione , id est, Communi, deriuata olim fuerit, que innumeris eiusmodi uitiis scatebat. Ad difficultatis autem cumulum accedebat, quod alie preterea Grece editiones, que ferebantur, multum inter se pro  regionum uarietate atque usu Ecclesiarum differrent. Alexandria, inquit, et Aegyptus in Septuaginta suis Hesychium laudat auctorem: Constantinopolis usque Antiochiam Luciani martyris exemplaria probat. Medie inter has prouincie Palestinos codices legunt, quos ab Origene elaboratos Eusebius et Pamphilus uulgauerunt: totusque orbis hac inter se trifaria uarietate compugnat. Et certe Origenes non solum exemplaria composuit quatuor editionum, e regione singula uerba describens, ut unus dissentiens statim ceteris inter se consentientibus arguatur, sed quod maioris audacie est, in editione Septuaginta Theodotionis editionem miscuit, asteriscis designans, que minus ante fuerant, et uirgulis que ex superfluo uidebantur apposita . Pretermitto que alias alibi memorat editiones atque exemplaria. Unice ad uerum, aut certe ceteris longe omnibus propius accedebat illa, que fuerat olim Origenis industria in elaborata cum obelis atque asteriscis: eaque nimirum in tanta editionum uarietate Noster usus est, cuius exemplar perquam emendatum in Cesareensi Bibliotheca repererat. Quinetiam eamdem illam rationem notarum, obeli, inquam, atque asterisci in Latina restituenda uersione habuit. Unde Epist. CXII. ad Augustinum, Quod queris, inquit, cur prior mea in libris Canonicis interpretatio asteriscos habeat et uirgulas prenotatas . . . illa interpretatio Septuaginta interpretum est; et ubicumque uirgule, id est, obeli sunt, significatur, quod Septuaginta plus dixerint, quam habetur in Hebreo. Ubi autem asterisci, id est, stellule prelucentes, ex Theodotionis editione ab Origene additum est: et ibi Greca transtulimus, hic de ipso Hebraico quod intelligebamus, expressimus. Et alia ad eumdem Epistola CXXXIu. Preceptis tuis parere non possum, maxime in Editione Septuaginta, que asteriscis uerubusque distincta est. Denique omnium luculentissime Epistola CuI. ad Sunniam et Fretelam, ubi etiam quantum intersit Communem inter atque Hexaplarem Editionem docet, atque hanc a se testatur, in Latinum sermonem fideliter uersam. Et paulo post: Ea autem, inquit, que habetur in et quam nos uertimus, ipsa est que in eruditorum libris incorrupta, et immaculata Septuaginta interpretum translatio reseruatur.

Iu. Tempus quod spectat, cum neque unus idemque sit annus uniuscuiusque libri, neque certo possit suus cuique adsignari, uero simillimum tamen est, fuisse omnes ante annum 391 adornatos, neque enim par credere est, cum ab hoc tempore nouam ex Hebreo textu interpretationem adorsus esset S. Pater, eum amplius de priore Correctione illa cogitasse. Adeo quidquid istuc operis fuerit, perfectum iam fuisse apparet, atque intra cellule parietes ad priuatos monasterii usus magna ex parte repositum, aut certe Auctori non probatum usque adeo, ut Ecclesiarum necessitatibus satis putaret esse consultum. Neque enim nouam ex integro aggressus esset ex Hebreo, si ad Grecorum exacta codicum fidem Editio illa suffecisset. Quinquennii autem plus minus spatio totus labor ille absolutus est; nam 392 anno quo Catalogum  suorum Operum texebat, iam aliquot ex Hebreo libros ceperat interpretari: quod indicium est, a Grecis iam destitisse: hec autem non nisi anno demum 387, postquam se Bethleem recepisset, interpretari, siue ad eorum amussim Latina exigere, aggressus est. Et preluserat tamen tante molis operi recensione illa Psalmorum prope dixerim tumultuaria, quam ut ipse ait, Rome positus cursim et magna ex parte adornauerat. Quod rudimentum cum bene cessisset, et Romane cumprimis Ecclesie probaretur usu  animos illi addidit, cum se paulo post Bethleem transtulisset, et Septuaginta editionem in conuentu fratrum quotidie edissereret, ad illam uersionem ex integro iuxta Grecum textum, atque eum quidem Hexaplarem emendatissimum, refigendam. Nec sane dubium uidetur, quin uniuersum Canonem continenti illa comparatione ad Grecum expoliuerit: qua de re pluribus in Prefatione ad decimum Tomum edisseruimus, que huc referas.

u. uerum duo nunc soli ex uniuersa recensione illa libri integri superant, Iob, et Psalterium, totidem Prologi in Salomonis et Paralipomenon libros, que tanti operis uix quedam indicia sunt, et magis desiderare ac deflere quod periit, quam quod superest, frui nobis prebent. Quamquam possunt Prophetarum quoque omnium libri  instaurari ex uersione illa, siue emendatione, quam in Commentariis S. Pater sue ex Hebreo uersioni statim subnectit iuxta Septuaginta. uerum haud scio, num ita inde excudi integra continenter possit, ut, quod rei caput est, summa appareat S. Doctoris diligentia in obelorum atque asteriscorum notis, que facile per Antiquariorum oscitantiam, et locis quodammodo peregrinis excidere potuerunt, ac re ipsa excidisse alicubi, compertum est. Reliqua iamdiu olim, atque ipso aduiuente S. Interprete, pars operis eius maxima periit: quod notatum nobis est antea ex eius Epistola CXXXIu. ad Augustinum in fine, ubi, Preceptis tuis, inquit, parere non possum, maxime in editione Septuaginta, que asteriscis uerubusque distincta est, pleraque enim prioris laboris fraude cuiusdam amisimus. De hac nos iactura, deque his qui supersunt duobus libris, in Prefatione ad decimum Tomum satis multa.



CAPUT XXI. I. uetus Testamentum ex Hebreo interpretatur. II. Prepostero ordine, atque initio a Regum libris facto, maximam ante annum 392 eius uersionis partem edidit. III. Quamdam etiam apud se aliquandiu retinuit. Iu. Reliquum Hebrei Canonis quod supererat, secutis temporibus absoluit.

I. uerum recensione illa atque emendatione Scripturarum non usque adeo contentus Hieronymus, ad nouam ex integro Latinam interpretationem de Hebraico ipso exemplari utpote ceteris prestantiore omnibus, et fideliore adornandam, animum appulit.  Et maximam sane eius partem iam anno 392 absoluerat, siquidem uere atque eo tempore suorum Catalogum operum contexens, affirmauit, se uetus Instrumentum iuxta Hebraicum transtulisse. Que quidem caussa est, cur huc semel referri laborem uniuersum rerum quoque Hieronymianarum historie consentaneum magis uideatur: tametsi reliquum quod erat eius operis sequutis temporibus, et quedam post ferme biennium, quedam etiam post multo transtulerit, ut non nisi post annos ab eo admodum duodecim tota illa iuxta Hebreum Canonem interpretatio absoluta sit. Sed enim quod fuerit uniuscuiusque libri tempus, quisue ordo, explicemus.

II. Neque enim iuxta Scripturarum ordinem, ut in Hebreo Canone continetur, a primo ad nouissimum, sed ut potuit, rogatusque est a Fratribus uertendos sibi libros illos proposuit. Initium fecit a libris Regum, quos Hebrei in duo tantum uolumina dispertiuntur, que Samuel et Malachim uocant. Et primum quidem conatum hunc suum fuisse, manifesto ipse tradit in Prologo, quem idcirco, quasi galeatum principium uocat, et conuenire ait omnibus libris, quos de Hebreo in Latinum uertere in animo habebat. Etenim parare defensionem sibi uoluit aduersus illos, quos suo studio eo infensiores futuros presentiebat, quo maioris hoc erat ausum momenti atque opere, quam quod antea in recensenda atque emendanda uersione LXX. prestiterat. Erat enimuero hominis diuina quadam prediti mente, atque ab omni doctrinarum genere fere supra mortalium conditionem exculti, inaccessos pridem omnibus Scripturarum fontes attingere, ac uelle non prius auditos ex iis sensus et uerba Ecclesias docere. Itaque hos primum libros quasi eruditionis sue specimen prebiturus, ne sibi nimium tribuere uideretur, legi postulat: eoque ipso fuisse primum, siue ante alios, ab se translatos ex Hebreo, notat. Misit deinde eos Romam Patri Domnioni, ut in Epistola XLIX. ad Pammachium, que anno scripta est 393, prodit. Sed et libros sedecim Prophetarum iam se in Latinum de Hebreo sermone tunc uertisse, cum eam Epistolam scriberet, testatus est: quin et Pammachio ait ad legendum fuisse in promptu. Addit, si ista placuerint, et delectari eum hoc opere compererit, fore ut prouocetur etiam Cetera clausa armario non tenere. Continuo post Iobi uersionem nominat, iam enim animos sibi sumpserat ad multo difficillimum librum, non ex Hebreo tantum, sed et ex Arabo Syroque sermone interpretandum: in quam rem sibi etiam ex Lydda preceptorem Iudeum olim adsciuerat. Narrat hec ipse latius in Prefatione: tempus autem in laudata modo Epistola ad Pammachium his uerbis indicat. Transtuli nuper Iob in linguam nostram, cuius exemplar a S. Marcella consobrina tua poteris mutuari. Non solum igitur adornata dudum ea fuerat interpretatio, uerum etiam in uulgus edita, et Romam transmissa: ut non ita modicum precessisse temporis spatium, ex aduerbio illo nuper coniicias. Urget eo magis ratio, si quod est etiam uerosimillimum, fuerunt isthec  uolumina omnia continuis quodammodo operis in Latinum conuersa, et eadem missa occasione Romam. Nam multo ea citius, et ante an. 392 lucem aspexisse, ex libro de uiris Illustribus, quem hoc ipso anno elucubrauit S. Pater, perspicuum est. Ex quo item intelligimus, Psalterium quoque fuisse ab eo iam pridem sue lingue hominibus datum, atque hoc ipsum antequam Prophetas, quos secundo loco recensuimus, interpretaretur. Scilicet inter alia opuscula sua, que ibi capite trigesimo quarto supra centesimum refert, fuisse in Grecum ab amico Sophronio translata, Psalterium quoque et Prohetas recenset: quos, ait, nos de Hebreo in Latinum conuertimus. Et sane ante spatium temporis haud ita exiguum, ut et in Grecum refundi ab illo possent, et a Nostro, utpote perfecta iam atque edita opuscula, recenseri.

III. Omnino itaque ante annum 392, hec que nominatim recensuimus uolumina, quibus uniuerse Scripture pars altero tanto maior continetur, perfecerat S. Pater. Reliqua subsecutis quidem temporibus in lucem emisit; uerum ex his etiam quedam tunc habuisse eum in promtu, facile ex superius laudato loco adducor ut credam, ubi se ait, cetera clausa armario retinere. Num fuerit de horum numero Daniel, an quartus Prophetis maioribus accenseri existimandus sit, queri non incongrue potest. Nam Sanctus quidem ipse Interpres dum laudata ad Pammachium Epistola sedecim Prophetas ab se affirmat de Hebraico in Latinum conuersos, Danielem utique in his computat; secus enim solos numerasse quindecim debuisset. Reuera etiam ab alibi, ut Epistola LIII. ad Paulinum, Danielem in Prophetarum maiorum censum recipit, tribusque aliis adiungit. Alia ex parte liber ille in Hebreo Canone inter Prophetas non computatur, sed inter Agiographa: neque alium in ipsa Hieronymiana uersione locum habet, iuxta ueterum exemplarium fidem. In Prologo quoque Galeato atque alibi S. ipse Doctor Danielem Agiographis adcenset: neque sane uidetur ipse propositi sibi Canonis ordinem in sua adornanda interpretatione inuertere uoluisse. Denique se opus istud a Prophetali longo interuallo distinxisse indicat in Prefatione iis maxime uerbis, Impegi nouissime in Danielem, et tanto tedio affectus sum, ut desperatione subita, omnem ueterem laborem uoluerim contemnere. uerum adhortante me quodam Hebreo, et illud mihi crebrius in sua lingua ingerente, Labor omnia uincit Improbus, qui mihi uidebar sciolus inter Hebreos, cepi rursum discipulus esse Chaldaicus. Et ut uerum fatear, usque ad presentem diem magis possum sermonem Chaldaicum legere, et intelligere, quam sonare. Ut ut uero se res habuerit nam disputari hec posse uidentur in utramque partem, putare utique malim fuisse Danielem ab Hieronymo ante annum saltem 393 redditum Latine ex Hebreo: nullusque dubito, quin ab eo tempore tantam ille fuerit eius lingue peritiam assecutus, quanta sibi ad rectam concinnandam eius interpretationem libri usui erat. Sed utique aliud  hinc uelim pro aliis scriptis Chaldaica dialecto libris, cuiusmodi Tobias est, argumentum sumi. Si enim cum Danielem Hieronymus transtulit ante annum, ut diximus, 393, nondum perfecte quidem linguam Chaldaicam nouerat, nouerat tamen: cum uero Tobiam interpretaretur, ita se eius ignarum lingue confessus est, ut que Chaldaice ibi scripta erant, nisi prius in Hebraicum refunderentur, per se intelligere nequaquam posset: consequens est, hunc multo ante librum, quam illum Latine uertendum suscepisse. Quia, inquit in Prefatione ad Chromatium et Heliodorum, uicina est Chaldeorum lingua sermoni Hebraico, utriusque lingua peritissimum loquacem reperiens, unius diei laborem arripui: et quidquid ille mihi Hebraicis uerbis expressit, hoc ego accito notario, sermonibus Latinis exposui. Omnino itaque fuerat iamdiu antea hec adornata uersio, quam ad Pammachium Epistolam toties laudatam scriberet: cumque eius ibi nulla sit mentio, inter ea omnino computanda est, que se dixit armario clausa continere. Nam etsi liber ille de priore Hebreo canone, qui Hebraice scriptos tantummodo complectebatur, non esset: diuinam tamen auctoritatem tum apud eam gentem cum apud Ecclesie Patres obtinuit, et in Scripture sacre censum continuo abs Hieronymo receptus est. Eiusmodi liber quoque erat Iudithe, quem S. Pater Chaldaice lingue iam probe, ut uidetur, gnarus, atque adeo post ipsum Danielem, Latine uertit. Addi fortasse his posset unus preterea atque alius, quos per id quidem temporis Romano cultu donatos, nondum in uulgus protulisset: sed hec minus explorata res est. Alia ex parte satis hec sunt, ut sua dicto ueritas constet, iam scilicet ab anno 392 uetus Testamentum translatum ab eo fuisse iuxta Hebraicam fidem: quandoquidem que operis perfectioni tunc deerant, nec singillatim refert ipse in Epistola ad Pammachium, clausa armario magna ex parte iam tenebat: et licet aliis subinde annis in lucem protulerit, ab eo tamen exordio ac tempore, nisi cum secus iussit, repetenda significauit

Iu. Que igitur uolumina ex uniuerso Hebreo canone aut nondum attigerat, aut certe nondum publici iuris fecerat S. Pater, Octatenchum fuisse, Paralipomena, Salomonis libri atque Esdre uidentur. Hunc autem cum Nehemia haud multo post, siue biennio, ut summum, ab edito libro de uiris Illustribus, anno scilicet 394 in lucem emisit, Domnioni et Rogatiano inscribens, a quibus iam a tribus retro annis continenter, ut laborem hunc subiret, rogatus fuerat. Rogat uero ipse eos uicissim in Prologo, ut priuata lectione contenti, librum non efferant in publicum, nec fastidiosis ingerant cibos, uitentque eorum supercilium, qui iudicare tantum de aliis, et ipsi facere nichil nouerunt. Si qui autem  Fratrum sunt, quibus nostra non displicent, his tribuatis exemplar, admonentes, ut Hebrea nomina, quorum grandis in hoc uolumine copia est, distincte, et per interualla transcribant. Ex quibus denuo intelligis in rem nostram, quanto ille studio publicam lucem effugeret,  et sua uellet omnes preter amicos latere, que caussa est, cur quedam non a quo tempore elucubrata sunt, sed quo in uulgus prodierunt, repetenda uideantur. Huius autem uersionis annus, quem diximus 394, manifesto ex eadem Prefatione illa apparet, ubi multa que in Euangeliis, quasi de ueteri Testamento laudantur, et apud Septuaginta non sunt, expendenda se ait, latiori operi reseruare. Nihil enim latioris operis nomine denotare aliud uoluit, quam Epistolam in nostra recensione LuII. siue libellum de Optimo genere interpretandi, in quo de illa Septuagintauiralis uersionis comparatione ad Hebreum textum pro instituto disputat, eamque deductam ab Euangeliis questionem expedit. Porro eum libellum siue Epistolam anno scriptam fuisse 395, nichil iam dubium est, et suo nos loco ostendimus. Esdre subiunxti S. Doctor Paralipomenon interpretationem eodem illo, ut uidetur, anno: siquidem in Prologo ad Chromatium eumdem illum de Optimo genere interpretandi libellum a se Nuper editum dixit. Quam modicum eo aduerbio temporis interuallum denotet, ex rerum cum primis serie disces, tum aliis plerisque apud eum exemplis. Proinde qui postremo omnium loco prodisse hec autumant, a uero longius aberrant, ut ex laudato testimonio, atque inferius dicendis planius constabit. Sunt qui Esthere librum his addant; sed uidetur eum S. Pater, Octateuchi de quo mox dicemus, numero comprehendisse, iuxta propositi sibi canonis Hebrei recensionem, in quo Iudices et Ruth libri in unum coalescunt. Probabilius itaque Paralipomena exceperunt tres Salomonis libelli, Prouerbia, Ecclesiastes, et Cantica, quos non amplius quam tridui opere in Latinum uertit, et Chromatio atque Heliodoro Episcopis sua quotidie reposcentibus ingenii monimenta, inscripsit. Atque hoc, ne, ait, longa egrotatione fractus, penitus hoc anno reticerem, et apud uos mutus essem: quibus eam egrotationem indicare uisus est nobis, in quam alibi etiam se queritur incidisse, ut in Prefatione Commentariorum in Mattheum, Epistola LXXI. ad Lucinium, et multo luculentius LXXIII. ad Euangelum, et ex qua demum conualuisse non ita pridem se indicat in Prologo tertii Commentarii in Amos. Certis autem nos argumentis ostendimus ex rerum presertim serie in Chronologicis ad eas Epistolas, et Commentarios Notis, ab anni 398 initio, nisi si etiam mauis, precedentis fine, eam S. Doctori egrotationem obtigisse, a qua uix aliquot post mentes paulisper recreatus, dum omissa studia nimia auiditate repetit, iterum, et grauius decubuit. Post huius itaque anni medium, ac fere finem, id quod ipse indicare his uerbis uidetur, ne penitus hoc anno reticerem, tres illos in Latinum ex Hebreo libellos conuertit. Reliquum erat Octateuchum, priores scilicet octo sacri contextus libri, siue septem, ut alii contendunt, qui octauum numerum huc adscito Esther libro explent, nam Ruth iuxta Hebreorum recensionem unum cum Iudicum libro supputatum diximus. Et certe quidem ipse in Epistola LXXI. ad Lucinium, quem mox  locum laudabimus, Octateuchum uocat S. Pater: quamquam Heptateuchum, id est, septem dumraxat libri, ueteres quedam eius loci editiones preferunt: qua lectione, etiamsi Hebrei codicis tenenda esset ratio, omnino Esther excluderetur. Sed utique illa Octateuchum unice uera lectio est, eique fuisse Esthere librum a S. Doctore adcensitum, locus infra laudandus ex eius Prefatione in Iosue persuadebit. Nihil proinde nos mouet, quod quidam magno conatu urgent, constare scilicet ex eius Prefatione libri, quod agente adhuc in uiuis Paula matre, Latinitate donatus sit, cui ut et filie eius Eustochio inscribitur: cum econtrario si, ut debuit, ex ordine ultimus ex illo Octateucho uersus est in Latinum, Paula biennio, ut minimum, antea iam diem obierit. Scite enim uero repositum huic argumento est cum ab aliis, tum ipso Benedictino Editore, non debere scilicet ibi Paulam Eustochii matrem, sed iuniorem aliam intelligi, Lete filiam, atque ex fratre neptim Eustochii, illudque scribarum oscitantie, ac recepte in his ponendis nominibus consuetudini imputandum, quod amite neptis, seniori iunior antefertur. Sed hec hactenus.

Octateuchum igitur Epistola illa ad Lucinium testatus est Hieronymus sibi reliquum esse, cum alios omnes Hebrei Canonis libros pueris eius ac notariis describendos iam dedisset. Canonem, inquit, Hebraice ueritatis, excepto Octateucho, quem nunc in manibus habeo pueris tuis ac notariis dedi describendum. Annus agebatur, cum hec scriberet, 398, ut suo loco certis argumentis demonstratum est, et rerum, quas hactenus tractauimus, ordo euincit. uerum Pentateuchi, siue quinque Mosis librorum interpretationem dudum aggressus uidetur hortatu Desiderii Aquitani Presbyteri, eius ad quem pridem Epistolam in recensione nostra XLuII. dederat, et quo postmodum impellente, contra uigilantium scripsit. Eidem illi opus hoc suum postea dedicauit, cuius aliquam tamen partem, puta Genesim atque Exodum saltem iam ante eum annum etiam absoluerat, quum uere se dixit aliis de Octateucho libris insudare. Hos porro alios qui superabant, aliquibus, nescio quibus curis impeditus in posterum, diem de die trahens, distulit, nec nisi post Paule matris obitum, siue post annum 404 absoluit. Compertum hoc est quam quod maxime ex Prefatione in libros Iosue, Iudicum et Ruth, quorum interpretationem Eustochio enixe flagitanti elucubrauit, eidemque uni dono dedit. Tandem, inquit, finito Pentateucho Mosis, ueluti grandi fenore liberati, ad Iesum filium Naue manum mittimus, quem Hebrei Iosue ben Nun, id est, Iosue filium Nun uocant, et ad Iudicum librum, quem Sophtim appellant, ad Ruth quoque et Esther, quos iisdem nominibus efferunt. Et sub finem, Ceterum post Sancte Paule dormitionem, cuius uita uirtutis exemplum est, et hos libros, quos Eustochio uirgini Christi negare non potui, decreuimus, etc. Obiit uero diem suum Paula, ut alibi declaratum est nobis, ipsoque eius Epitaphio constat, Honorio Aug. uI et  Aristeneto Coss. que anni 404 nota est. Potest hec igitur commode in subsequentem uersio transferri, qua uniuersus absolutus est Hebreus canon, ducto, ut dicebamus, initio a Samuele, seu Regum libris, ad Esther, quo finem exantlatis eiusmodi per ferme quindecennium laboribus S. Pater imposuit. Iam uero que fortunam, ut ita dicam eius Editionis apud Latinas Ecclesias, queque historiam pertinent, et nos attigimus ex parte in Prefatione ad decimum Tomum, et alii pridem Critici eruditissimi, quorum ibi laudamus de nomine aliquos, edisseruerunt; denique ad uitam S. Doctoris, quam scribimus, parum aut nichil spectant.



CAPUT XXII. I. Intereadum uarias Hieronymus ad Paulum atque Eustochium Epistolas scribit. II. Scripsit etiam in Micheam, Sophoniam, Naum, Abacuc, atque Aggeum Commentarios. III. Num Ionam antea exposuerit, et num breuiores alios Commentarios in singulos duodecim Prophetas minores elucubrarit? Iu. Eadem opera alios Prophetas illustrare pergit. u. Librum de uiris Illustribus edit.

I. Compulit nos librorum Scripture series tantisper a proposito tramite temporum euagari: nunc ad illum uite Hieronymiane atque historie ordinem reuertamur. Statim a ueteris Testamenti iuxta Hebraicum translatione refert S. Pater in suorum Catalogo operum ad Paulam atque Eustochium Epistolas, quarum ait, quia quotidie scribuntur, incertus est numerus. Quibus quidem eas ipsas uidetur nobis magna ex parte indicare Epistolas, quas cum iisdem sanctis feminis suas nuncuparet uarias interpretationes ex Hebreo, uel Commentarios in aliquot Scripture libros, elucubrauit. Eiusmodi sunt Prefationes in Regum libros, in Isaiam quoque, Ieremiam, atque Ezechielem, itemque in minores Prophetas duodecim, et Iobum, Danielem denique et Paralipomena, quarum tempus ex librorum, quibus prefiguntur, chronica notatione iam constat. His addi possunt alie octo, quibus diu antea Commentarios suos in quatuor Pauli Epistolas iisdem nuncupauit: et rursum quibus Ecclesiastici explanationem, Homiliarum Origenis in Lucam interpretationem de Greco iisdem inscripsit. Si que preterea alie exstiterunt, uel alterius sunt generis, que ab eo notantur, ad nos minime peruenerunt, aut certe nobis eque atque aliis ante nos Criticis diligentissimis ignote penitus sunt.

II. Intermiserat, ut diximus, S. Pater Scripture uersionem ex Hebreo, ut aliis, prout rogabatur, adornandis operibus insudaret. Interpellatus autem est primo, scribendis in Prophetas Minores aliquot Commentariis, quibus certe cum manum admouit, annus adhuc 391 aut subsequens agebatur, iam enim dimidium fere laboris eius exantlauerat, cum hocmet anno suorum Catalogum operum scribens, istos de nomine Prophetas recensuit: Scripsi preterea, inquiens, in Micheam explanationum libros duos, in  Sophoniam librum unum, in Naum librum unum, in Abacuc libros duos, in Aggeum librum unum. Rem narrat luculentioribus adhuc uerbis in Prefatione Commentarii tertii in Amos, tantum quod ordine inuerso habet, et Abacucum ab hoc numero eximit, ac differre in aliud tempus uidetur. Prepostero, inquit, ordine atque confuso duodecim Prophetarum opus et cepimus, et Christo adiuuante, complebimus. Non enim a primo usque ad nouissimum iuxta ordinem quo leguntur, sed ut potuimus et ut rogati sumus, ita eos disseruimus. Naum, Micheam, Sophoniam, et Aggeum primo Paule, eiusque filie Eustochio ; secundo in Abacuc duos libros Chromatio Aquileiensi Episcopo delegaui.

III. Difficilis explicatu res est, cum nullum preterea alium de nomine Prophetam abs se per id temporis Commentario illustratum referat, quid sibi tum uoluerit, cum secundo in Sophoniam capite se ait, in Iona Niniuem, id est, speciosam, que ad predicationem Ione, id est, Columbe, egerit penitentiam, Ecclesiam interpretatum fuisse de Gentibus congregatam. Tantum enim abest, quo tempore Sophoniam exponebat, ut Ionam iam edisseruisset, ut in illa Prefatione, quam modo laudauimus in Amos, et qua rationem laboris sui reddit, Sophoniam quidem in prima classe, Ionam uero in tertia, et diu post sumpsisse sibi interpretandum significet. Tertio, inquit, post longi temporis silentium Abdiam et Ionam tibi imperanti edisserui. Quin etiam Prefatione in hunc ipsum, Tanto post tempore a Iona interpretandi sumo principium. Hanc uulgo eruditi difficultatem ita expediunt. S. Doctorem bis uolunt operam suam explicandis Prophetis Minoribus impendisse: ac primo quidem in singulos duodecim Animaduersiones quasdam breuiores atque alterius, quam Commentarii sunt generis, concinnasse, que minime nunc quidem exstent, sed perfecte iam ante 393 annum fuerint. Ad eas porro, inquiunt, illo in Sophoniam loco respexit. Quod ut uerosimilius persuadeant, ipsum Hieronymum in Epistola XLIX. ad Pammachium nu. 4. fideiussorem adhibent, ubi, miseram, inquit, quedam in Prophetas duodecim S. Patri Domnioni, que si legere uolueris, etc. Nempe hec data est 343 anno Epistola, et que adeo ibi in duodecim Prophetas denotantur, anteriora omnino, atque alia ab his esse debent, que nunc exstant, quippe que post annum denique 406 perfecta sunt. uerum supinam satis hanc esse doctorum hominum hallucinationem eo perperam intellecto S. Patris testimonio, ostendimus nos suo loco, eamque porro multis in Generali Prefatione refutauimus. Neque enim in primis in uniuersos duodecim Prophetas Hieronymus adornatum abs se opus dixit, nec singulos Prophetarum libros designat, quibus explicandis operam suam probarit; sed librum, qui duodecim Prophete inscribitur, laudat, in eumque se ait fuisse aliqua commentatum. Sic in Dialogo contra Luciferianos in duodecim Prophetis scriptum esse dixit, Sacrificia eorum tamquam panis luctus etc. qui  unius Osee locus est. Deinde neque ait absolute , Commentaria, sed quedam , ut non uniuersos duodecim, sed aliquos modo ex illis significaret, quos iam per id temporis explanauerat. Nimirum istos quos recensebamus, Naum, Micheam, Sophoniam, quibus si lubet unum adde atque alterum, Aggeum puta atque Abacuc.

Iu. Qui igitur factum est, inquies, ut in Sophoniam scribens, in Ionam Commentarios memorat S. Pater, quos post ferme quinquennium adornauit? Ego ibi aduersaria sua quedam in eum librum duodecim Prophetarum, indicare eum autumo, que antea in uniuersos parauerit, quam unumquempiam sibi sumeret perpetua explanatione illustrandum. Adeo licet tanto post Sophoniam tempore explicauerit Ionam, potuit tamen in eum scribens, allegoriam illam laudare ex isto tanquam abs se pridem expositam, cuius texendo Commentario licia quedam et subtegmina iamdudum in promptu habebat. Sed neque est preter uerisimilitudinem, fuisse postmodum ea uerba, Niniuem, que ad predicationem Ione, idest, columbe, egerit penitentiam, Ecclesiam interpretati sumus de Gentibus congregatam, a S. ipso Auctore addita, cum, uniuerso expleto opere, librum in ordinem digessit, et supremis, ut fieri amat, curis recognouit. Alterutrum, quod probatur magis, eligito. Certum est, S. Doctorem ab incepto minime destitisse, perque id temporis, quo supra laudatos quinque Prophetas ab se dixit Commentariis explanatos, plerosque alios eadem opera fuisse prosequutum, quibus intereadum ad perfectum expoliendis incumbebat. Testatur hoc ipse conceptis in Catalogo uerbis, que statim subnectit, suorumque librorum recensionem concludit, Multaque alia, inquiens, de opere Prophetali, que nunc habeo in manibus, et necdum expleta sunt. Ex quo istud sedulo animaduertere est iterum quod proposuimus, fuisse ab eo scilicet in omnes, uel certe plures ex duodecim Prophetis quasdam sibi antea deformatas Animaduersiones, quam unum aliquem sumeret exponendum ex integro: atque eas quidem, ut sibi, et cum interpretatione sua totus apte contextus Prophetarum cohereret, idque ipsum si res ferret, ipse perspiceret, in Aduersaria coniecisse. Enimuero non unum aut alterum, Abdiam puta, aut Ionam, se ait pre manibus tunc habere, sed multa alia, et de opere Prophetali in uniuersum, que necdum, inquit, expleta sunt.

u. Atque his quidem totus concluditur Catalogus operum, que abs se ad annum usque Theodosii Principis decimum quartum, siue Christi 392. lucubrata S. Pater recensuit. Que subiungunt alie eius Catalogi editiones, Aduersum Iouinianum libros duos, et ad Pammachium Apologeticum et Epitaphium, in Mss. antiquioribus et melioris note non habentur, seque produnt aliena manu adsuta, ut suo loco ostendimus, ex Prefatione Commentariorum in Ionam. Nondum certe fuerant abs Hieronymo adornata, cum eum librum de uiris Illustribus scriberet. Hic igitur postremus liber est ex hac serie, quem statim a quinque  illorum Prophetarum interpretatione emisit, aut uerius quo opus illud Prophetale interrupit, ut laudata Prefatione in Ionam testatur, Postquam, inquiens, quinque Prophetas interpretatus sum, Micheum, Naum, Abacuc, Sophoniam, et Aggeum, alio opere detentus, non potui implere quod ceperam. Scripsi enim librum de uiris Illustribus, etc. Atque ut nichil de anno dubites, tam in exordio, quam sub libri finem, annum laudat decimumquartum Imperatoris Theodosii, quem iste a Calendis Februariis iniit, et dudum nos ere Christiane 392 diximus respondere. Ad id operis auctor atque hortator Hieronymo fuit Dexter, Sanctus Paciani Barcinonensis, ut Baronius quidem autumat, filius, uir certe primarius, et qui Prefecturam administrauit Pretorii, quod ipse prodit sanctus Pater libro secundo contra Ruffinum, atque ex codicis Theodosiani prosopographia maxime perspicuum est. Accepit uero Noster hanc eo libentius, quo sibi patentiorem uiam sterni sensit ad retundendas Gentilium aduersus Christianos obtrectationes, et Celsi cum primis Iuliani et Porphyrii, quos rabidos aduersus Christum canes uocat, eorumque sectatorum maledicta et scripta refutanda, qui temere blaterabant, Ecclesiam nullos Philosophos et eloquentes, nullos habuisse Doctores. Quam porro egregie propositum sit persecutus, et quanam Scriptorum non modo ante se ferme omnium, sed eorum etiam ex parte, qui aduiuerent, uolumina uel suis ipse oculis perlustrauerit, uel certe nota satis ad ferendum de illis iudicium habuerit, ex ipso disces immense propemodum eruditionis Libro, quem articulis CXXXu. siue capitibus per singula Auctorum nomina et scripta absoluit. Nam quod nonnullos preteriit, uelut Athenagoram, Hermam, atque alium quempiam, ea causa uidetur, quod maluerit de non satis sibi notis silere, quam temere aliquid pronuntiare. Ceteterum ne longiores equo nos hisce persequendis uideamur, que olim in prefixa eidem Libro admonitione per partes animaduertimus, accipe que S. ipse Auctor de ea, quam fecisset illi inscriptionem, deque eius quodammodo indole ac natura ad Augustinum Epistola CXII. rescribens docet. Dicis accepisse te librum meum a quodam fratre, qui titulum non haberet, in quo Scriptores Ecclesiasticos tam Grecos, quam Latinos enumerauerim: cumque ab eo quereres, ut tuis uerbis utar, cur liminaris pagina non esset inscripta, uel quo censeretur nomine, respondisse appellari Epitaphium: et argumentaris quod recte sic uocaretur, si eorum tantum uel uitas, uel scripta ibi legisses, qui iam defuncti essent; cum uero multorum et eo tempore quo scribebatur, et nunc usque uiuentium commemorentur opuscula, mirari te cur ei hunc titulum imposuerim. Puto intelligere prudentiam tuam, quod ex opere ipso titulum potueris intelligere. Legisti enim et Grecos et Latinos, qui uitas uiuorum illustrium descripserunt, quod numquam Epitaphium huic operi inscripserint, sed de Illustribus uiris, uerbi gratia Ducibus, Philosophis, Oratoribus, Historicis, Petis, Epicis, Tragicis, Comicis. Epithaphium autem proprie  scribitur mortuorum, quod quidem in dormitione sancte memorie Nepotiani Presbyteri olim fecisse me noui. Ergo hic liber, uel de Illustribus uiris, uel proprie de Scriptoribus Ecclesiasticis appellandus est: licet a plerisque emendatoribus imperitis de Auctoribus dicatur inscriptus.



CAPUT XXIII. I. Iouiniani heresim S. Pater impugnat duobus libris. II. Quibus dum uirginitatem extollit, nuptiis detrahere uisus est. III. Scribit adeo pro iisdem suis libris Apologeticum ad Pammachium. Iu. Item ad Domnionem eadem de re. u. Literis quoque Desiderii, ut et propositis sibi ab Amando questionibus respondet.

I. uixdum Gentilium calumniis crudito illo de uiris illustribus libro Hieronymus satisfecerat, eum eodem hocce anno 392, siue initio insequentis, ut ex laudata sepius in Ionam Prefatione colligimus, difficiliorem multo laborem subire, et cum heretico homine congredi coactus est. Iouinianus diues monachus, quod satis dictu est, ut hominem nequissimum intelligas, luxui deditus in tantum ac dissolutus, ut Epicurus Christianorum meruerit audire, heresim, que uite sue consuetudinem excusare uideretur, siue intulit primus, siue olim extinctam post Basilidem instaurauit, atque editis Commentariis, ut latius serperet, Romanis auribus insinuare contendit, uulgaris plane homo, nec eloquens nec eruditus, sed dicacitate atque arrogantia nemini postponendus. Nefarie doctrine capita hec erant. Primum uirgines, uiduas, et Maritas, que semel in Christo lote sunt, si non discrepent ceteris operibus, eiusdem esse meriti. Alterum, Eos qui plena fide in Baptismate renati sunt, a Diabolo non posse subuerti. Tertium, Inter abstinentiam ciborum, et cum gratiarum actione perceptionem eorum, nullam esse distantiam. Denique, Esse omnium qui suum Baptisma seruauerunt unam in regno celorum remunerationem. S. Augustinus duas ei preterea, easque ferme exitiosiores blasphemias imputat, quarum altera, Omnia peccata esse paria: altera, Deiparam uirginem Christi matrem, non in concipiendo quidem, sed in pariendo fuisse uiolatam. uerum hec duo sunt qui rumore tantum populari iactata de Iouiniano existiment, presertim cum peculiari abs Hieronymo responsione non refutentur. Attamen primum consectarium eius uidetur, quod de meritorum equalitate hereticus asserebat: alterum ex S. quoque Ambrosii Rescripto euincitur, ab illo eiusque asseclis impie assertum, uirgo concepit, sed non uirgo generauit. Istiusmodi uenena nouus Ecclesiarum magister Romanis propinabat; et quemadmodum usuuenire solet, cum uitiis frena laxantur, ut Augustini uerbis utar, tantum ualuit in urbe Roma, ut nonnullas etiam sanctimoniales, de quorum pudicitia suspicio nulla precesserat, deiecisse in nuptias diceretur; et uirorum etiam sanctorum sanctum celibatum commemoratione fratrum et comparatione frangeret . Quin etiam asseclas habuit aliquantos Romanos, ut in Syricii epistola scribitur, tum alios, quos Hieronymus ibi notat, ubi, Ne  glorieris, ait, quod multos discipulos habeas: tametsi neminem e sacerdotibus  neque alicuius nominis Clericis  trahere ad se unquam potuerit.

II. Porro autem, adnitente cumprimis Pammachio  aliisque, ut Syricius ait, fidelissimis Christianis uiris, genere optimis, religione preclaris, fuerat de Romani Pontificis sententia damnatus, eiusque scriptura horrifica sacerdotali iudicio detecta diuine legi contraria, spirituali sententia deleta. Sed et Roma expulsus cum suis Mediolanum cum se recepisset, collecta ibi Synodus illos omnium exsecratione damnatos Mediolanensi ex urbe quasi profugos repulit. Denique et Imperiali Rescripto in eum uidedetur animaduersum Lege 53 Codicis Theodosiani Tit. u. de Hereticis, de qua nos plura in prefixa Hieronymianis libris Admonitione disputauimus. Nihilo tamen secius cum eius irritamenta nequitie, scripta, inquam, Iouiniani uulgo prostarent, fortasse etiam auidius legerentur, utpote que frena uitiis adimerent, sancti ex Roma fratres, et Pammachius cum primis, istos heretici Commentariolos ad Hieronymum transmiserunt, rogantes, ut eorum ineptiis responderet, et Epicurum Christianorum Euangelico atque Apostolico uigore contereret . Quod prestare ipse post paucos admodum dies aggressus, initio statim professus est, multo sibi esse difficilius, scriptionem illam, cuius tanta erat barbaries et tantis uitiis spurcissimus sermo confusus, nosse quam uincere. Euicit autem duobus libris, quorum priore primam, altero tres alias Iouiniani propositiones exagitat, atque ita hominem innumeris Scripture diuine locis obruit, profligatque historiarum testimoniis, et Philosophorum sententiis, ut nullum ei reliquum effugium faciat. Erat hoc tamen opus perquam difficile, quemadmodum ipse etiam Augustinus olim animaduertit, equantem nuptias uirginitati refellere, ut ne istas reprehendere uideretur, qui meritam ei uellet palmam deferre . Iactatum quoque tunc uulgo  non posse illi Hieronymum respondere cum laude, sed cum uituperatione coniugii. Ad hec supererant Manichei, qui nuptias damnabant, in eoque multum periculi suberat, ne dum totus in uirginitatis commendatione S. Pater uersaretur, fauoris in hanc sectam suspicionem iniiceret.

III. Satis adeo bene ac sapienter si quid alias, et uerbis haud sane paucis ipso libri prioris exordio ab ea sibi Hieronymus suspicione cauit, qua coniugia damnare uideretur, palam professus non ignorare se cum Apostolo, Honorabiles nuptias, et thorum immaculatum. Nihilominus cum libri allati sunt Romam, facile quod latius pro uirginitate disseruerit, iniquior in matrimonium uisus est, et non a laicis modo atque indoctis, sed a Clericis quoque et monachis, litteratisque hominibus male audiit, eaque passim aspersus est nota. Fuit inter ceteros rumigerulus nescio quis  monachus, qui per imperitorum circulos, muliercularumque , aduersum illum concionaretur, eiusque libros canino dente roderet, laceraret, conuelleret. Pammachius his se, quoad eius fieri poterat, obtrectationibus obiiciebat, et conuicia concoquebat, quibus amicum suum aduerse partis homines onerabant. Ad extremum cum et sibi parum his proficere uideretur, exemplaria Hieronymiani huiusce operis, quanta inuenire potuit, undecumque conquisita, studiose subtraxit, deditque ad ipsum Hieronymum litteras, siue interrogans, ut quod obscurum uidebatur, clarius edissereret, ut ex Epistola XLuIII. colligere est, siue, ut ex subsequenti, arguens, quod sibi minus placuisset: alicubi enim se quoque ipsum offensum nonnichil indicat. Libellos quoque subtractos, ut notatis locis emendarentur, ad eum remisit. Idem ferme prestitit aliquanto post Domnio, qui et censuras rabule eius monachi superius memorati addidit, eaque loca que scandalum quibusdam facere uidebantur excerpta de uolumine per ordinem digessit, poscens, ut uel emendaret, uel exponeret.

Iu. Et sane maluisset ipse etiam, ut uidetur, S. Pater morem amicis suis gerere, et que illos mouebant, loca ad eorum ingenium interpolare. uerum minime id iam licebat, quod longe nimium lateque per amicos perque emulos diffusa iamdudum eius operis exemplaria apud omnes essent. Quamobrem ad Pammachium rescribens, De opusculis, ait, meis contra Iouinianum, quod et prudenter et amanter feceris exemplaria subtrahendo, optime noui. Sed nichil profuit ista diligentia, cum aliquanti ex Urbe uenientes mihi eadem lectitarent, que se Rome excepisse referebant. In hac quoque Prouincia iam libri fuerant diuulgati, et ut ipse legisti, Nescit uox missa reuerti. Non sum tante felicitatis, quante plerique huius temporis Tractatores, ut nugas meas quando uoluerim, emendare possim. Statim ut aliquid scripsero, aut amatores mei, aut inuidi, diuerso quidem studio, sed pari certamine in uulgus nostra disseminant, et uel in laude, uel in uituperatione nimii sunt, non meritum stili, sed suum stomachum sequentes. Itaque quod solum facere potui Apologeticum ipsius operis tibi , quem cum legeris ipse pro nobis satisfacies; aut si tu quoque narem contraxeris, illam Apostoli , in qua de uirginitate et nuptiis disputat, aliter disserere compelleris. Ad Domnionem quoque de maledico illo monacho loquens, Utique, ait, si errare me arbitratus est . . . debuit uel arguere, uel interrogare per literas: quod uir eruditus et nobilis fecit Pammachius, cui ego , ut potui, et Epistola disserui longiore, quo unumquodque sensu dixerim. Nimirum qua precedit proxime, et numero XLuIII in recensione nostra prenotatur ad Pammachium Epistola , siue suos defendit contra Iouinianum libros, eo nomine traductos inuidiose ab emulis, quod nimius in commendatione uirginitatis, iniquior in nuptias sit uisus. Ea de causa etiam Liber Apologeticus inscriptus est. Sunt autem qui uelint, fuisse de obtrectatorum eius numero, in quem precipue mente atque animo, Apologeticum  librum hunc scribens, insisteret, Pelagium: quem certe Iouiniani discipulum conceptis uerbis in Prefatione primi in Ieremiam Commentarii uocat. Pretereo, inquit, in Iouinianum uolumina, in quibus dolet  uirginitatem nuptiis, et nuptias digamie, digamiam polygamie esse prelatam. Nec recordatur stolidissimus, et Scotorum pultibus pregrauatus, nos in ipso dixisse opere, Non damno digamos, imo nec trigamos, et si fieri potest, octogamos: plus aliquid inferam, etiam scortatorem recipio penitentem. Quidquid equaliter licet, equali lance pensandum est. Legat eiusdem operis Apologiam, quam ante annos plurimos aduersus magistrum eius gaudens Roma suscepit: et tunc animaduertet, alienis se uocibus blasphemare, etc. Quin etiam inter Pelagiane hereseos precursores Iouinianum in Prologo Dialogi aduersus Pelagianos recenset, et sub initium libri tertii, Non erubescis, inquit, explosam atque damnatam Iouiniani sententiam sequi? Et ille enim his testimoniis, tuisque nititur argumentis, imo tu illius inuenta sectaris. Minime hinc tamen conficias, fuisse in Iouiniani disciplina Pelagium, atque hunc abs Hieronymo librum Apologeticum aduersus eum potissimum scribi. Si discipulus ille dicendus est, qui sententiam alicuius aliquam atque ex parte amplectitur, quicumque litteris damus operam, nostri inuicem discipuli sumus. Sed bene profecto est, quod ex laudato loco intelligimus, multo fuisse S. Doctorem meliore fortuna usum in hoc conscribendo libro, quem gaudens Roma suscepit, et quo adeo omnes inspersos libris contra Iouinianum neuos, omnes aduersariorum calumnias sustulit. Nihil reuera ex his libris, quod criminaretur, Ruffinus excepit, qui nullam non Hieronymo detrahendi ansam ex eius ceteris ferme omnibus scriptis auide arripuit. Alterum, cuius ab illo testimonio admoneremus, temporis nota est, iuncta rerum quas hactenus edisserimus historia. Nam ipsos quidem contra Iouinianum libros anno 393, aut proxime superiore ad exitum uergente fuisse elucubratos, nichil est dubium. Id nos ex eo dudum euicimus, quod minime istos recenseat in suarum lucubrationum Catalogo, quem ad annum usque 392, Theodosii Principis decimumquartum produxit, memoret uero in aliis libris, tamquam proxime ab illo adornatos. Scripsi, inquit in Prefatione Commentariorum in Ionam, librum de uiris Illustribus, et aduersum Iouinianum duo uolumina, Apologeticum quoque, et de Optimo genere interpretandi ad Pammachium. Porro ne statim a libris contra Iouinianum putes conscriptum Apologeticum, monet Epistola, que huic iuncta est, XLIX. ad Pammachium, quantum intercesserit temporis interuallum, cum diu se ait S. Pater querelas emulorum dissimulasse, suosque ita latius diuulgatos libros, ut aliquanti ex Urbe uenientes sibi lectitarent, que Rome excepisse referebant. Hec nobis unius circiter anni intermedii spatium indicare uisa sunt, adeoque uel ad huiusmet anni 393 finem, uel insequentis initium Apologeticum hunc librum diximus esse referendum.  Hunc proxime ad Domnionem Epistola secuta est.

u. Sed et alias per idem tempus Epistolas ad uarios dedit. Harum una est XLuII. ad Desiderium, quam et paulo ante scriptam existimamus, quam stylum contra Iouinianum acueret. Hic autem ille idem uidetur Presbyter, quem olim diximus, abs Hieronymo petiisse, ut transferret in Latinam linguam de Hebreo sermone Pentateuchum, et cui re ipsa in Genesim Prefatio inscribitur. Cum Rome per occasionem nescio quam uersaretur, denuo S. Doctorem rogauit, ut suorum operum exemplum ad se aliquod mitteret. Cui noster respondit, nescire se, cum uulgata iam pleraque omnia essent, quid mitteret, ne eadem fortasse mitteret, que iam haberet. Librum uero de Scriptoribus Ecclesiasticis monet, ut apud Marcellam, aut Domnionem legat, In cuius me, inquit, calce uoluminis quasi abortiuum et minimum omnium Christianorum posui, ubi mihi necesse fuit usque XIu. annum Theodosii Principis que scripserim breuiter adnotare: quem librum cum a supradictis sumpseris, quidquid de indice minus habueris, paulatim scribi faciam, si uolueris. Nihil preterea de libris in Iouinianum, aut de Apologetico pro iis adiecit: ex quo colligere non immerito licet, nondum hec fuisse opuscula elucubrata: tametsi fieri potuisse, non diffitemur, ut hec habere iam apud se, utpote recens scripta, et que maxime Rome in omnium ore essent, suismet literis significauerit Desiderius, quorum occasione alia abs Hieronymo peteret. Utut uero se res habuerit, neque ante annum 393, neque post insequentem datam hanc fuisse Epistolam, argumentum hoc ipsum, totusque ordo rerum persuadet.

uI. Sed utique insequenti, siue anno 394, sex alias Epistolas credi ab Hieronymo scriptas, par est. Ex his prefert etiam nescio quam etatis prerogatiuam quinquagesima quinta ad Amandum Burdigalensem Presbyterum postea Episcopum, in qua tribus ab eo propositis ex nouo Testamento questionibus respondet, atque illi preterea, quam reperit adiunctam in breui chartula, Utrum mulier, relicto uiro adultero et sodomita, et alio per uim accepto, possit absque penitentia communicare Ecclesie, uiuente adhuc eo, quem prius reliquerat. Enimuero quod eius nullam in Catalogo mentionem faciat, manifestum est, post annum 392, quo liber ille prodiit in lucem, hanc fuisse elucubratam; neque enim Epistolam tanti, et sacrarum maxime literarum exegeticam, ceteris accensere pretermisisset. Alia ex parte, quum in tertia questione  de corporum resurrectione disputans, deque sensu, quo Christus Deo Patri omnia, seque tandem ipsum dicitur subiecturus, ita sententiam suam explicet, ut ad lubricam Origenis interpretationem uideatur accedere, satis manifesto apparet, hanc antea dictasse, quam se in Origenem aduersarium intenderet, post Epiphanii uidelicet aduentum, de quo mox erit dicendi locus, atque adeo circa anni 394 medium. Reliquas porro per eumdem hunc diximus temporis tractum scriptas: illam, inquam, ad  Nepotianum de Clericorum uita, doctam, Deus bone, et laboriosam Epistolam, cuius ipse annum ueluti digito sub finem notat, ubi ait, Cegisti me, lapidato iam uirginitatis Libello, quem S. Eustochio Rome scripseram post annos decem, rursus Bethleem ora reserare. Tum subsequentes duas sub numeris LIII. et LIu. quarum altera ad Paulinum, initia Conuersionis eius, siue perfectioris arrepte uite  laudat: altera ad Furiam, qua se testatur ante ferme biennium libros contra Iouinianum edidisse: que eiusdem anni ad finem properantis nota est.



CAPUT XXIu. I. Recedit parumper a Ruffini amicitia declaratione sua quadam in Origenem. II. Que in apertam simultatem abit occasione aduentus S. Epiphanii Ierosolymam. III. Hinc primordia schismatis Ierosolymitani, cuius prestringitur historia. Iu. Noster ab Epiphanii partibus stat contra Origenistas, Ruffinus Ioanni Ierosolymitano adheret. u. Dissidii aucta occasio ordinatione Pauliniani fratris Hieronymi ab Epiphanio facta. uI. Item acrius ob eiusdem Epiphanii Epistolam ad Ioannem Grece scriptam, quam Hieronymus Latine uertit, atque alia ad Pammachium Epistola defendit.

I. Ea erat ad hec usque tempora, aut certe proxime precedentia, Hieronymum inter atque Ruffinum necessitudo, que Christianis omnibus exemplo esset, et nemo non admiraretur tam caras  familiaresque personas, cunctis pene Ecclesiis notissimo amicitie uinculo copulatas . Rebus nempe ceteris, quibus par nectitur amicitie, ut nempe a prima usque adolescentia iuncta sit, et magnis utrinque uirtutibus innutrita, loci proximitas accedebat,  ut conuenire frequentius possent, deque pari ferme uite instituto, ac ratione studiorum frui. Quid quod Origenis ingenio uterque plurimum delectabatur, tametsi diuerso, ut mox dicemus, intellectu atque animo? Contigit uero  ut Ierosolymam adueniens Aterbius nescio quis una cum aliis, dicam ex eo diceret Ruffino grauissimam, quod Origenem sectaretur, eaque criminatione Hieronymum, utpote Ruffini intimum, et olim Adamantii preconem obuolueret. Hinc prima mali labes, et discordiarum turbo: Hieronymus enim quem non ita Origeniane doctrine admiratio ceperat, ut non subinde intelligeret, ab eius sibi esse erroribus metuendum, eiurare palam eius auctoritatem, eique erranti nuntium remittere, nichil dubitauit. Ruffinus e contrario haud satis sciens studiis suis moderari, clausus domi, ne uidere quidem Aterbium ausus est, damnari autem ab amico Adamantium, perquam egre tulit. Rem narrat S. ipse Pater luculentissimis uerbis lib. III. Apologie: Quis, inquiens, Aterbii contra te, et ceterorum rabiem concitauit? Nonne ille est qui et me hereticum ex tuis amicitiis iudicabat? cum satisfecissem damnatione dogmatum  Origenis, tu clausus domi numquam eum uidere ausus es, ne aut damnares quod nolebas, aut aperte resistens, hereseos inuidiam sustineres. An idcirco testis contra te esse poterit, quia accusator tui est? et paucis interiectis: Acerbius contra te latrabat Ierosolymis, et nisi cito abiisset, sensisset baculum non litterarium, sed dextere tue, quo tu canes abigere consueuisti.

II. Hec igitur prima Hieronymi in Origenem declaratio, non parum Ruffini ab eo animum auertit, cui ob id maxime uisus est mutuam amicitiam ledere, quod ne ab sui amicitiis ille heretici notam subiret, damnatione illa dogmatum Origenianorum cauisse profiteretur. Non diu autem hac fine stetit malum, anno enim insequenti siue 394 hoc nimirum, ad quem nos uite Hieronymiane series deduxit, in apertam simultatem abiit, rixisque atque odiis grauissimis utrinque exarsit. Facti occasio atque historia ita habet. Cum egre admodum ferret S. Epiphanius Salamine Cypri Episcopus, partiarios Origenis peruagari latius, iamque sciret, ipsum Ecclesie Ierosolymitane Antistitem Ioannem in eorum pertractum partes, gliscenti in dies malo, ut maturius occurreret, circa dicti anni Pascha Ierosolymam uenit. Exceptus ab Ioanne hospitio et mensa, blande illum pro eo ac debuit, erroris commonefecit: quod tamen adeo uidetur Ioannes parum curasse, ut neque animum aduerterit . Ita enimuero conciliari posse autumo, quod post ea, cum palam in Ecclesia correptus est, uehementer doluit, et iureiurando affirmauit, nichil primo secum fuisse ea de re locutum Epiphanium: id quod falsi arguit Hieronymus, contrarium euincere se posse affirmans adductis testibus, nisi Episcopum periurii reum agere, nefas putaret. Inuisit deinde ille et Hieronymum nostrum, apud quem etiam diuersatum fuisse, postea dicemus: tum Ruffinum satis diligenter, quem maxime sciebat erroribus Origenis irretitum, et quem ut facilius dedoceret, ac saniorem ad mentem ut retraheret, ad pacis quoque osculum, et ad preces excepit. Sed aut nichil proficiens, aut certe parum priuatis eiusmodi adhortationibus, tandem palam atque in populi frequentia in Anastasi, siue Templo Resurrectionis, magna animi contentione aduersus Origenem declamauit, et Ioannem, qui aderat utpote eiusdem doctrine alumnum non obscure perstrinxit, ubi admonere eum uoluit, ne Arii patrem, Origenem scilicet, et aliarum hereseon radicem, et parentem laudare imposterum uellet. His Ioannes usque adeo excanduit, ut misso statim Archidiacono silentium illi imposuerit, et ab incepta publica concione, ut desisteret, imperarit. Data haud multo post occasione, in ede Sancte Crucis omnes a se habitos sermones in Quadragesima (sub eius utique finem, aut certe non multo post Pascha: ob quam causam in id temporis Epiphanii Ierosolymam aduentum reiicimus, unica oratione complexus, non solum pro Origene, atque adeo pro se multa disputauit; sed et Anthropomorphitarum heresim, que humanam Deo formam tribuit, et Origeniane  doctrine ex diametro opponitur, ausus est publice Epiphanio obiicere. Statim iste notam abs se hereseos depulit, palam professus probari quidem sibi Ioannis concionem, et damnatam ab eo heresim damnari, uelle autem ut uicissim ab illo Origeniana dogmata respuerentur. uerum Ioannes animo rixandi auido nichil nisi causas uindicte querebat, tantaque S. Episcopum molestia affecit, ut inde ad Bethleemi secessum abire coactus sit. Et regressus quidem est denuo Ierosolymam hortatu ac precibus monachorum, ut iterum Ioannem de fide conueniret; sed cum uespere uix eo accessisset, compulsus inde est fugere sub mediam noctem, rursumque apud Hieronymum ceterosque solitarios diuertit. Testatus tunc etiam est, ualde se communionis cum Ioanne aliisque partiariis eius habite, penitere.

III. Hoc discordiarum turbine uia muniebatur schismati Ierosolymitano. Cum enim ab Epiphanii, catholicis uidelicet partibus staret Hieronymus, et qui magno numero monachi uitam cum ipso Bethleemi agebant: Ruffinus hanc auide occasionem in eum uelitandi arripuit, quum se, suamque de Origene preconceptam opinionem tueri Ecclesie, cuius erat clero adscriptus, iudicio licebat. Adhesit itaque ille continuo Ioanni, cui etiam uidetur Origenistarum doctrinas propinasse, et causam pro dignitate atque auctoritate sedis, quam obtinebat, promouendam tradidisse. Neque hoc sane ignorabat Epiphanius, qui eum, ut diximus, cum primis conuenerat, quique omne se punctum tulisse existimabat, si eum de temere suscepto Origenis patrocinio deterruisset. Notatum id quoque sepius Hieronymo, et libro presertim illo contra Ioannem, ubi hunc increpans querentem, sibi priuatim ab Epiphanio ante concionem publicam non fuisse obiectas Adamantii partes, de quibus palam deinde illum accusauerit: Ille, ait, obiecisse se dicit; tu negas. Ille testes profert; tu non uis audire productos. Ille etiam commemorat, ALIUM esse conuentum, tu pro utroque dissimulas. Et quis iste alius fuerit, non alium scilicet a Ruffino, explicat his lib. III. Apologie, Ergo pollutus erit Epiphanius, qui tibi pacem dedit et in suo corde dolum seruauit. Cur non illud uerius sit, quod TE PRIMUM monuerit? Fuerat etiam Ruffinus ex his, qui Epiphanium in concione illa publica deriserunt: quod dudum laudato contra Ioannem libro exprobrat S. Pater. Quando, inquit, contra Origenem in Ecclesia tua Papa Epiphanius loquebatur: quando sub illius nomine in uos iacula torquebantur, tu et Chorus tuus canino rictu, naribusque contractis scalpentes capita, delirum senem nutibus loquebamini, etc. Que rursum ipsi Ruffino improperat lib. III. Apologie. Simulque risum tenere non possum, quod a quodam prudente commonitus, in laudes Epiphanii personas. Hic est ille delirus senex, hic est Anthropomorphites, etc. Denique, ut gemina his alia pleraque pretermittamus, Ruffinus ipsemet sub finem Prologi in Apologiam Pamphili non partes se modo Ioannis sequi, sed nec aliam tenere fidem iactat, quam que Ierosolymitane  Ecclesie ab illo predicabatur. Hec, inquit, Ierosolymis in Ecclesia Dei a Sancto Sacerdote eius Ioanne predicantur. Hec nos cum ipso et dicimus et tenemus.

Iu. Atque hec tanta Hieronymi inimicorum coniunctio, quorum alterum ire impotentem efferebat gradus auctoritas, alterum offense recens amicitie suspicio, et quesita uindicte opportunitas asperabat, uix dictu est, quas S. Doctori molestias crearit. Accessit tamen unde et iure in speciem queri de Epiphanio ac Hieronymo uideri possent, aut saltem quo horum de recta fide postulationes eluderent, rixarumque causam omnem, et culpam in eos torquerent. Pauliniani, inquam, fratris Hieronymi, ordinatio ab Epiphanio facta, Ioanne ad cuius ille hactenus paretiam pertinuerat, inconsulto. Ita uero habuit se res. Ierosolymis abiens Epiphanius, imo aufugiens noctu, ob eas quas diximus causas, in Bethleemi se monasterio recepit. Multa ibi de turbis, quas Ioannes concitarat, deque suspecta eius communione conquestus, multos uicissim e monachis conquerentes audiit, quod Presbyterum non haberent, qui Sacris operaretur: et si res ferret, ut se ab Episcopi Ierosolymitani communione seiungerent, nemo unus apud se esset, qui Sacramenta conficeret. Enimuero Hieronymus, et uincentius, ut alias notatum est, quamquam fuissent alter Antiochie, alter Constantinopoli Presbyteratu initiati, numquam tamen adduci potuerunt propter reuerentiam et humilitatem, ut officio illo fungerentur, ac Noster maxime, qui ordinem ea conditione susceperat. Dignabantur autem uno omnes ore Paulinianum, ex quo, si Presbyterum ordinari se aliquando sineret, plurimam uniuerso monasterio utilitatem reditum iri affirmabant. Sed aut frustra tentatus, ut alias sepe, tunc ille est  aut opportunam certe magis occasionem aucupari Epiphanius in animo habuit. Anno igitur insequenti cum ex eodem monasterio quidam ad eum Episcopum agentem tunc, ut uidetur, Eleutheropoli, legati fuissent, ut ei nescio quibus de causis satisfacerent, essetque inter eos Paulinianus, ille et huius meritum, omnium monachorum testimonio sibi olim comprobatum, et necessitatem monasterii secum animo reputans, propositum sancti adolescentis, qua adhortationibus, quaue imperiis expugnauit, eumque inuitum ferme ac reluctantem primo Diaconum, et postquam ministrauit, rursus Presbyterum ordinauit. Quod quidem non intra Ierosolymitane ditionis fines prestare ausus est, sed in monasterio fratrum, et fratrum Peregrinorum, qui prouincie Ioannis nichil deberent: in monasterio, inquam, quod uetus appellabatur, inter Ierosolymam et proximam Eleutheropolim sito, exstructoque olim ab ipso Epiphanio. Nihilominus in eo se Ioannes grauiter offensum, lesaque paretie sue iura reputans, exarsit ira, multaque priuatim et publice conquestus est, rem sese minitans apud omnes, et maxime Occidentales per litteras euulgaturum. Interim hanc pretexuit discordiarum  ab Epiphanio, et Hieronymo causam, omnemque in eos transtulit querelarum inuidiam. Ausus est etiam scribere ad Theophilum Alexandrie, quod antequam Paulinianus Presbyter fieret, numquam se Papa Epiphanius super Origenis errore conuenerit. Quod rursum non sine stomacho refert Hieronymus Epistola ad eumdem Theophilum LXXXII. Antequam ordinaretur frater meus , numquam dixit fuisse inter se et sanctum Papam Epiphanium de dogmatibus questionem. Et que eum ratio compellebat, sicut ipse tandem scribit, inde inter populos disputare, unde nemo querebat? Nec lesa modo paretie sue iura, utcumque temere et falso, sed et Pauliniani etatem nondum sacerdotio idoneam causabatur: que duo S. Pater ita exsufflat: Fratrem meum causam dicit esse discordie, hominem qui quiescit in monasterii cellula, et Clericatum non honorem interpretatur, sed onus. Quumque nos usque ad presentem diem ficta pacis ostentione lactauerit, Occidentalium commouit aures, dicens eum adolescentulum et pene puerum in paretia sua Bethleem Presbyterum constitutum. Si hoc uerum est, cuncti Palestini Episcopi non ignorant. Monasterium enim S. Patris Epiphanii, nomine uetus dictum, in quo frater meus ordinatus est Presbyter, in Eleutheropolitano territorio, et non in Aeliensi situm est. Porro etas eius et Beatitudini tue nota est, et cum ad tringinta annorum spatia iam peruenerit, puto eam in hoc non esse reprehendendam, que iuxta mysterium assumpti hominis in Christo perfecta est, etc. Denique ut hec possent obiecta excusari, illud pre ceteris in crimen uocabat, quod promissis Epiphanius defuisset. Asserebat enim, se per sanctum Presbyterum et Abbatem Monachorum Gregorium mandasse illi, ne quemquam ordinaret; et ille hoc pollicitus sit dicens: Namquid iuuenis sum, aut canones ignoro?

u. Hec ille Epiphanio crimina obiiciebat que hic diluere statim sategit miti Epistola, que nunc inter Hieronymianas quinquagesima prima habetur. Et primum quidem, de leso scilicet paretie Ierosolymitane iure, iisdem ferme, que modo ex Hieronymo deliberauimus uerbis  refutat. Alterum de Pauliniani nondum idonea ad Presbyteratum etate prorsus negligit, quod nempe falsum constaret, iamque explosum uideretur. Tertium uero his grauius, quo minime stetisse conuentis dicebatur, ita sub iureiurandi obtestatione abs se remouet. Audi, inquit, ueritatem in sermone Dei, me hoc nec audisse, nec nosse, nec istius sermonis penitus recordari. Suspicatus autem sum, ne forsitan inter multa, quasi homo oblitus essem, et ob hanc causam sanctum Gregorium suscitatus sum, et Zenonem Presbyterum, qui cum eo est. E quibus Abbas Gregorius respondit, se hoc penitus ignorare. Zenon autem dixit, quia cum eis Presbyter Ruffinus nescio que alia transitorie loqueretur, etiam hoc dixerit: Putasne aliquos ordinaturus est sanctus Episcopus? et hucusque stetisse sermonem. Ego autem Epiphanius nec audiui quidquam, nec respondi. Mulcet denique mitioribus uerbis hominem rixandi auidum, seque ab eo appetitum  demonstrat non ob impositum quidem Pauliniano Presbyterii characterem, sed ob reprehensum in eo studium Origenianorum dogmatum, a quibus denuo ut sibi caueat, sedulo hortatur. Te autem, ait, frater, liberet Deus, et sanctum populum Christi, qui tibi creditus est, et omnes fratres qui tecum sunt, et maxime Ruffinum Presbyterum ab heresi Origenis, et aliis heresibus, et perditione earum. Missa Epistola est per Clericum seu Lectorem: ipsamque authenticam in manu Ruffini uenisse  S. Doctor libro III contra eumdem euicit. Et sane debuisset huiusmodi officium Ierosolymitani Antistitis animum recolligere, cumque Epiphanio, et Hieronymo qui ab eius partibus stabat, pacem concordiamque reducere. Euenit tamen penitus e contrario. Summo illa cum plausu ab aliis preter Ioannem eiusque partiarios excepta est Epistola, eiusque exemplaria certatim Palestine rapiebantur uel ob Auctoris meritum, uel ob elegantiam sermonis. Id uero ipsum magis magisque animos Ioannis exasperabat, qui laudes illas, gratiamque aduersus Epiphanium in sui contumeliam transferebat. Illa per multorum ora uolitabat, et mirabantur eam docti pariter, et indocti: ipse nodum in scirpo querere, captare rumusculos, tristitias et rixas inter fratres concitare, et queri suam hereseos nota doctrinam fidemque perstringi perquam iniuriose, que ab Orthodoxa ueritate adeo non desciscerent, ut eam potius ab aduersariorum, uti aiebat, rusticitate assererent ac uindicarent. Peiore loco res erat, quod in promptu illi esset, a quibus etiam penas repeteret, et in quos iram effunderet expleretque. Hieronymum quam, cuius presertim causa motus istos concitatos uolebat, et qui sub ipso erant fratres, utpote doctrinis iisdem ac studiis imbutos.

uI. Sed nondum tamen communionis utrinque abrupta societas erat, quam certe Epiphanium ad id usque temporis custodisse, tota illa Epistola prodit, ubi uel se in Ioannem habuisse caritatem, quam is studiose diruptum iret, uel pro ipso in publicis precibus se orare solitum, declarat. Produnt etiam illa multo luculentius, quibus eumdem Ioannem monet, ut ab Origene recedat, in quo sin minus sibi obsequens fuerit, minitantur uelut pedem oculum ac manum, que scandalo sint, iuxta Euangelii preceptum, abs se abcissum iri. Et uos, inquit, siue oculi uestri, siue pedes fueritis, similia sustinebitis. Neque enim sustinuistis, dixti, aut sustinetis, sed sustinebitis, ut nondum ab eius se communione separasse significet, cum hec scriberet. Quod si nondum ipse se, multo minus monachos Bethleemitas ab Episcopi sui caritate seiungi tunc uoluisse, putandus est. Quin potius apparet ex Hieronymi contra Ioannem libro, litteras ad eos dedisse, quibus monebat, ut in eius, quoad fieri poterat, communione perstarent. Sed utique aliquanto post, cum neque Epistole sue responsum Ioannes faceret, neque reuocari ad meliorem frugem posse uideretur, imo uero maiores in dies turbas concitaret, obfirmaretque in Origene patrocinando  animum, auctor illis fuit, ne temere imposterum cum illo communicarent, ac nisi prius de fide satisfaceret, ab eius communione omnino abstinerent. Cum igitur dare ille fidei satisfactionem nollet, secessionem ab eo fecerunt, Epiphanio auctore, et Hieronymo, ut nichil dissimulem, duce. Enimuero cum fidei negotium agebatur, nullum hic uolebat esse dissimulationi locum; ipse autem nequaquam impetrare abs se ipso poterat, ut cum heretico, aut qui eius labis suspicione laboraret, sinceram in Christo pacem concordiamque haberet.

uII. Tunc uero uix dictus est, quantam Ioannes illi apud omnes uirulentis obtrectationibus inuidiam, et quas asseclis eius molestias crearit. Calumniatus continuo est, quod Ecclesiam Dei scinderent, atque, proprium sibi facerent principatum: duriterque adeo habuit, ut etiam pro sacrilegis traduceret, atque ab omni rerum sacrarum usu, atque ipso Bethleemitice ecclesie ingressu prohiberet. Quedam que molitus est illis, aut reapse intulit mala, refert ipse obiter S. Pater sub finem libri, quem contra ipsum ad Pammachium scripsit, et que prestat ab ipso audire: An non tu potius scindis Ecclesiam, qui precepisti Bethleem Presbyteris tuis, ne Competentibus nostris in Pascha Baptismum traderent, quos nos Diospolim ad Confessorem et Episcopum misimus Dionysium baptizandos? Ecclesiam scindere dicimur, qui extra cellulas nostras locum Ecclesie non habemus? An non tu scindis Ecclesiam, qui mandas Clericis tuis, ut si quis Paulinianum ab Epiphanio Episcopo consecratum Presbyterum dixerit, Ecclesiam prohibeatur intrare? Ex quo tempore usque in presentem diem uidemus tantum specum Domini, et hereticis intrantibus, procul positi suspiramus. Nosne sumus qui Ecclesiam scindimus, an ille qui uiuis habitaculum, mortuis sepulcrum negat? qui fratrum exsilia postulat? Quis potentissimam illam feram totius orbis ceruicibus imminentem, contra nostras ceruices specialiter incitauit? quis ossa Sanctorum, et innoxios cineres hucusque uerberari ab imbribus sinit? De exilio, quo ait, sibi et fratribus procurando, Ioannem laborasse, rursus ad eumdem Theophilum loquitur Epistola LXXXII. Nuper, inquiens, nobis postulauit, et impetrauit exsilium, atque utinam implere, potuisset, ut sicut illi uoluntas imputatur pro opere: ita et nos non solum uoluntate, sed et effectu coronam haberemus exsilii. Feram autem illam, quam uocat potentissimam, uideri diximus Ruffinum Arcadii tutorem, illum perduellem, qui Gothorum ducem Alaricum contra Arcadium arcessiuit, ut eius ipse imperium occuparet. Quod item uerosimilius ex eo fit quod addidit, non potuisse Ioannem implere quod uolebat: repulso enim Alarico, trucidatus est Ruffinus sub anni 395 finem, eiusque adeo Rescriptum de Hieronymo in exsilium deportando, nichili fuit.

uII. Hec mouit feritatis ac duritiei exempla in Ioannis efferato animo, multaque Origenismi lue infecto, nata ad deducendum ab errore hominem, et gratiam cum ipso reconciliandam Epiphanii Epistola. Sed et accidit ex Hieronymi parte paulo post quam  illa ad uulgi manus deuenit, ut grauiorum ferme rixarum semina iacerentur, que post ferme annum et sex menses, ut suis locis dicemus, efferbuerunt. Placet uero quod in more positum habemus, ipsiusmet S. Patris uerbis hanc quoque rem loqui. Erat, inquit, in Monasterio nostro uir apud suos haud ignobilis Eusebius Cremonensis, qui cum hec  Epistola per multorum ora uolitaret, et mirarentur eam pro doctrina, et puritate sermonis, docti pariter et indocti, cepit a me obnixe petere, ut sibi eam in Latinum uerterem, et propter intelligendi facilitatem apertius explicarem: Greci enim eloquii penitus ignarus erat. Feci quod uoluit, accitoque Notario, raptim celeriterque diclaui, ex latere in pagina breuiter adnotans, quem intrinsecus sensum singula capitula continerent; si quidem et hoc, ut sibi soli facerem, oppido flagitarat. Postulauique ab eo mutuo, ut domi haberet exemplar, nec facile in uulgus proderet. Res ita anno et sex mensibus transiit, donec supradicta interpretatio de scriniis eius nouo prestigio Ierosolymam commigrauit. Nam pecunia, ut perspicue intelligi datur, uel gratuita malitia, ut incassum corruptor nititur persuadere, compilatis chartis eius et sumptibus, Iudas factus est proditor, deditque aduersariis latrandi contra me occasionem, ut inter imperitos concionentur, me falsarium, me uerbum non expressise de uerbo, pro honorabili dixisse carissimum, et maligna interpretatione, quod nefas dictu sit, , noluisse transferre. Concitauerat autem has turbas omnes Ruffinus, cuius erat eo infensior animus, atque inimicitia, quod in aciem procedere minime ausus, clam ad scorpii, ut abs Hieronymo uocatur, instar feriebat, aliisque rixandi ansas, atque arma suppeditabat.

Atque eius quidem nouo prestigio imputat S. Pater, quod de scriniis Eusebii Ierosolymam commigrauit illa Epistola, et ad ipsius manus, aliorumque hostium suorum uenit. Aperte, etiam culpam monachi, ad furtum perpetrandum sollicitati, in eum regerit, Ista est, inquiens, Epistola quam de cubiculo fratris Eusebii nummis aureis produxisti. Quamquam sunt quibus uerosimilius uidetur, fuisse gratuita malitia furtum illud admissum, quandoquidem pseudomonachus non chartis modo, sed etiam sumptibus improbas manus dicitur iniecisse: neque par sane sit credere, fuisse illum pretio conductum, ut aliud quam chartas de scriniis Eusebii auferret. Nihilosecius cum haud satis constet, quid sibi eo loci uelit sumptus uocabulum, ac possit de eiusmodi aliis chartis aut rebus accipi, in quas Eusebius impensas egerit, leuior illa uidetur excusatio, quam que purgare Ruffinum, callidum sane, et magnarum uirium aduersarium possit. Quin ipse etiam uidetur alibi apud Hieronymum, eius corruptorem se monachi, tantum non inficiari: Et audet quidam ex iis  adducto supercilio, et concrepantibus digitis eructare et dicere: quid enim si redemit, si sollicitauit? Fecit quod sibi profuit. Quem Hieronymus insectari pergit, Mira, inquiens, sceleris defensio, quasi non et latrones, et fures, et pirate faciant quod sibi prodest. Certe Annas et Caiphas seducentes  infelicem Iudam, fecerunt quod sibi utile existimabant. Urget idipsum lib. III. Apologie, ubi eius artibus ac dolis imputat, clam fuisse codicem quemdam Bethleemi in cubiculis S. Fabiole senioris et Oceani, utroque inscio, collocatum, Quis, inquiens, Bethleem de cubiculo fratris Eusebii furatus est Epistolam laudatricem tuam? cuius artificio, et a cuius ministris in sancte Fabiole hospitio, et uiri Christiani et prudentis Oceani, inuentus est codex, quem illi numquam uiderant? An idcirco te existimes innocentem, si quidquid tuum est in alios conferas? Existimo quedam etiam de illa Epistola, que facile in calumniam trahi possent, Ruffino pridem suboluisse: quamobrem scelestum monachum ad compilanda Eusebii scrinia sollicitauerit. Re enim uera cum in suas denique manus ea uenit, tot illos triumphos egit, et clamores excitauit, perinde ac rem diu multumque expetitam, tandem esset consecutus. Nullus tum finis insultandi liberius in Hieronymi caput, ac debacchandi, eiusque non tam imperitie carpende, quam fidei, quippe qui aliis atque in Greco erant, sententiis ac uerbis Epistolam illam in Latinum transtulisset.

Neque porro nostrarum est partium heic loci, ferre de illa interpretatione iudicium, et causam S. Doctoris aduersus emulorum impugnationes tueri. Quin fateri potius non decet, siquidem Ioannem honoris gratia Epiphanius compellauit, male hanc reuerentie significationem fuisse ab illo aut penitus pretermissam, aut dilutiore alia quapiam formula imminutam. Maxime uero ob eam rerum conditionem ac temporis, cum, ingrauescentibus utrinque animorum motibus atque odiis, quod casu atque aliud agens in illius obseruantiam peccasset, uix poterat, aut ne uix quidem oscitantie tribui. Ultro etiam dederim, eam interpretationem uitiis nec leuissimis sane, nec paucis laborare, siquidem expendenda res est a Grecis que supersunt uerbis, et a quibus initium ducebat Epiphanii Epistola, , , , que sic ab Hieronymo reddita sunt, Oportebat nos, dilectissime, Clericatus honore non abuti in superbiam. Neque enim iure primum illud pretermissum est, nec recte redditum dilectissime pro dilecte, tum additum honore, quod minime in Greco habetur, denique abuti in superbiam pro eo quod est , alienum fortasse adhuc magis uideatur. Alia eiusmodi cursim dictate interpretationis uitia facile adducar in reliquo contextu occurrisse, ut credam: absit tamen, ut hinc putem merito S. Interpretem Ruffino penas dedisse, Mitto quod nullum in his sensus dispendium est, tametsi longius interdum phrases et uerba abludunt. Una illa Hieronymum ratio excusat, totamque eius causam ualidissimo presidio munit, quod in priuatos amici usus, et intra domesticos parietes perpetuo detinendam interpretationem illam adornarit, nichil aliud sollicitus, quam ut ab ignaro Greci sermonis alumno, mens sensusque Auctoris apertius intelligeretur. Ad hunc tueri se modum satis ipse habet Epist. LuII. uolo in chartulis  meis quaslibet ineptias scribere, commentari de Scripturis, remordere ledentes, digerere stomachum, in locis me exercere communibus, et quasi limatas ad pugnandum sagittas reponere: quamdiu non profero cogitata, maledicta, non crimina sunt; imo ne maledicta quidem, que aures publice nesciant. Tu corrumpas seruulos, sollicites clientes, et ut in fabulis legimus auro ad Danem penetres, dissimulatoque quod feceris, me falsarium uoces: quum multo peius crimen accusando in te confitearis, quam in me arguis. Ceterum neque illa inepta uersio habita est, neque aliis bene multis bone interpretationis laudibus caruit. Scimus etiam ab Aluaro seculi IX. Scriptore non contemnendo laudari in S. Eulogii uita, ut alios magno numero secutis maxime temporibus pretereamus.

uII. Sed et commode in rem litterariam ac nostram cessit, quod illa concertatione prouocatus S. Pater, ut calumnias aduersariorum retunderet, suamque in Grecis maxime Scriptoribus Latine explicandis rationem comprobaret, nouam ad Pammachium Epistolam adornauit, de optimo genere interpretandi, in qua tam ueterum omnium eruditorum, quam sacre Scripture Interpretum testimoniis atque exemplis docet, quodnam sit optimum eius artificii genus, illud scilicet esse ostendens, quo sensus e sensu, non uerbum e uerbo transfertur. Alii, inquit, syllabas aucupentur et literas, tu quere sententias. Locum tenet hec in nostra recensione LuII. et cui proprie sit huiusce anni, in cuius historia uersamur, 395, parti adscribenda, satis abunde in Chronologicis ad eam notis demonstratum est. Reliqua nos que ad uitam S. Doctoris pertinent, persequamur.



CAPUT XXuIII. I. Dissidentes in concordiam redigere Archelaus Comes incassum nititur. II. Id ipsum Theophilus Alexandrinus Episcopus frustra conatur. III. Culpa potissimum Isidori Presbyteri Origeniste, quem legatum in eam rem miserat. Iu. Hinc Theophili aduersus Hieronymum beneuolentia refrigescit. u. Scribit nichilominus Sanctus Pater ad eum sepius. uI. Scribit etiam ad Marcellam, et Epitaphium Nepotiani. uII. Commentarios quoque in Ionam. uIII, IX, X. Tum alias ad alios Epistolas, in quibus nonnulla de Origeniana causa.

I. Ingrauescentes quotidie magis Ioannem inter atque Epiphanium, siue illos qui ab alterutrius partibus stabant, animorum motus compescere studuit Archelaus Comes, quem ornat Hieronymus disertissimi et Christianissimi uiri laudibus . Hoc intercedente pacis sequestro, quoniam uiolate fidei suspicio discordias pepererat, constitutum est, ut a fidei professione uia ad concordiam muniretur. Postulatum est, inquit S. Pater, ut future concordie fides iaceret fundamenta. Condicto, in quem pars utraque locum conueniret, pollicitus ipse etiam est Ioannes, esse se uenturum. Instabant dies Pasche: frequens Monachorum turba conuenerat: ille unus exspectabatur in loco: et quid faceret nesciebat: uerba  sunt Hieronymi, cuius uestigia accurate persequimur. Repente mandauit, egrotare nescio quam: illo die se non posse uenire. Ludione, subiungit Hieronymus, an Episcopus hec loquitur? Pone uerum esse quod dicis, propter unius muliercule delicias, ne te absente doleat caput, fastidium sustineat, stomacho perfrigescat, Ecclesie causam negligis? tot uirorum et Christianorum et Monachorum contemnis prestantiam? Noluimus occasionem dare: uidebamus enim stropham dilationis tue, iniuriam patientia uicimus. Rescribit Archelaus: monet altero et tertio die manere, si uellet uenire. At ille occupatus  dum nauseam euasisset, nostri penitus oblitus est. Monenti nimirum Archelao, et ad paciscendum pluries inuitanti, eadem continuo usus excusatione, minime paruit.

II. Post duos menses tandem exspectatus uenit Isidorus , celebris ille Presbyter Alexandrinus et Monachus, legatus ad Ioannem atque alios a Theophilo Alexandrino Episcopo missus cum literis, quibus contentiones illas sedare, aduersosque inuicem in gratiam animos reducere tentabat. Siue enim censeret ille officii hoc sui esse, pro sedis quam obtinebat fastigio: siue, quod abs Hieronymo proditum est, Ioannis precibus et querelis excitatus, ut his se concertationibus opponeret, arbitrum se inter utramque partem dedit. uerum idem ipse ea tempestate Origeni fauebat, quippe qui totus aduersus Anthropomorphitas, Origeniano dogmati oppositos, ferebatur. Auctor quoque est Palladius in uita Chrysostomi, scriptas ab eo litteras fuisse ad Siricium Romam, quibus Epiphanium tamquam hereticum atque auctorem schismatis, ob Pauliniani uidelicet ordinationem, traducebat. Ad hec erat ipse cum Ioanne et Ruffino, discipulo olim suo, iunctus amicitia, eorumque opinione iamdudum occupatus. Quare istud inter cetera iure expostulat S. Pater, quod Ioannes ad Alexandrinum Episcopum, ad quem nichil de Palestina pertinebat, potius quam ad Cesariensem, cui suberat tamquam metropolite, et cui, ait, spreta communione tua, communicare nos noueras , uel ad Antiochenum totius Orientis Patriarcham, litteras suas direxisset. Sed noui, subdit, cur Cesariam, cur Antiochiam nolueris mittere. Sciebas quid fugeres, quid uitares. Maluisti OCCUPATIS auribus molestiam facere, quam debitum metropolitano tuo honorem reddere. Nec hoc dico, quod preter AMICITIAS, que suspicionem generant, quidquam in legatione reprehendam. Denique fuerat etiam a Ruffino sepe in Hieronymum instigatus, quod hic Paulum quemdam incerte sedis in Aegypto Episcopum, eiectum a Theophilo, in suo Monasterio recepisset, et, ut emulus ille blaterabat, summo nisu, et omnibus studiis defenderet, etque auctor esset, ut per Imperiale Rescriptum reciperet sacerdotium, quod Episcopali iudicio amiserat. Que ita quidem ille exaggerabat, uertebatque in Theophili contumeliam, ut etiam eiusdem ad Hieronymum epistolas, ne redderentur, aliquando prohibuerit. Mee autem, reponit S. Pater  lib. III. Apologie, communionis, et Pape Theophili nullum alium testem uocabo, nisi ipsum, quem a me LAESUM simulas: cuius Epistolas ad me semper datas, etiam eo tempore non ignoras, quo mihi eas reddi PROHIBEBAS, et quotidie missis tabellariis inimicum eius amicum nostrum et familiarissimum iactitabas, et ea que nunc impudenter scribis, mentiebaris, ut illius contra nos odia concitares, et iniurie dolor, fidei fieret oppressio.

III. Huius erat ingenii Theophilus, sicque tunc temporis animatus, cetera pietatis iuxta atque eruditionis laudibus maxime insignis. Isidorus autem ille, quem ad Ioannem adlegauerat, et cuius uolebat opera incensos animos delinire, merus erat Origenista, Ioannis et Ruffini partibus impense addictus, turbandis denique rebus, quam componendis aptior. Ante tres menses quam Ierosolymam accederet, litteras dedit, que portantis errore  uincentio Presbytero reddite sunt, quibus cohortabatur ducem exercitus sui, ut super petram fidei  stabili persisteret gradu, nec Hieronymi, eiusque sectatorum minis terretur: pollicitus, etiam antequam legationis esset ulla suspicio, affuturum se propediem ad cuneos aduersariorum proterendos. Quomodo  fumus in ere dissoluitur, et cera ad uiciniam ignis liquescit: ita dissipabuntur qui semper Ecclesiastice fidei resistentes, nunc per homines simplices  eamdem fidem inquietare conantur. Et designari quidem per ducem exercitus Ruffinum, ex his manifesto liquet, que eadem fere uerba in eum profert Hieronymus lib. III. Apologie ubi de illis Isidori litteris, Ne irascatur, inquit, is tibi, qui contra Papam Epiphanium ad te Epistolas dirigens, hortabatur, ut permaneres in fidei ueritate, et non mutares ullo terrore sententiam: que Epistola holographa tenetur ab his, ad quos perlata est, nimirum a uincentio Presbytero. Ad hunc itaque modum animatus uenit egregius iste pacis sequester: Ioannem eiusque asseclas adit, legationemque suam renuntiat. Adit etiam Theophili nomine iterum ac tertio Hieronymum, sed commissas sibi ad hunc literas reddere nunquam uoluit. Quumque diceret S. Pater, Si legatus es, redde legationis Epistolas: si Epistolas non habes, quomodo legatum te probabis? Respondit se habere quidem literas: adiuratum tamen ab Ierosolymorum Episcopo, ne eas redderet . Ita studiosum se Ioannis manifesto prodens, spem pacis omnem peremit, reque infecta discessit. Discedenti Ioannes Apologiam pro sua causa ad Theophilum deferendam dedit: cui concinnande operam ipse suam Isidorus contulerat, ut idem esset, quemadmodum Hieronymus exprobat, et dictator et baiulus literarum . Has deinde litteras idem Ierosolymorum Episcopus quaquauersum misit, utque per totum orbem diffunderentur, presertim uero ut Occidentalium Sacerdotum aures  commoueret, summo studio egit. In illis appetitum se ab Epiphanio per summam iniuriam, minime uero ob uiolatam ulla ex parte Origenianis dogmatibus fidem, ex eo potissimum declarabat, quod suam ille communionem nunquam refugerat. Proinde Hieronymum, totque cum eo Monachorum choros, quasi factiosos homines, atque hostes publicos traducebat.

Iu. Nec sane res male ex Ioannis sententia successit, occupatus siquidem hisce eius literis, atque Isidori insusurrationibus Theophili animus egre ferre uisus est, Hieronymum pacis conditiones, ad quas illum per legatum suum inuitauerat, respuisse. Diu igitur multumque fuit, quum nullas ad eum literas dedit, neque ab illo scriptas ad se ullo responso dignatus est. Sed numquam tamen ab officiis cessauit S. Pater, et subiratum contra se malis aduersariorum instigationibus uirum cetera eximiis uirtutibus preditum, suique antea studiosum delinire, et qua uoce, qua scriptis interpellare nunquam destitit. Tandem et uicit crebris officiis hominem, qui diuturnum silentium rupit, et subamaras quidem, sed literas tamen ad S. Doctorem dedit. In his eum primo de sacrorum Canonum obseruantia monet, quod nimirum Episcopo suo Ierosolymitano non obsequeretur, eique communicaret, et fratrem Paulinianum rite ordinatum contenderet. Queri deinde uidetur, quod Origeniano nomini, eiusque ingenii amatoribus usque adeo infensum se gereret, ubi nullum Fidei dispendium esset. Hec nos excepimus querimonie potius, quam amicitiarum et beneuolentie signa ex ipsiusmet S. Patris responsione ad Theophilum, que locum in recensione nostra Epistolarum tenet LXIII. et quam huc referre opere pretium est. Meminit, inquit, Beatitudo tua, quod eo tempore, quo nobiscum tacebas, numquam ab officiis meus sermo cessauerit: nec considerauerim quid tu pro dispensatione tunc faceres, sed quid me facere conueniret. Et nunc sumptis Dignationis tue Epistolis, fructum aliquem cepisse me uideo Euangelice lectionis. Et paulo post, Quod de Canonibus Ecclesiasticis mones, gratias agimus: quem enim diligit Dominus corripit, et flagellat omnem filium, quem recipit. Sed tamen scito nobis nichil esse antiquius, quam Christi iura seruare, nec Patrum transferre terminos, semperque meminisse, Romanam fidem, Apostolico ore laudatam, cuius se esse participem Alexandrina Ecclesia gloriatur. Denique: Super nefaria heresi  quod multam patientiam geris, et putas Ecclesie uisceribus incubantes tua posse corrigi lenitate, multis Sanctis displicet, ne dum paucorum penitentiam prestolaris, nutrias audaciam perditorum, et factio robustior fiat. Hec data est Epistola anno circiter 397; hoc nimirum spatio temporis, in cuius describenda historia uersamur, ut satis manifesto in Chronologicis ad eam Notis ostendimus.

Iu. Sed et alia paulo ante, ab anno scilicet 395. mediis in altercationibus scripsit S. Pater, que heic in unum recensere historie series atque ordo iubet. Priore loco uenit Epistola ad Marcellam numero  prenotata LIX. qua sancte femine respondet querenti inter cetera, quid illud sit, quod per transitum in eius Opusculis legisse dicebat: quod Agni, qui stant a dextris, et hedi qui stant a sinistris, Christiani essent atque Gentiles, et non potius boni et mali. Respondet autem, hoc se scripsisse aliquando, minime quidem recordari: quantum tamen dictanti subito memorie occurrit, secundo contra Iouinianum uolumine ab se nescio quid simile disputatum. Coniecimus adeo nos S. Patris Epistolam  post aliquot annos, duos puta, aut tres ab exaratis contra Iouinianum libris, nam neque alia, quam que in Prefatione Commentariorum in Ionam memorantur, et ab anno 392 ad 395 elucubrata sunt, uidetur Marcella pre oculis tunc habuisse: neque Hieronymus ita recens uulgatos abs se contra Iouinianum libros significat, ut rem animo repetenti, ille demum locus occurreret. Per idem tempus, siue ipso 395 exeunte anno, subito febri correptus eximius ille Altiniensis Ecclesie decor, in quo uno Clericalis uite ornamenta omnia reposita uidebantur, Nepotianus diem obiit. Erat illi iam inde a puero, ut sepius narratum superius est, Hieronymus omni uoluntate addictissimus, accedente ad ceteras Sancti adolescentis laudes, que amorem ab inuitis extorquerent, uetere auunculi eius Heliodori cum S. Doctore amicitia, que causas beneuolentie conduplicaret. Denique cum ipse, luctante anima, supremas iam uoces emitteret, apprehensa auunculi manu necessitudinis cum Hieronymo recordatus, hanc, inquit, tunicam qua utebar in ministerio Christi, mitte dilectissimo mihi, etate patri, fratri collegio, et quidquid a te nepoti debebatur affectus, in illum transfer, quem mecum pariter diligebas. Atque in talia uerba defecit, auunculi manum, mei  recordatione contrectans. Itaque illo ad superos translato, non potuit S. Pater quin uicem suam, et amici Heliodori doleret, seque et illum, quoad eius fieri poterat, consolaturus, in defuncti laudibus celebrandis tantisper acquiesceret. Arripuit itaque stylum, et LX. in nostra recensione Epistolam ad Heliodorum scripsit, que ut in Chronologicis ad eam Notis, ita debet initio anni 396, initio adfigi, ut neque ulterius differri, quod passim docti homines faciunt, neque rursus preponi iure possit. Argumenta quibus id euicisse nobis uidemur, recolenda omnino, atque huc transferenda sunt, ne iisdem repetendis longiores equo simus, et filum abrumpere necesse sit historie quam teximus.

u. Ab hac panegyrica, ut ita dicam, Epistola ad Commentarium adornandum in Ionam se contulit S. Pater, quod opus intra anni 396 fines coniicimus, licet subsequentis initia attigisse, et nobis ipsis persuasum aliquando fuerit, et quas S. ipse Pater rationes init in Prologo, indicare uideantur. Triennium, inquit, circiter fluxit, postquam quinque Prophetas interpretatus sum, Micheam, Naum, Abacuc, Sophoniam, Aggeum; et alio opere detentus non potui implere  quod ceperam: scripsi enim librum de Illustribus uiris, et aduersum Iouinianum duo uolumina, Apologeticum quoque, et de Optimo genere interpretandi ad Pammachium, et ad Nepotianum, uel de Nepotiano duos libros, et alia que enumerare longum est. Scilicet Nepotiani Epitaphium, qui liber siue Epistola uerbis de Nepotiano indicatur, et quem nos anni 396 initio affigendum diximus, ut neque ulterius differri, neque rursus preponi ullo modo possit. Adeo cum a priorum quinque Prophetarum interpretatione, ipsoque libro de uiris Illustribus, ad huius Epitaphii elucubrationem  plus quam triennii spatium intercedat, idque per Hieronymum putare liceat, qui circiter ad uerbio usus est: haud tamen licet ad subsequentem usque septimum supra trecentesimum nonagesimum excurrere, ut satis sibi illa temporis notatio constet. Aliter iam non triennium dicere S. Pater debuisset, sed quadriennium: in quam lectionem qui locum eius sollicitare ausus est uir cetera doctissimus, temere et contra librorum omnium fidem egit, ut suo nos loco ostendimus. Hoc igitur, quanto quidem serius licet, hoc tamen anno, post circiter triennio interceptos in minores Prophetas Commentarios, Pammachii precibus superatus ad Ionam explicandum se contulit.

Facile etiam eidem Pammachio, sibi cum primis coniunctissimo, opus inscripsit: tametsi in editis libris, et quibus contigit ad hanc diem uti mss. minime ille quidem, sed Cromatius Papa uenerabilis in Prefatione compellatur. Diximus hac nos de re in Notis ad eum locum: nunc aliud, nec sane preter uerisimilitudinem, in mentem uenit. Fuerit olim in aliquo exemplari scriptum Chromati, pro quo monuerit Antiquarius ad libri oram Pammachi restituendum: alius qui exemplar illud sibi describendum sumpsit, literas, mentemque eius, qui emendauerat, non assequutus, putarit ibi compendiariis notis non Pammachi  sed Papa uenerabilis significari, quod et huius propria honoris significatio est, et similitudinem litterarum quamdam habet, atque hec adeo uerba pro nomine illo intruserit. Ut ut habuerit se res, certe hunc a se fuisse Pammachio inscriptum Commentarium, asserere ipse alibi Sanctus Pater uidetur, ubi ipsum alloquens amicum suum, Tertio, inquit, post longi temporis silentium Abdiam et Ionam tibi imperanti edisserui . Sed et pluribus hic locus difficultatibus obnoxius est, et ut sepe alias diximus, et dicturi infra sumus, commodo opus habet interprete: aut tota isthec de Commentario in Ionam historia, deprauatis alicubi interpolatorum fraude testimoniis, componi nequit. Ceterum insignis in rem nostram locus est in caput II. ex quo adhuc Origenismi factionibus agitatam Ierosolymitanam Ecclesiam, cum ea scriberet Sanctus Pater de corruptione et incorruptione corporum, liquet. Hoc, inquit illi  ad Occasionem sue ducunt hereseos, ut sub persona Christi mentiantur Antichristum,  Ecclesias teneant, ut uentrem pinguissimum nutriant, et carnaliter uiuentes, contra carnem disputent. Ioannes scilicet, eiusque assecle Origenis defensores, neque enim alium quam Episcopum denotant uerba ut Ecclesias teneant, quemadmodum erroribus irretitos Origenianis illa contra carnem disputent; scitum est enim, quod cum corporum resurrectionem fateri cogerentur, carnem nominare refugiebant. Hieronymus contra Ioannem, ad decipiendas aures ignorantium nouies corpus, et ne semel quidem carnem nominas. Denique Ruffinum propius illa perstringunt, ut uentrem pinguissimum nutriant, quem sepius alibi Sanctus Pater, pinguem et nitidum et bene curata cute hominem ridet.

uI. Acuit quoque stylum per hec tempora Hieronymus in uigilantium, qui cum ante ferme biennium apud eum fuisset in Palestina, Paulini ut uidetur litteris commendatus, sibi ipse defuit, nullumque ex illo contubernio atque exemplis monachorum fructum percepit: unde et ipso quo aduenerat, uel subsequenti proxime anno eius pertesus uite discessit. Fuerat hic subdole mentis homo natione Gallus  Sulpitii Seueri ad Paulinum Nolanum, et Paulini ad Hieronymum litterarum portitor, atque horum fortasse testimoniis inflatus, aliis fucum fecerat, et ad Presbyteratus quoque gradum euectus est. Cum Bethleemi apud S. Doctorem diuersaretur, Ruffino, ut creditur, aures accommodauit, eoque auctore Hieronymum despectui habuisse in eo dicitur, quod et legere palam Origenis libros, et sequi errores auderet. Cui S. Doctor licet multis satisfacere contendisset, haud tamen persuasit, siue edomare effrenem eius ingenii licentiam ualuit: quin potius ab ipso per summam iniuriam hereseos accusatus est, in eamque pertractus criminationem et calumniam amicus eius Oceanus, qui Roma tunc temporis se transtulerat in Palestinam. Neque magis acquieuit ille testimonio Presbyterorum uincentii et Pauliniani  neque demum Eusebii Cremonensis pro recta S. Patris fide iudicium est ueritus. Recepit tamen se tandem aliquando, et facti penitens, ueniam abs Hieronymo petiit, eidemque de Resurrectione, deque carnis ueritate uerba facienti, manibus et uoce applausit. Ita siue ex animo reconciliatus, siue reconciliationem simulans, decessit e Palestina: cuius discessus causam satius duxit Hieronymus ad Paulinum de illo scribens, quem sibi commendauerat, silentio preterire, quam dicere. Cur, inquit, uigilantius tam cito a nobis profectus sit, et nos reliquerit, non possum dicere, ne ledere quempiam uidear: tamen quasi pretereuntem et festinantem paululum retinui etc. Regressus autem in Occidentem, atque hanc proprie Italie partem ac regionem pertransiens, inter Adrie fluctus, Cottiique Regis Alpes, denuo Hieronymum eiusque amicos reprehendere, et tamquam hereticos traducere occepit, quin etiam in patriam redux lacessere scriptis S. Doctorem, et uoluminibus suis obruere non dubitauit. Suarum proinde partium esse existimauit  Sanctus Pater, quamquam non is esset uigilantius, qui responsum mereretur, purgare obtrectatoris impudentissimi accusationes et calumnias: de ditque ad eum Epistolam in recensione nostra LXI qua et singulas eius malignas postulationes refellit, et ut aliquando uero ex animo resipiscat, et penitentiam agat, hortatur. Scripsisse autem eam circa anni 396 finem uel subsequentis initia, ex hactenus dictis liquet; iam enim redierat uigilantius in Occidentem, et S. Doctoris cum in itinere, tum in patria famam atterebat; decesserat uero e Palestina siue Bethleemi monasterio, cum degeret ibi adhuc uincentius, quem anno 397, nisi si etiam mauis circa precedentis finem, certe quidem multo tempore ante Ruffinum Romam uenisse, ex Apologie libro tertio discimus.

uII. Eiusdem est temporis, ut et ferme argumenti, quam dedit S. Pater LXII. in recensione nostra Epistolam ad Tranquillinum, qui ab eo petierat de librorum Origenis lectione, utrum uitanda illa penitus esset, ut Faustinus nescio quis contendebat, an, quod alii passim existimabant, permittenda ex parte. Cui S. Pater, qui sententiam hancce alteram preferre nequaquam dubitat, asserens eos, qui in amorem Origenis nimium, uel in odium stomachi sui prauitate ducuntur, maledicto Prophetico subiacere, ue his qui dicunt bonum malum, et malum bonum: auctor est tamen, ut in eius auctoris scriptionibus cautus incedat, approbatis melioribus, sequioribus reiectis. Elucet hinc uero satis aperte temporis nota; iam enim ex Oriente inuidia nominis Origeniani Occidentem peruaserat, ibique inter uariorum studia, turbas ciere iam ceperat: que sane non alium quam 396 annum aut subsequentis initia designant.

uIII. Sed fit eadem multo etiam clarior ex Oceani, Rome tunc degentis, mentione, quam ingerit in eadem Epistola S. Pater, et qua notatu non indigna eorum temporum memoria continetur. Succurrat igitur menti quod diximus paulo ante, fuisse Oceanum superiore proxime anno Ierosolymis, siue in Bethleemi monasterio, ubi presens a uigilantio, qui pariter ibi tunc agebat, hereseos accusatus est. Post aliquod spatium temporis, eodem tamen anno ad finem properante, dum in utramque partem de Origeniana doctrina contenditur, subita Barbarorum irruptio plures Romani imperii prouincias, hasque inter Palestinam aut depopulata est, aut certe cladis proximitate perterruit. Ecce tibi  anno preterito  ex ultimis Caucasi rupibus immissi in nos, non iam Arabie, sed Septentrionis lupi, tantas breui prouincias percurrerunt. Quot monasteria capta? quante fluuiorum aque humano cruore mutate sunt? Obsessa Antiochia, et urbes relique, quas Halis, Cydnus, Orontes, Euphratesque preter fluunt. Tracti greges captiuorum: Arabia, Phenice, Palestina, Aegyptus timore captiue. uixdum hec scripserat, cum ipsa sibi ob oculos Palestina, Barbarorum coruscare gladios suisque imminere ceruicibus sensit. Hunnorum  examina  pernicibus equis huc illucque uolitantia, cedis pariter ac terroris cuncta complebant . . . Insperati ubique aderant, et famam celeritate uincentes, non religioni, non dignitatibus, non etati parcebant, non uagientis miserebantur infantie . . . Consonus inter omnes rumor, petere eos Ierosolymam, et ob nimiam auri cupiditatem ad hanc urbem percurrere . . . Tunc et nos compulsi sumus parare naues, esse in littore, aduentum hostium precauere, et seuientibus uentis, magis Barbaros metuere, quam naufragium: non tam proprie saluti, quam uirginum castimonie prouidentes. Erat illo tempore quedam apud nos dissensio (de Origenis scilicet doctrina cum Ioanne Ierosolymitano, Ruffino atque aliis Origenistis concertatio, et Barbarorum pugnam domestica bella superabant. His rerum angustiis et bellorum terrore perculsus Oceanus, qui cum Sancta Fabiola Ierosolymam uenerat  despondit animum, atque una cum sancta femina in patriam, Romam uidelicet, reuersus est. Nos  in Oriente tenuerunt iam fixe sedes, et inueteratum sanctorum Locorum desiderium: illa  que tota in sarcinis erat, et in omni urbe peregrina, reuersa est ad patriam. Trahebatur iam itaque annus 396, et ualde etiam processerat, ut ex consequentibus planum fiet. Ioannes enim Ierosolymitanus iamdudum suam illam aduersus Hieronymum Apologiam, ut in alias plerasque orbis partes, ita et Romam miserat, ubi et plurium animos iam commouerat. Alia ex parte restiterat iam strenue Oceanus turbis, quas scriptura illa in Urbe pepererat, eorumque insipientie occurrerat, qui se patiebantur Origenistarum artibus decipi. Atque hec quidem omnia S. Pater cum Tranquillino respondit, ab ipso primum narrante didicisse se indicat: que haud sane leuis est ab Oceani regressu in patriam, temporis intermedii nota. Quod, inquit, dicis, Origenis multos errore deceptos, et sanctum filium meum Oceanum illorum insanie repugnare, et doleo simul et gaudeo: dum aut supplantati sunt simplices, aut ab erudito uiro errantibus subuenitur.

IX. Per idem tempus siue anno fere medio 397 scripsit Hieronymus ad Principiam in Psalmum XLIu. et aliquanto post ad Pammachium quoque de morte Pauline: quarum Epistolarum cum satis abunde sit explorata epocha in chronologicis ad eas Notis, non est cur iisdem edisserendis diutius immoremur. Sed et Augustini ad Hieronymum littere huc temporis referende sunt, quibus ei gratiam habet, quod pro subscripta salutatione plenam Epistolam sibi reddidisset. Hec autem iamdiu olim intercidit, nec supra quam coniectura colligere licet, eruditi existimant, in ea Hieronymum de Origene eiusque erroribus capta occasione fuisse loquutum, et Hipponensem Episcopum pietate iam tum florentem atque eruditione, quicum sibi notitia aliqua intercesserat, monere uoluisse, ut ab serpentis in dies magis lue Origenismi caueret. Enimuero istec Augustini Responsio  de Origene presertim  loquitur, cuius tamen errores sibi parum notos postulat indicari. Illud, inquit, de prudentia doctrinaque tua desiderabam, et adhuc desidero, ut nota nobis facias ea ipsa eius  errata, quibus a fide ueritatis ille uir tantus recessisse conuincitur. Quanquam uero data ea fuerit hocmet anno Epistola, reddita tamen est multo serius, et post saltem anni intermedii spatium. Denique S. Pater ad Castrucium, Pannonium hominem, scripsit, cuius sane fuit admirabilis aduersus eum amor ac studium; nam licet oculis laboraret, eius inuisendi cupiditate, iter in Palestinam instituerat, ac uenerat usque Cissam, nichil ueritus Adriatici Maris estus, et Aegei atque Ionii subire discrimina, ut nisi eum pius fratrum retinuisset affectus, uoluntatem opere complesset. Acceperat autem hec Hieronymus de illius erga se prolixissima uoluntate ab Heraclio Diacono, quem Amabilis quidam, eiusdem regionis, siue Pannonie Episcopus, Bethleem miserat, ut explicationem decem Isaie uisionum, quam alias sepe a S. Doctore flagitauerat, presens ille impetraret. Quod quidem cum obtinuisset, Epistolam quoque S. Patris Castrucio deferendam accepit: ex quo intelligas utramque ad unum idemque tempus scriptionem pertinere.

X. Altera autem isthec in decem Isaie uisiones tum chronica nota insignior, tum elucubrationis genere multo est nobilissima. Quamquam se ait S. Pater, pro angustia illius temporis, quid sibi uideretur in singulis, breui sermone perstrinxisse: reque ipsa historiam tantum, quod Amabilis petebat, edisseruerit. Postmodum tamen, cum in totum Prophetam Commentarios scriberet, atque eo loci peruenisset, superfluum ratus aut eadem rursus iterare, aut in uno opere diuersas sententias ponere, quintum in Isaiam Librum ex hoc fecit, qui quondam solus editus est. uerba sunt Hieronymi in Prefatione eius Libri ad Eustochium, cuius uestigia accurate persequimur. In priore autem Prefatione ad Amabilem, Hucusque, inquit, per litteras flagitabas, ut tibi decem uisiones, que in Isaia obscurissime sunt, historica expositione dissererem . . . meque retractantem, et molestissimum explanationis genus in tempus aliud differentem, sepissime commonebas. Hoc autem anno misisti filium nostrum Heraclium Diaconum, qui me manu conserta in ius uocaret, et promissum per momenta exigeret. Et sub finem, Si latius, ait, nitar exponere, multis libris opus erit, et exactoris mei nauigatio in annum alterum differetur. Itaque ut uis, singulis testimoniis breues sententiolas coaptabo, ut non tam exponam quid sentiam, quam paucis uerbis tibi sentienda dimittam. Dictamus hec, non scribimus: currente Notariorum manu, currit oratio. Temporis autem notationem quod spectat, non uidetur ambigendi locus, quin sit anno 397 adtribuenda, quo primum Heraclius e Palestina regressus est in Pannoniam. Nam cum iterum ex hac regione in Orientem contendit, uitalis Presbyteri literas ad Hieronymum detulit, quibus iste respondens, Isaie Prophetiam memorat, quam inter decem uisiones NUPER interpretatum se dicit. Agebatur uero tunc annus 398, ut mox suo loco certis argumentis  ostendemus, et precipue ex alia eius utique anni Epistola ad Lucinium compertum est, ubi eadem usus illa temporis notatione, Nuper, se ait S. Pater, uisiones Isaie ualde obscurissimas historica explanatione disseruisse. Igitur precedenti proxime anno edisseruit, ut et illam, de qua diximus paulo ante, Epistolam, ad Castrucium dedit.



CAPUT XXIX. I. Ruffinus in Occidentem reuersurus cum Hieronymo in templo Anastasis ex inimicitia redit in gratiam. II. Annus, quo id contigit, nouis argumentis adstruitur. III. Num hoc tempore, et Ruffini Melanieque cum primis opera extinctum penitus schisma Ierosolymitanum, sartaque pax sit inter Ioannem quoque et Monachos reliquos? Iu. Argumentis pro asserentium parte respondetur, aliaque afferuntur que id negant. u. Quedam obiter de Palladio. uI. Interea S. Pater in aduersam ualetudinem incidit, et febri per tres menses laborat. uII. Scribit nichilominus quedam que recensentur. uIII. In his Commentarios in Mattheum. IX. Et contra Ioannem ad Pammachium, et ad Theophilum. X. Tempus scriptionum istarum asseritur, et uindicatur. XI. Demum instaurata inter omnes pace, scribit ad Fabiolam de ueste Sacerdotali.

I. Post actam tot annos in Oriente uitam, Ruffinus, siue turbarum, que Ierosolymitanam Ecclesiam exagitabant, pertesus: siue, quod propius ad uerum est, ut Melanie, iter Romam aliis de causis meditanti, obsequeretur, et lateri comes adhereret, in Occidentem remeare ad patrias sedes constituit. Antequam uero se itineri daret, suarum esse partium duxit, sollicitare ad pacem concordiamque Hieronymi animum, ut ne offensum ac dubium de sua fide hominem, noua iniuria cumularet, priuatumque inimicum, a quo sibi ualde metueret, in Palestina relinqueret. More itaque solemni in Anastasi, post Misse sacrificium, iunxit cum Hieronymo dexteram, atque animis utrinque ad pacem compositis, ex inimicitia redit in gratiam. Sunt qui putant in hac pace errores Origenis silentio damnatos: alii Ruffinum nullius erroris compertum fuisse dicunt; se enim ille magnifice iactat lib. II. Inuectiuarum, Nunquam ego sequutus sum errantem aut alium quempiam, nisi Ecclesiam Catholicam sequar. Numquid mea aliquid proferre potes scripta, in quibus me uel in iuuentute errasse conuincas? Sincere Hieronymus ac bona fide, In Anastasi, inquit, immolato Agno, dexteras iunximus: et paulo ante, Pacem dedimus, non heresim suscepimus: iunximus dexteras, abeuntes prosecuti sumus, ut a priuata dumtaxat simultate tunc se animos recollegisse, indicet. Ceterum quod Anastasim nominat, locum in quo ad concordiam coaluerunt, Templum Dominice Resurrectionis significat, a Constantino Magno olim exstructum, et Christi Resurgentis memorie dedicatum. Duo quippe Ierosolyme templa siue basilicas magnus ille Imperator exstruxit, quorum alterum in loco Passionis, quod et Crux et Martyrium, appellabatur, alterum in Resurrectionis loco, cui proprium Anastasis  ex Greco idiomate nomen fuit. Peccatum itaque a Benedictino Editore satis supine, qui Anastasii in laudato Hieronymi textu pro Anastasi Legit: quam nos uocem restituimus. Alibi S. Pater libro contra Ioannem, Nonne, inquit, cum de Anastasi pergeretis ad Crucem etc. ubi et Grecis literis codices nonnulli preferunt. Sed hec hactenus.

II. Annus, quo hec contigerunt, seu quo Rufinus in Occidentem nauigauit, quin hic ipse fuerit 397 ad quem demum per rerum Hieronymianarum narrationem deuenimus, minime inter eruditos ambigitur. Id ipse etiam nuperus uite Ruffiniane scriptor Fontaninus pro certo habet, in eamque rem multa ex Antiquis testimonia congerit, et Paulini Nolani cum primis, cuius etiam Epistolarum ac Natalium ordinem et Chronologiam refigere ex hac preconcepta opinione audet. Pace tamen doctorum hominum dixerim, uidentur hi nobis hallucinari, partim quod minus accurate expenderint, qua proprie anni parte dederit Ruffinus se uie, partim etiam quod hec cum aliis ex Hieronymo testimoniis comparare neglexerint. Pendent enimuero multa cum Hieronymiane uite, tum historie eorum temporum, et Origeniane cumprimis cause momenta ex recte consignata Ruffini discessus epocha: que causa est, cur his tantisper immorari nos deceat. Primum itaque ex Palladio, qui Melanie iter, quacum erat Ruffinus, describit in Historia Lausiaca, compertum certumque est, eos percito cursu fuisse ex Oriente in Italiam transuectos. Nauem, inquit cap. CXuIII. ascendit, et Cesarea nauigans, uiginti dierum spatio Romam uenit. Comperta deinde est ex Paulino, cum illi terrestri itinere Romam uersus, Nolam in Campania aduenerunt, que anni tempestas agebatur. Initium nempe ueris. Cum enim Epistola XXIX. ad Sulpitium Seuerum dicat, uictorem monachum eiusdem Seueri tabellarium, Nolam iis diebus aduenisse, quibus Melania quoque aduenerat e Palestina, in precedenti ad eundem scribit, illum abs se Nole susceptum decedente iam HIEME. Igitur sub hiemis finem, quibus uerbis Februarii exitus, potius quam Martii exordia significantur, ut uictor ille, de quo Paulinus id refert, ita et Melania cum Ruffino suo Nolam, ad familie sue cognatos diuerterat. Placet audire Paulinum iterum. Reliqua, inquit, eius  negotia ac tempora transibo, et hoc ipsum, quo remeans nauigauit, ut cursum eius emuler, transfretabo, quo citius sermonem meum in eius Aduentu exponendo determinem: in quo magne Dei gratie spectator fui. Neapolim urbem breui spatio a Nolana, qua degimus, ciuitate distinctam, aduecta est, ubi filiorum nepotumque occursu excepta, mox Nolam ad humilitatis nostre hospitium festinauit. Porro autem si hieme decedente  Nolam uenerunt, et ante uiginti dies nauim in Cesaree portu conscenderant, par utique est credere, cum pridem Ierosolyma discederent terrestri itinere, imo et antequam discederent, cum pacem abs Hieronymo impetrarunt, annum uix tum cepisse. Sentio autem, nisi his fallor rationibus subducendis, eum  397, ut uolunt, cuius nempe primus adhuc mensis Ianuarius ageretur, credi nequaquam posse. Multa enimuero sunt scripta Hieronymi et gesta, que huicmet anno non ineunti tantum, sed et satis adulto, nemine iam dissentiente, tribuuntur, que tamen pacem cum Ruffino precessisse, certo certius liquet. Eiusmodi sunt que superiori proxime capite recensuimus, et Epistola cum primis illa S. Patris ad Theophilum, ubi Sanctis displicere ait quod super nefaria heresi multam patientiam gereret . Series quoque rerum Hieronymianarum ab adornatis in Ionam Commentariis, quos intra precedentis proxime anni fines coniicere uix potuimus, ad hec usque tempora, haud sane potest paucissimorum, qui intercedunt mensium spatio comprehendi.

Sed iam suis proprie argumentis opinionem illam confutemus, et qui ab ea stant, haud statis constare sibi, ostendamus. Librum S. Patris ad Pammachium contra Ioannem Ierosolymitanum fuisse hoc anno 397 conscriptum autumant: Quin imo id magno conatu agunt, et ut uere quod res est, dicam, per uim atque inuitum huc eum cogunt, qui post ferme biennium scriptum se prodit. Fuerit tamen, ut uolunt, hoc anno scriptus, quando neque altius ipsi repeti posse ullo modo, sentiunt, neque ut hypothesi sue inseruiant, epocha uetustiore opus habent. Hoc ego ipsum euincere aio palamque ostendere, nondum illo anno Ruffinum ex Oriente in Italiam traiecisse. Enimuero si aduenit ille decendente hieme, liber circa autumnum exaratus omnino est: et siquidem uno eodemque anno 397, cum illius aduentus, tum eius elucubratio contigit, hec tamen illo posterior dimidio ferme anno est, quantum scilicet ab hiemis fine ad finem estatis, siue autumni exordium intercedit. Dabo rei testem ipsummet sanctum Patrem, qui sub eius finem libri, scribere eum se post paucos menses a Pentecoste, puta augusto aut septembri mense, significat. Nos, inquit, ante paucos menses circa dies Pentecostes, cum obscurato sole, omnis mundus iamiamque uenturum iudicem formidaret, quadraginta diuerse etatis et sexus Presbyteris tuis obtulimus baptizandos. Atqui omnino precedere Ruffini discessum in eorum hypothesi debet, idque est eorum disputationis precipuum, tum aliis de causis, cum presertim, ut quo tempore ille in Occidentem remeauit, sublatum iam penitus dicant schisma Ierosolymitanum, sartamque inter omnes gratiam. Igitur post eum Librum, qui scribi ante annum 397 omnino non potuit, Ruffinus aduenit: aduenit adeo subsequentis anni 398 initio.

Hec ex illorum, que contra se pugnant, rationibus. Ceterum hocce demum altero anno Melaniam cumque ea Ruffinum in Occidentem nauigasse, pleraque alia ueterum testimonia sunt, que facile persuadeant. Palladius cap. CXuIII Melaniam affirmat post annos uiginti septem, ex quo ex Urbe se in Aegyptum contulerat, patriam repetiisse: qui nimirum temporis tractus ab ipso, inclusiue, ut aiunt, anno 372 quo transuecta eo est, in 398 terminatur: Certum est enim a Palladio hunc una supputari, tametsi duntaxat inchoatum,  maxime cum unum et alterum mensem prime nauigationi impensum, ingruente iam hieme precedentis anni 371, puta a nouembre mense, eo numero comprehendisse, perquam sit uerosimile. Adeo cum Paulinus rotundo usus numero reducem Melaniam dixit post quinque lustra, perspicuum est ex ipso computandi modo, minus eum fuisse accurate, ut fieri in his amat, locutum: unde intelligi ad Palladii summam, atque explicari eum oporteat. Fontaninus tamen prepostero studio ad Paulini rationes redigere Palladium iubet: Qua in re falli eum et fallere, ut preconcepte opinioni sue inseruiat, nemo non uidet. Quippe alias Paulinus ipsemet hocce anno 398 non precedenti, ut interpretantur, Ruffinum aduenisse notat. In fine Epistole dudum laudate se ait, uitam S. Martini, olim a Sulpitio Seuero adornatam, Melanie hospiti tunc sue recitauisse, quemadmodum recitauerat illam antea uenerabili Episcopo atque doctissimo Nicete, qui ex Dacia Romanis admirandus aduenerat . Aduenerat hic autem hieme: adfuit enim die 14 Ianuarii, quo sancti Felicis festo solitum quotannis Natale carmen Paulinus cecinit. Quorum quidem Natalium, ut est erudite notatum Baronio, atque ab ipso S. auctore colligitur, quintum illud erat, cui primum Nicetas interfuit: atque adeo anni erat 398, utpote a priore quintum: siquidem ab anno 394, ut certis argumentis Chiffletius et Pagius euincunt, condi cepta illa sunt. Huius igitur initio anni post Nicetam, Melania cum Ruffino suo Nole accesserunt: atque hec uerior eorum ex Oriente ad Patrias sedes regressus est epocha. Cur hec nos latius persecuti sumus, que preter rem esse, prima statim fronte uidebantur, ex consequentibus intelliges.

III. Persuasum uulgo eruditorum est, compositis Hieronymum inter ac Ruffinum animis, dataque inuicem atque accepta salute, sublatum eo ipso fuisse, atque extinctum schisma Ierosolymitanum, sartamque gratiam inter omnes, Monachos inquam reliquos et Ioannem. Cuius quidem rei sane luculentum proferunt testimonium ex Palladio in Lausiaca ex antiqua uersione Heraclidis cap. CXuIII ubi de Ruffino et Melania loquens, conciliatam eorum opera pacens inter omnes predicat. Illos, inquit, etiam quadringentos numero monachos, qui propter Paulinum se ab Ecclesia separabant, sancte rursus Ecclesie reddiderunt. Nec sane diffitendum, quin pro Paulino legendum ibi sit Paulinianum, quemadmodum uastelius olim admonuit, Hieronymi scilicet fratrem, cuius ordinationem ab Epiphanio factam Ioannes abrumpende communionis causam pretexebat. Congruit et numerus Monachorum, quem sane ingentem fuisse, cum perstarent adhuc in schismate, significat sanctus iste Pater Libro contra Ioannem his uerbis: Tantam fratrum multitudinem, et Monachorum choros, qui tibi in Palestina non communicant. Alia ex parte par credere est, eos, sicuti Hieronymum auctorem habuerunt cum secessionem a Ioanne facerent: ita eius exemplum, siquidem in concordiam ipse se primum restitrerat,  statim secutos. Itaque aiunt post triennale denique spatium sublatum schisma Ierosolymitanum quod solum celitus tolli posse uidebatur.

Iu. Contrarium nobis scriptionum rerumque Hieronyminianarum series persuadet, et nedum ad Ruffini usque discessum e Palestina  sed et per aliquod adhuc temporis spatium, puta unius ferme anni, abstinuisse S. Doctorem, cumque eo Monachos Bethleemitas ab Ioannis communione, existimamus. Non quod uere ineunde pacis parum Noster esset sollicitus, sed quod orthodoxa fides causa cadere uideretur, si cum his qui hereseos suspicione laborabant, facile communicaret. Denique instauratam ex integro concordiam, non Ruffini quidem aut Melanie, sed quemadmodum uisum est etiam Baronio, Theophili opera, qui nouo se studio interposuit, et quod pridem Isidori culpa non potuit, merito suo demum et gratia obtinuit. Constabit sententie huius ueritas euidenti propemodum argumento paulo post, ubi subsequenti anno 399, aut certe quidem isto, in quo uersamur, ad finem properante, quedam ostendemus fuisse a S. Doctore contra Ioannem scripta, atque ea quidem acriore quam alias stylo atque offenso magis animo, que profecto scribi, percussa iam pace potuisse, nemo sibi in animum inducat. Epistolam, inquam, ad Theophilum in recensione nostra LXXXII, et proprie librum hoc titulo ad Pammachium Contra Ioannem Ierosolymitanum: que cum euicerimus post Ruffini discessum edita, illud etiam quod urgemus, plane constabit, non eodem atque ille tempore, Ioannem ad concordiam gratiamque cum Hieronymo ac sociis suis rediise. Eo itaque loci referenda pars isthec disputationis est, siue que de illarum scriptionum epocha argumenta conteximus, huc reuocanda.

u. Quanquam ex his etiam que dicta sunt hactenus, ferre hac de re iudicium congrue iam licet. Neque enim aut Ruffinus aut Hieronymus cum mutuam pacem illam commemorant, siue exprobrant sibi inuicem, plus aliquid dicunt, quam quod priuate simultati significet finem impositum. Imo aperte, et conceptis, ut aiunt, uerbis, S. Pater, Pacem, inquit, dedimus, non heresim suscepimus. Iunximus dexteras, abeuntes prosecuti sumus, ut uos essetis Catholici, non ut nos essemus heretici: quibus tantum abest, ut redditam inter omnes pacem, ut uix aliud quam Christiane inter duos urbanitatis, restitute dudum officia amicitie notet. Palladii testimonium quod spectat, haud equidem scio quanti illud hac in re sit. Nihil certe ueriti sunt doctissimi uiri, quorum agmen Baronius ducit, eius, utpote Rufino ac Melanie, quibuscum aliquando uixit, amicissimi, eorumque addictissimi partibus, auctoritatem imminuere. Nec ignoramus, falsos tamen in hoc eos esse, quod hunc Historie Lausiace auctorem, primo Helenopolitanum, ut ferunt, in Bithynia, deinde Asponensem in prima Galatia Episcopum probatissimum, cum cognomine alio Palladio Galata confuderunt, quem seruilis nequitie  hominem , et Pelagiane hereseos instauratorem Hieronymus uocat, et Epiphanius indigere ait, misericordia Dei, quia Origenis heresim predicat et docet . Ut autem hinc illi fidei derogande nulla sit causa, maxima est tamen, quod nimium se Ruffini ac Melanie studiosum prodit, totusque est in huius laudibus predicandis, in cuius etiam domo, cum Rome diuersaretur, omni officiorum genere cumulatum se, indeque profisciscentem liberalissime adiutum testatur. E contrario iniquior in Hieronymum fuit, cumque Bethleemi ageret toto anno 388, obloquenti contra S. Doctorem Possidonio solitario aures accommodauit , eique summa omnia pre Hieronymo tribuit: que minime ipse capitibus LXXuII. et CXXII. Historie sue diffitetur. Pretereo fortassis posse etiam eo sensu uerba eius explicari, ut exemplo quidem Meliane ac Ruffini, que secuta postmodum est Monachorum reconciliationem, non presenti eorum opere attribui uelit.

uI. Abstinebat itaque adhuc Hieronymus, eiusque socii Bethleemite ab Ioannis Communione, cumque duriore fortuna illa, quam diximus paulo ante, conflictabantur, cum hoc ipso anno 398 nouus laborum cumulus accessit, et aduersa S. ipsum Patrem ualetudo inuasit. Corripuit eum primo febris uel ab exeunte superiore proxime Decembri, uel certe quidem primis statim huiusce anni diebus per subsecutos tres menses, initio quidem toleranda, deinde ingrauescens in dies magis, ut tenue eiusque fractumque laboribus corpusculum lecto adegerit, et miserum in modum depopulata sit. Tandem melius ei fuit, et in diebus Quadragesime assurgere ex morbo cepit et recreari. Ego, inquit Epist. LXXI. ad Lucinium, longo tentus incommodo, uix in diebus Quadragesime, quibus Notarii proficiscebantur, respirare cepi. Et in Prologo Commentariorum in Mattheum ad Eusebium, Imminente, inquit, iam Pascha dictare me cogis, cum scias me ita tribus mensibus languisse, ut uix nunc ingredi incipiam. Tum Epistola LXXIII. ad Euangelum, Ego post longam egrotationem, uix in Quadragesime diebus febri carere potui, et cum alteri me operi prepararem, paucos dies qui supererant, in Matthei expositione consumpsi, tantaque auiditate studia omissa repetiui, ut quod exercitationi lingue profuit, nocuerit corporis ualetudini. Hinc statim in febrim, et languorem, ex quo nondum bene conualuerat, relapsus, tenaci morbo ad anni fere finem continenter laborauit. Quo tempore ad Ruffinum Romanum Presbyterum  rescribens Epist. LXXIu. eum ipsum mensem, siue paucos dies Quadragesime, quibus respirare tantillum ceperat, cum his computat, quibus est continenter cum aduersa ualetudine conflictatus. Nos, inquit, et hec ipsa in lectulo decumbentes, longaque egrotatione confecti, uix Notario celeriter scribenda dictauimus. Et paulo post, Ora pro nobis a Domino sospitatem, ut post duodecim menses, quibus iugi languore confectus sum, possim aliquid dignum uestre scribere uoluntati: et ignosce, si scatens oratio cursu nonsolito fluat.

Nihilosecius a scribendo penitus abstinuisse illum,  ne putes. Imo uero quoties licuisset per febrium interualla, aut scribere sua ipse manu, aut notariis dictare aliquid, nunquam pretermisit. Tot sane hoc ipso anno, quo fere continenter languit, et lectulo tentus est, habemus ab eo scripta, quanta hodie uix aliquis nostrum, qui litteris operam damus, integris uiribus, et secunda ualetudine, fortasse adornaret. Epistole ex his supersunt in nostra recensione a LXXIII. ad LXXu. quarum unaqueque non inter amicos officia, sed de rebus grauissimis Tractatus continent. Prima cuidam Magno, cuius et Sidonius uidetur meminisse, Rhetori Romano respondet, querenti, cur in opusculis suis S. Pater secularium litterarum testimoniis uteretur : redditque facti rationem, et quatenus id liceat, et quorum exemplo id faciat. Nouerat autem satis bene, cuius ille subornatus insusurrationibus questionem sibi proposuisset. Ruffini scilicet, quem ibi, ut uero eius nomini parcat, propter amorem historiarum Sallustii Calpurnium cognomento Lunarium uocat. Et libro I. contra eumdem, Nimirum, inquit, iste est Calpurnius Sallustianus, qui nobis per Magnum Oratorem non magnam mouerat questionem. Aduenerat iam itaque Romam Ruffinus, et creare nomini Hieronymiano inuidiam satagebat. Altera est ad Lucinium Beticum, quem, ut in proposito castitatis, adsentiente uxore eius Theodora, perstet, hortatur, et, quemadmodum proposuerat, cito adnauiget Ierosolymam. Tum de ieiuniis, de Eucaristie sumptione, deque Ecclesiasticis traditionibus disputat. Mentio, quam egrotationis sue facit, ex qua tum demum conualescere tantisper cepisset, de anno hoc scilicet, cui Epistolam adtribuimus, dubitare non sinit. Accedit tamen alia eaque insignior temporis nota, ubi decem Isaie uisiones ualde obscurissimas, quas dono ad Lucinium mittit, se ait nuper historica explanatione disseruisse. Nos quid illud nuper ualeat, superius ostendimus. Idem character est subsequentis ad uitalem Presbyterum de Salomone et Achaz qua multis docet pro certo habendum, Salomonem, et Achaz undecimo etatis anno filios genuisse, quamquam minime inficias eat, posse Scripturam, que id asseuerat, alia ratione explicari. Rursum egre ualetudinis sue meminit in subsequenti ad Euangelum de Melchisedech, qua anonymi Auctoris librum refellit, negantem fuisse Melchisedech ex hominum genere, sed spiritum Sanctum uel Angelum. Ipse nedum hominem fuisse ostendit ex ueterum maxime Christianorum sententiis, sed et Chananeum genere, ac si prestet Iudeis hac in re fidem adhibere, Sem ipsum fuisse primum Ne filium. Denique et LXXIu. ad Rufinum, quem Romanum diximus, dedit sub anni finem, quam ait se non tam lectulo decumbentem, quam longa egrotatione, et duodecim mensium iugi languore confectum Notario dictasse. Disserit autem in ea perquam erudite de iudicio Salomonis, ac iurgio duarum meretricum, quod allegorico sensu de Ecclesia ex Gentibus congregata, ac Iudeorum Synagoga exponit. Hec nos Epistolarum ueluti argumenta paucis perstrinximus, ut mirari subeat, tantis de rebus hominem lectulo decumbentem disseruisse.

 uII. Sed et Scripturas, quod rei caput est, luculentissimis libris in eodem illo tempore exposuit. Commentarios inquam in Mattheum, a priore trium mensium febri uixdum recreatus  quatuor solidis libris, uix autem quindecim dierum spatio, imminente iam Pascha, profudit. Has notat ipse operis circumstantie S. Pater dudum laudatis Epistolis, ut illa ad Lucinium, Et longo tentus incommodo, uix in diebus Quadragesime respirare cepi. Et alia ad Euangelum, Ego post longam egrotationem uix in Quadragesime diebus febri carere potui; et cum alteri me operi prepararem, paucos dies qui supererant, in Matthei expositione consumpsi: tantaque auiditale studia omissa repetiui, ut quod exercitationi lingue profuit, nocuerit corporis ualetudini. Omnium autem luculentissime in eorumdem Commentariorum Prologo: Satis, inquit, miror, Eusebi dilectissime, cur Romam subito nauigaturus hanc tibi a me quasi sitarciam dari uolueris, ut Mattheum breuiter exponens, etc. . . . . Si meminisses responsionis mee, numquam in paucis diebus rem annorum peteres. Et paulo post; At tu in duabus hebdomadibus, imminente iam Pascha, et spirantibus uentis, dictare me cogis: ut quando Notarii excipiant, quando scribantur schedule, quando emendentur, quo spatio digerantur ad purum, minime attendas: maxime cum scias me ita tribus mensibus languisse, ut uix nunc ingredi incipiam, nec possim laboris magnitudinem breuitate temporis compensare. Porro autem Pascha eo anno Aprilis decima octaua die contigit; nec sane est preter uerisimilitudinem, et Sanctum Patrem sub precedentis Martii exitum dictare cepisse hoc operis, et Eusebium alia ex parte, non nisi post exactos Paschatis dies, quod est Maio ineunte, nauigationi se commisisse. Intererat hanc temporis notam sedulo animaduertere: siquidem negotium facessit, ut postmodum explicabimus, quod uidetur S. Doctor asserere, post annum a Ruffini profectione, traiecisse Eusebium in Occidentem.

uIII. Iam uero quod ait, alteri se operi antea preparasse, quam in Mattheum scriberet, locum diuinationibus facit, quid isthuc tandem operis fuerit. Nobis nichil ad uerum, aud certe ueri similitudinem propius uidetur, quam Librum innui ad Pammachium contra Ioannem Ierosolymitanum, cuius Apologia illa quaqua uersum missa, multorum iam animos in diuersa distraxerat, ut pati diutius non posset S. Pater, ueram ac genuinam contentionis causam explodi, falsam autem ab eo iracundie sue pretendi. At enim inuidie plenum opus hoc erat, stylum in Episcopum suum acuere: adeo S. Pater de industria scriptionis eius argumentum reticuit. Ad hec non uidetur summa illi ab Auctore manus imposita: atque hoc etiam in rem nostram cedit; primo enim ille est scribendis in Mattheum Commentariis interpellatus, dein febri recidiua oppressus, intereadum Librum premere morbo cogitur, Theophili studio tandem instaurata inter omnes pax est. Denique Ruffinum Tractatus hic  latuit, in quem certe ferri toto irarum estu non destitisset in Inuectiuarum libris. Nimirum neque cum elucubratus est, agebat ipse adhuc in Palestina, sed Rome, neque ad eius deuenire manus potuit, quippe qui nec ab auctore perfectus, neque ab eo in uulgus est editus. Hec autem nos omnia in ea qua sumus mente confirmant eo magis, fidemque opinioni accrescunt, non alio, quam quo diximus anno, hoc scilicet 398, elucubratum uideri, in quem unum perquam commode adiuncta rei omnia conueniunt. Eiusdem porro atque ille  anni est ut et argumenti S. Doctoris Epistola ad Theophilum LXXXII. quam aut preferre illi ordine mauis, aut postponere, per nos licet, tantum ne longo, atque ultra anni eius terminos, interuallo separes. Illius itaque est nouis adhuc argumentis epocha comprobanda, ex qua tanta rerum Hieronymianarum memoria, et certus, ut notatum superius est, schismatis Ierosolymitani finis innotescit.

IX. Ipso statim exordio Libri se ait S. Pater, ut ne possit uel impatientie, uel temeritatis reprehendi, hec demum contra Ioannem post triennium loqui. Paria habet infra num XIu. ubi de Epiphanio, quem Ioannes multis offenderat, ille, inquiens, per totum exinde triennium, suas iniurias deuorat, priuataque simultate contempta, fidei tantum correctionem postulat. Quibus notat ipse, initium eius triennii unde ducat, ab anno scilicet 395, post Pauliniani consecrationem, postque datas ab Epiphanio ad Ioannem litteras. Ab eo enim tempore lacessitum tum palam se ab Epiphanio Ierosolymitanus Antistes reputans, iactare in eum maledicta, et qua uoce, qua scriptis conuicia ingerere, nunquam destitit: quas ille iniurias, tantum de fidei correctione sollicitus, tacitus deuorauit. Scio, passim eruditos a superiori proxime anno 394, quo ordinatus est Paulinianus, triennium illud ita exordiri, ut in 397 ineunte exeat. Sed pari utique ratione poterant, a precedenti 393 sumere initium; siquidem tunc primum Ioannem inter atque Epiphanium dissensio cepit, atque ab eo iam inde est iste conuiciis proscissus. Quod cum minime tamen prestent  manifestum est, eos ita calculos subducere, ut hypothesi sue inseruiant. Sanctus uero Pater non aliud pro eo ac debuit, tempus manifesto denotat, quam quo in apertam simultatem Ioannes erupit, post datas ad eum ab Epiphanio litteras, humanissimas quidem, et , quas ille tamen contumeliis, ac uirulentis obtrectationibus proscidit: postque diu exspectatam ab eo fidei satisfactionem, ad quam prestandam cum adduci nunquam potuerit, heresis suspicione grauissima laborauit, causamque Hieronymo et qui sub eo erant, Monachis prebuit, ut ab eius se communione separarent. Uno uerbo, ab eo repetit Hieronymus tempore, quo schisma Ierosolymitanum conflatum est, quod anno factum 395 ex historia prescripta liquet. Preter quam quod in eo etiam splendide falluntur qui a precedente 394, triennium hoc repetunt, quod ineunte 397, concludunt,  ac porro concludere ex eorum hypothesi coacti sunt: cum liquido tamen constet, sub finem ferme anni, siue post paucos menses a Pentecoste conscriptum Librum. Alterum nec minoris sane ponderis argumentum ex eo sumitur, quod ait S. Pater num. XuII. abs se ante annos ferme decem Commentarios in Ecclesiastem elucubratos. Probatum nempe nobis est suo loco inuictis argumentis, que hic replicare longum esset, ad anni 388 finem Commentarios illos pertinere: cui si decem intermedios preterea addideris, ad hunc nimirum peruenies, cui Librum contendimus adscribendum. Denique palmare illud est in rem nostram, quod his qui aliter atque nos sentiunt, crucem figit ubi num. XLI. Ioanni calumnianti, quod proprium sibi faceret principatum S. Pater, respondet, Si de me et de Presbytero uincentio dicis, satis multo dormisti tempore, qui post annos tredecim, nunc excitatus hec loqueris. Ob id enim et ego Antiochiam, et ille Constantinopolim, urbes celeberrimas, deseruimus, non ut te in populis predicantem laudaremus, sed ut in agris et solitudine adolescentie peccata deflentes, Christi in nos misericordiam deflecteremus. In hac enimuero, quam nos procudimus, eius Libri chronologia docere est in promptu, ex quo tredecim illi anni supputandi sint, ut sibi perquam bene et rerum series, et temporis ratio constet. Econtrario torquent se misere, qui illum initio precedentis anni adscribunt, nec tamen conciliare inuicem possunt, atque eo tandem adducuntur, ut uel Hieronymum de incuria in computandis annis incusare audeant, uel eiusdem textui temere manus inferre, ac pro tredecim rescribi sexdecim uelint. Atqui S. Pater accuratissime rationes iniit, uoluitque omnino, quod res erat, supputari tredecim eos annos a 386, quo uno uerissime de se illud affirmare potuit, Antiochene Ecclesie honoribus agros et solitudinem se pretulisse. Nam cum ordinatus est, haud equidem ut solitariam uitam ageret, ab eius se amplitudine ac seruitio subduxit, sed ut libere studiorum maxime causa peregrinaretur. Cum uero eo anno post Damasi mortem una cum uincentio Antiochiam reuersus est, utique ut in eremum concederet, eam Ecclesiam deseruit, ad quam Ordinationis quoque iure pertinebat, et in qua satis splendide, si libuisset, Presbyteratus frui gradu poterat: facile etiam, ut eo munere fungeretur, Paulini Episcopi, atque amicorum adhortationibus alliciebatur. Omnino igitur ab eo anno tredecim isto numerat, ac termino utroque una supputato, quod accuratissimarum rationum est, ostendit ipse manifesto, et tamquam digito notat, annum quo hec scriberet, 388 fuisse.

X. Eiusmodi hec sunt argumenta, que nisi admodum fallimur, assensum ab inuitis extorqueant. Fatendum est nichilominus, quedam posse obiici que negotium facessere uideantur. Atque illud cum primis quod ait S. Pater hoc ipso Libro et numero dudum laudato de Pauliniano Fratre, uides eum Episcopo suo esse subiectum, uersari Cypri, ad uisitationem nostram interdum uenire non ut tuum, sed ut alienum, eius uidelicet, a quo ordinatus est. Quod quidem, si ut constituimus,  anno 398, scribebat, uix conciliari posse uidetur, ut ne uix quidem cum alio eiusdem testimonio lib. III. contra Ruffinum, ubi calumnianti emulo, quod accusatores sui Romam submisisset, respondet, Paulinianus et Eusebius post annum uestre nauigationis profecti sunt. Nempe hoc ipso anno 398 fere medio Romam nauigasse Eusebium, acceptis in Mattheum Commentariis, definitum est supra: unde quod tota disputatione ista contendimus, Ruffinum hoc ipso ineunte ad Urbem accessisse, constare difficile potest: minime autem, si, quod uidetur affirmare S. Pater, Paulinianus una cum Eusebio nauigauit. Hactenus enim id egimus, ut sub anni finem conscriptum hunc ab eo Librum ostenderemus, in quo fratrem suum dicit uersari Cypri; et ad uisitationem sui interdum uenire, qui dicendus fuisset iam ante aliquot menses in Occidentem se contulisse. Huic enimuero cuidam ueluti scopulo allisa Criticorum ingenia sunt: quem declinare tamen commode poterant, si quid istuc rei esset, penitus inspexissent. Est autem cumprimis sedulo animaduertendum, diuerso inter se Eusebium et Paulinianum tempore nauigasse, atque illum quidem ualde isto citius, quem nonnisi subsequenti anno 399 remeasse discimus in Occidentem. Salua hac animaduersione res erat: ad hunc enim proprie refertur, quod sit post annum a Ruffini nauigatione profectus Romam, tametsi alius, siue Eusebius eodem uenerit post aliquot tantum menses. Occurrunt eiusmodi alia apud Hieronymum locutionis exempla, in quibus uni aut alteri e pluribus, quas simul coniungit, rei ueritas perfecte conuenit. Unum proferam ex I. contra eumdem Ruffinum libro num. II. Laudaui, inquit, Eusebium in Ecclesiastica historia, in Digestione temporum, in descriptione Terre sancte: et hec ipsa opuscula in Latinam uertens, mee lingue hominibus dedi. Et compertum est tamen, numquam fuisse ab illo Ecclesiasticam Eusebii Historiam Latine explicatam, sed alia duo tantum, que suis locis recensuimus, opera, Chronicum inquam Canonem, et de Locis Scripture librum. Commodo est itaque intellectu accipiendus, ut hec quidem in Latinum uertisse, illud autem, siue Historiam Ecclesiasticam laudasse dumtaxat se dixerit. Haud alia in qua uersamur, res est; uere enim post annum a Ruffino Paulinus discessit; eumque proprie notatio illa temporis spectat. Imo et uerius multo in hac habet: tametsi enim Eusebius, Cremonensis scilicet, quem cum Pauliniano S. Pater coniungit, non intermedio solido anno, sed post aliquot tantum menses a Ruffino nauigarit, post eum tamen nauigauit, quod satis huic parti est, ut ueritas sententie constet. Accedit quod posse uideatur illud post annum accipi perinde atque, anno post: quod si probabatur, facile alia ex parte potuit Hieronymus initia Rufiniane profectionis respexisse, que precedente utique anno exeunte, puta Decembri mense contigerint: illudque de Eusebio quoque dictum constabit. Utut se res habeat, haud sane hec sunt eius momenti obiecta, quibus moueri non deceat, ceterisque hactenus constitute sententie argumentis refragari. Redeamus ad Hieronymum.

 XII. Restituta, post satisfactionem utique fidei, ut par credere est, ex Ioannis parte, sincere atque ex animo hunc inter et Hieronymum, atque alterutrius partis gregales pace, uetus obliterata penitus simultas est, atque ita reditum utrinque in gratiam, ut et familiarium deinceps se illi inuicem loco habuerint Illico Ecclesiam in loco Dominice Natiuitatis positam, a cuius diu fuerat ingressu prohibitus, S. Pater recepit, quam pietate loci colere in dies magis, et cordi habere non destitit. Atque hoc facile est, quod sibi Postumianus uoluit apud Sulpicium in Dialogo, ubi Ecclesiam loci illius  ab eo regi dixit, parochiam Episcopi qui Ierosolymam tenet . Neque enim aut curam animarum egisse illum, aut debita nomini suo exercere sacrificia uoluisse unquam, quod est Presbyteri officio defungi, superius cap. XuIII. ostendimus. Porro nec pretermisit Hieronymus, quam preclare secum ageretur, arrepta occasione, amicos certiores facere. Scripsit enimuero hoc ipso exeunte anno, seu subsequentis 399 initio ad Fabiolam de ueste Sacerdotali Epistolam, in qua de percussa iam pace, deque prospera qua uteretur fortuna exsultans, eius uite saliuam, ut uulgo dicitur, eidem mouet. Tu quidem, ait, optato frueris otio: et iuxta Babylonem  Bethleemitica forsitan rura suspirans. Nos in Ephrata, tandem pace reddita, uagientem de Presepi audimus Infantem, et querimonias eius ac uoculas ad tuas aures cupimus peruenire. Quin ipsa hec uerba, ut Epistolam ad hec usque tempora differremus, fuerunt argumento nobis: quamquam alias, et in chronologicis ad eam Notis, iuxta receptam uulgo sententiam, eam ipsi nos precedenti anno affixerimus. Habemus nunc pro certo, pacem quam nominat, non aliam ab hac esse, quam cum Ioanne Episcopo iniit. Nam quod nonnulli putant, eam dici que Hunnorum irruptiones  consequuta est, alienum plane a S. Doctoris mente ostendunt que continuo ipse de Presepi, deque uagiente ibi infante subdit: quibus gratulari uidetur ipse sibi de recepta per reconciliatas amicitias loci eius Ecclesia, cuius pridem ingressu ipso prohibebatur. Prohibitus autem fuerat ad id usque temporis, quo Librum contra Ioannem scribebat: quod deflet ipse ibi, Usque in presentem diem, inquiens, uidemus tantum specum Domini; et hereticis intrantibus, procul positi suspiramus. Ipsa itaque ad Fabiolam Epistola post paucos menses ab eo Libro data uideri debet: differri autem serius omnino non potest.



CAPUT XXX. I. Noua cum Ruffino contentio exoritur ob interpretatum ab eo Origenis librum Periarchon, et laudatum in Prefatione Hieronymum. II. Quam Pammachius et Oceanus ad respondendum Ruffino excitant. III. Ad hunc Noster amice conquestus ea de re rescribit. Iu. Apud illos autem luculenta Epistola se purgat: quacum suam libri Periarchon translationem fidelem mittit. u. uarias item scribit uarii argumenti Epistolas, que recensentur. uI. Originem interea eiusque asseclas damnat Theophilus, eaque de re scribit ad Hieronymum, et ad Anastasium Papam. uII. Qui damnat item excerptas ex eo libro Origenis blasphemias, datque ea super re ad Simplicianum Mediolanensem Episcopum literas. uIII. Ruffinum quoque Romam ad causam dicendam accersit. IX. Qui ire detrectans, Apologiam pro se mittit. X. Scribit eodem tempore contra Hieronymum Apologiam, seu libros Inuectiuarum.


I. uixdum percussa in Oriente pax fuerat, cum nouus ex Occidente discordiarum turbo, eandem illam Origenianam ob causam exortus est. Macarius noti nominis Monachus Pineti in agro Romano ad maris oram, cum ab Ruffino, qui per id temporis in eodem illo Monasterio agebat, gustum aliquem Origenianorum operum iam cepisset, ab illo etiam atque etiam flagitauit, ut libros quoque , id est, de Principiis, siue de Potestatibus  Latine sibi interpretaretur. Cuius ille studiis obsecutus, priores duos libros cum proemio transtulit, de opinione apud uulgus facturus periculum, cum aliorum subinde amicorum impulsu, reliquos duos quoque uertit. uertit autem? imo interpolauit: et quemadmodum in priore Prefatione  ipse profitetur cum aliquanta offendicula inuenirentur in Greco, ita elimauit omnia interpretando, atque purgauit, ut nichil in illis quod a fide nostra discrepet, Latinus Lector inueniret. Et in altera: Illud autem, inquit, necessario commoneo, quod sicuti in prioribus libris fecimus, etiam in istis obseruauimus, ne ea que reliquis eius sententiis et nostre Fidei contraria uidebantur, interpretarer; sed uelut inserta ea ab aliis et adulterata preterirem. Sed malum longe illud maius, quod conscientie sue diffisus cum fore non dubitaret, ut eius tametsi subdola interpretatione obducte doctrine nouitas multos percelleret, ausus est sibi ab Hieronymi auctoritate patrocinium petere: eiusque exemplum cause sue pretexuit, et laudes tota illa Prefatione persecutus est. Hinc maxima mali labes, et quarum nullus postmodum finis, discordiarum origo. Editus in lucem liber multorum quidem e Sacerdotibus et Monachis et Christianorum uulgo simplicitati illusit , plerosque tamen ita perculit, ut totum orbem post Ruffini interpretationem in Origenis odium exarsisse, et translatum opus expauisse, Hieronymus tradat. Auctor idem est , primam Marcellam Romanam subolescentem errorem deprehendisse, cumque diu se cohibuisset, ne per emulationem quidpiam facere uideretur, postquam sensit, fidem Apostolico ore laudatam in plerisque uiolari , sumpsisse sibi etiam animos ad reprimendum. Ruffinus autem, cum iam se fere ut hereticum digito notari intelligeret, discedere instituit: et ab Siricio urbis Episcopo, qui, ut ait Hieronymus, de suo ingenio ceteros estimabat, Ecclesiasticas Epistolas impetrauit, ut Ecclesie posset communione gloriari . His communitus, per Mediolanum, qua Romana tunc fere commodior uia sternebatur, Aquileiam remeauit. Annus agebatur cum interpretationem illam absoluit, 398 ultra medium: cum Roma discessit, iam ad finem properabat.

 II. At Pammachius et Oceanus, Romani proceres, et Hieronymi cumprimis amicitia clarissimi, schedas Ruffiniane interpretationis, nondum quidem uulgatas, furtimque sibi porrectas. denique falsis alicubi sententiis incrustatas, ut Ruffinus quidem contendit, ad Hieronymum una cum subdola Prefatione illa transmiserunt, quedam causantes, que minus catholice dicta sibi uiderentur, aliaque ab interprete subtracta, que apertam impietatem Auctoris monstrare poterant . Ruffini nomen reticuerunt, quod nec ipse operi suo adscribere ausus est. Multis autem ad reponendum illi S. Doctorem excitarunt, petieruntque ut eosdem meliore fide libros ipse interpretaretur, et interpolata proderet, et male explicata conuinceret . Maxime uero auctores erant, ut iniectas de se suspiciones purgaret: sciretque se Prefatione illa obliquis laudibus inter Origenistas positum, atque ex sui nominis fama heresi patrocinium queri.

III. Has Hieronymus schedas iam acceperat, cum ipsiusmet Ruffini ad eum litere reddite sunt: que, tametsi interciderunt, quid continerent, utcumque ex S. Patris Responso colligimus. Scilicet diutius dicebat se Rome mansisse, quam uoluisset, quod accepto de obitu matris nuntio, prohibitus luctu sit, remeare ad patriam, ne materne domus aspectu, dolorem, quem uix absens animo premebat, ferre presens omnino non posset. Reuocatum eo se tamen, spiritualium parentum  desiderio: sed ab emulis continuo impetitum, iisque Hieronymi cum primis familiaribus, ut queri uideretur, quod instigante illo, uel certe non inscio, horum odia subiisset. Contra se pacem secum illo reconciliatam sancte seruare, utque ab eo pari studio obseruetur, expetere. Respondit Hieronymus Epistola in nostra recensione LXXXI. nullis erga illum officiis se interim defuisse: et conscientie, inquit, nostre testis est Dominus, post reconciliatas amicitias nullum intercessisse rancorem, quo quempiam lederemus: quin potius cum omni cautione prouidimus, ne saltem casus in maleuolentiam uerteretur. Sed quid possumus facere, si unusquisque iuste putat se facere quod facit, et uidetur sibi remordere potius quam mordere? Tum illud etiam amice ac leniter expostulat, quod oblique Prefatione illa, imo aperte peteretur, ac monet, ne se in posterum simili modo laudet. Atque hec poterat suboffensos inuicem animos Epistola recolligere; sed qui eam curandam acceperant, et Roma Concordiam usque transmittendam, Hieronymi familiares, Pammachius uidelicet atque Oceanus, haud scio num meliore consilio, successu certe non prospero suppresserunt. Ego, inquit Hieronymus lib. I. Apologie, scripsi ad te statim breuem Epistolam, expostulans super laudibus tuis, quam quia Rome non eras amici mei tibi mittere noluerunt, eo quod te dicerent, cum sodalibus tuis indigno nomine Christiano de mea conuersatione iactitare: cuius exemplum huic uolumini subdidi, ut scias quantum dolorem quanta moderatione necessitudinis temperaui. Et lib. III. Nouum quoque me putas finxisse mendacium, ut Epistolam ad te meo nomine componerem quasi olim  scriptam, quo bonus esse uidear et modestus: quam tu numquam omnino susceperis. Hec res perfacile probari potest. Multi Rome eius exemplaria habent ante hoc circiter triennium, qui tibi eam mittere noluerint, scientes que de meo nomine iactitares, et quam indigna homine Christiano, et quam infanda confingeres. Ego scripsi nesciens quasi ad amicum: Illi non reddiderunt ei quem inimicum nouerant, parcentes et meo errori, et tue conscientie.

Iu. Acceperant una autem eximii illi Hieronymi familiares ab eodem, ut par credere est, litterarum portitore Ruffino, altero Syro  nouam ab eo adornatam librorum uersionem cum luculenta ad se proprie Epistola, qua suam ille apud eos fidem liberat, purgatque omnes de se suspiciones. Origenis ingenium quidem et eruditionem laudasse se fatetur, dogmata tenuisse, aut tenere se, pernegat. Laudaui, inquit , interpretem, non dogmatisten, ingenium, non fidem; Philosophum, non Apostolum. Quod si uolunt super Origene meum scire iudicium, legant in Ecclesiasten Commentarios, replicent in Epistolam ad Ephesios tria uolumina, et intelligent, me semper eius dogmatibus contraiisse. Et paulo post: Si mihi creditis, Origenistes numquam fui: si non creditis, nunc esse cessaui. Et sequenti capite: Fac me errasse in adolescentia, et Philosophorum, id est, Gentilium studiis eruditum, in principio Fidei, dogmata ignorasse Christiana, et hoc putasse in Apostolo, quod in Pythagora et Platone et Empedocle legeram. Cur paruuli in Christo atque lactentis errorem sequimini? cur ab eo impietatem discitis, qui necdum pietatem nouerat? secunda post naufragium tabula est, culpam simpliciter confiteri. Imitati estis errantem, imitamini correctum. Multa deinde in eum profert  qui propinare Romanis auribus doctrine eius uenena ausus est. Quisquis es, inquit, assertor nouorum dogmatum, queso te, ut parcas Romanis auribus, parcas Fidei, que Apostoli uoce laudata est. Cur post quadringentos annos docere nos niteris, quod ante nesciuimus? cur profers in medium quod Petrus et Paulus edere noluerunt? Denique in eum proprie qui se figuratis laudibus in Origeniane cause patrocinium adsciuerat; Malo, ait, existimatione periclitari, quam fide. Hoc mihi prestiterunt amici mei  ut si tacuero, reus: si respondero, inimicus iudicer. Dura utraque conditio; sed e duobus eligam quod leuius est: simultas redintegrari potest: blasphemia ueniam non meretur.

u. Ad ipsam quod attinet interpretationem librorum , quam Epistole iungit, multum se ait in illa adornanda laboris sustinuisse, dum mutare quidpiam de Greco, non est uertentis, sed euertentis . Adornatam abs se autem eo consilio testatus est alibi, non ut crederet Lector iis que interpretabatur, sed ne crederet iis, que alius ante transtulerat. Atque hanc quidem unice causam  esse autumo, de quo mirari doctos homines aliquando subiit, cur hec scilicet perierit Sancti Doctoris interpretatio, que et ad Grecum textum exacta fideliter est, et ab interprete elaborata sermonis utriusque peritissimo: contra Ruffiniana illa superstes sit, que et laudibus hisce caruit, et ab ipsa editione prima in lucem, conuitiis bonorum pessumdata fere est, ac diris omnibus deuota. Nempe illa Origenianas blasphemias, prout fuerant Auctore ab ipso prolate, iisdem sententiis ac totidem fere uerbis referebat: que primo statim aditu auersari Christianos animos atque exhorrescere impia scripta res cogeret; hec uero exitiosioribus pretermissis, reliquam subleste fidei doctrinam uerborum fuco oblitam commendabat, non ab sui lectione ac descriptione deterrebat. Porro autem Hieronymianam uersionem eamque presertim Epistolam, suppressa illa ad Ruffinum, Romani Proceres in uulgus spargere, atque ingerere omnibus, predicare, et Hieronymiane fidei proferre testem. Sunt qui addant, nec sane preter uerisimilitudinem, eos que ex eorumdem uotis Epistole deerant  uiue uocis ueluti commentario supplesse atque exaggerasse. Re quidem ipsa Hieronymus sibi admodum temperauit, nec Ruffinum de nomine, aut peculiari quapiam nota lacessiuit. Ego, inquit, moderatus in Epistola publica  diligenter caui, ne quid in te dictum putares. Sed que illi omnia in Ruffinum proprie dicta referebant, que Sanctus Pater late in hereticos de industria dixerat: conflictus quoque eius interpretationis cum Ruffiniana, ut aiebant, perfidia, ita huius acuerunt animum, ut Hieronymum iam putaret iura uiolasse amicitie, et pristina in se odia exercere: cui proinde instituit tanquam inimico atque arma inferenti resistere. Ita errore potius quam alterutrius culpa, dirempta iterum gratia est, que nunquam inter eos postea coaluit; ut etiam post obitum fame sue Rufinus, cetera doctissimis sanctissimisque, quos ea tulit etas, Patribus admodum carus, dispendium sit passus. Redibit de Hieronymiana libri interpretatione postmodum sermo, ubi Epistolam ad Auitum, que post annos circiter decem data est, recensebimus. Hec porro cum agerentur, annus Christi trahebatur 400 uno minus.

uI. Epistolas uero intereadum multas Hieronymus ad uarios scripsit, que in Editione nostra a LXXu, deinceps recensentur. Ac priore quidem ista Theodoram Lucinii  uiduam de mariti morte consolatur, ubi et se, ait, non meruisse eius uiri uidere faciem, quem in breui tempore uenturum ad se Bethleem sperabat. Ex quibus colligimus, hanc ab ea, que ad Lucinium data est, unius circiter anni spatio distare Epistolam, nec facile serius esse differendam. Cum enim hunc inter atque Hieronymum non nisi semel, idque superiore proxime anno, litterarum officia intercesserint, non aliis quam his utique credendus ipse est Ierosolymam adeundi spem S. Doctori fecisse:  neque hic adeo cum futurum fuisse ait, ut eum breui in Sanctis Locis complecteretur, longius quam quod constituimus, spatium temporis designarit. Iniit statim post sancta illa uidua Theodora perfectionis uiam, de qua Sanctus item Pater ad Abigaum scribens sub finem, Sanctam, inquit, filiam meam Theodoram sororem beate memorie Lucinii per se commendatam, meo sermone commendo, ut in cepto itinere non lassetur, etc. que annum hunc ipsum non obscure indicant. Eodem tempore, siue anni eius sub finem scriptas duas alias Sanctus ipsemet Auctor prodit. Priore ex his Fabiolam iam fato functam funebri quadam laudatione prosequitur: sanctissimam certe feminam, ut que passim superius gesta eius recensuimus, comprobant, ut autem uocat ipse, laudem Christianorum, miraculum Gentilium, luctum pauperum, solatium Monachorum: que postquam ad Christum conuersa est, uere Christianam egerit uitam, gloriosumque meruerit uite finem. Eam porro scribere se testatur, cum iam quarte estatis circulus euolueretur ab eo tempore, quo Nepotiani Epitaphium scribens, quidquid habere potuerat uirium in illo tunc dolore consumpserat. Proinde si recte istud initio anni 396 consignatum est , iam nichil est dubium, quin estas ab eo quarta huius nimirum anni fuerit, cuius historiam persequimur. Altera, que Fabiole ipsimet inscribitur de XLII. mansionibus in deserto, adornari quidem multo antea cum scilicet ageret ipsa Bethleemi, abs Hieronymo ceperit, editionis tamen, ut loqui ipse amat, honorem huic tempori debet: neque enim ipsi cum aduiueret, sed memorie eius est reddita. Rem prestat ab ipso audire: Quodam die, inquit proxime laudata Epistola, quum in manibus Moysi Numeros teneremus, et me uerecunde rogaret illa  quid sibi uellet nominum tanta congeries, cur, etc. . . . . respondi ut potui, et uisus sum interrogationi eius satisfacere. Reuoluens ergo Librum, peruenit ad eum locum, ubi catalogus describitur omnium Mansionum, per quas de Aegypto egrediens populus, peruenit usque ad fluenta Iordanis, cumque causas quereret et rationes singularum, in quibusdam hesitaui, in aliis inoffenso cucurri pede, in plerisque simpliciter ignorantiam confessus sum. Tunc uero magis cepit urgere, et quasi non mihi liceret nescire quod nescio, expostulare, ac se indignam tantis mysteriis dicere. Quid plura? Extorsit mihi negandi cerecundia, ut proprium ei opus huiuscemodi disputatiuncule pollicerer: quod usque in presens tempus, ut nunc intelligo, Domini uoluntate dilatum, reddetur memorie illius, ut Sacerdotalibus prioris ad se uoluminis induta uestibus per mundi huius solitudinem gaudeat se ad terram Repromissionis aliquando uenisse. Coniecimus in hoc quoque tempus quam dedit S. Pater Epistolam ad Saluinam, ex genere nobilissimo uiduam, quam de Nebridii mariti sui morte consolatur, ac porro docet qua ratione superstites ex eo paruulos educare, qualemque ipsa uite rationem traducere oporteat. Ut autem huc referremus, argumento cum primis fuit, quod dicitur Saluine mater Constantinopoli  apud filiam tunc fuisse. Certe, inquit, quum tecum sancta sit mater, etc. Illa enimuero non nisi post Gildonis mariti sui mortem, anno 398 Constantinopolim se contulisse credenda est. Cetera ne serius Epistola differatur, in Chronologicis ad eam Notis edisseruimus. Denique et propositis sibi a Paulino questionibus hocmet anno, siue ut serius, subsequentis initio respondit: cuius certe rei totus ferme contextus Epistole indicio est. Sed omnium luculentissimus locus ille, ubi Responsionis sue moras excusans Sanctus Pater, Libros, inquit, nuper, Pammachio nostro iubente, interpretatus sum . . . . quo detentus opere, implere non potui quod promiseram tibi, et Danielem nostrum rursum comperendinaui. Et quidem quamuis mei amantissimi et egregii uiri Pammachii, tamen unius uoluntatem in tempus aliud distulissem, nisi omnis pene fraternitas de Urbe eadem postulasset, asserens multos periclitari, et peruersis dogmatibus acquiescere. Unde necessitate compulsus sum transferre libros, in quibus mali plus quam boni est, et hanc seruare mensuram, ut nec adderem quid nec demerem, Grecamque fidem Latina integritate seruarem. Quorum exemplaria a supradicto fratre poteris mutuari, etc.

uII. Reuertamur ad contentionum Hieronymum inter ac Ruffinum historiam, cuius laudatus locus iste nos monet. Cum duas in partes, ut fit, Romanorum animi abiissent, Ruffino scilicet alii, alii Hieronymo fauerent, quidam Apronianus Romanorum longe nobilissimus, olim Ruffini et Melanie opera ab Idolorum cultu ad Christi fidem traductus, suique in Christo patris studiosissimus, uersionis ut et Epistole Hieronymiane apographum ad eum Aquileiam misit, utque par credere est, ad respondendum instigauit. Causa enimuero discordiarum istarum maxima, in partiarios utriusque nominis est refundenda, qui licet egregie catholici, et mente bona atque animo, dum sibi tamen offendicula pertimescunt, et partis cui nomen dederant, studio ducuntur, eiusmodi flammas dissensionum concitarunt. Silere, inquit Ruffinus, contra conscientiam criminati, minime potuimus, cum ipsius pene Fidei sue nonnulli iacturam ducerent silentium nostrum. Acceptis hic itaque Hieronymi scriptis, que in sui contumeliam dici existimabat, haudquaquam negligenda ratus, animum statim ad reponendum appulit. Sed antequam de Responsione eius dico, alia que precesserunt in Oriente; atque hanc maxime causam spectant, exponenda sunt.

Theophilus Alexandrinus Episcopus simul atque pacem Ioannem inter atque Hieronymum conciliauit, in Origenem, cui pridem impense fauerat, mutato derepente animo, signa conuertit. Et post pauca quidem in eos quibus placita Origenis arridebant, facta quedam acerbiora aut dicta, eodem illo anno 399 ad exitum properante, aut si mauis initio subsequentis, diro Origenianam doctrinam eiusque asseclas omnes anathemate perculit. Eius synodi, quanquam tunc nullam contra Origenistas habitam, Pagius aliique contendant, meminisse uisus est nobis Prosper in Chronico Imperiali, ubi, Contentio, ait, ex doctrina  Origenis, Synodum apud Alexandriam cegit, cuius exstitit sententia, ut extra Ecclesiam fieret quicumque supradicti uiri opera probauisset. Mox dedit ille ad Papam Anastasium, qui Siricio successerat in Romana Cathedra, Epistolam, qua Origenem subiectis sibi populis hereticum denuntiasse, significabat, utque ipse etiam in Occidentali Ecclesia damnaret, eiusque lectioni Operum interdiceret, auctor erat. Dedit etiam eiusmodi ad Hieronymum litteras, quibus nequam et furiosos homines heresim Origenis in monasteriis Nitrie fundare cupientes Prophetica falce succisos nuntiat: hortaturque, ut si qui alii decepti sunt, ipse congruis Scripturarum sermonibus emendet. Has ipse litteras Latine interpretatus est S. Pater, que numerum obtinent in recensione nostra LXXXuII. quibus et Responsum iis que subsequuntur, faciens, postquam zelum eius eximiis laudibus extulisset, Equidem, subdit, super hacre  et antequam scriberes, ad Occidentem Epistolas miseram  ex parte hereticorum strophas mee lingue hominibus indicans. Ex dispensatione Dei factum puto, ut eodem tempore tu quoque ad Anastasium Papam scriberes, et nostram dum ignoras, sententiam roborares. uerum a te nunc admoniti, magis studium accomodabimus, ut hic et procul simplices ab errore reuocemus. Sub finem subdit, uincentius Presbyter, ante biduum, quam hanc Epistolam darem, de Urbe uenit, et suppliciter te salutat, crebroque sermone concelebrat, Romam et totam pene Italiam tuis post Christum Epistolis liberatam. Iam itaque multum intercesserat temporis ab illa quam ad Romanum Alexandrinus Pontifex dederat: ut cum tamen hec quoque sit Hieronymi Responsio intra eiusdem 400 anniterminos comprehendenda, illa quidem hieme, hec uero aduentante saltem estate sit scripta. Quid igitur intereadum ab Anastasio prestitum sit, uideamus.

uIII. Acceptis Theophili litteris, oblata sunt illi etiam ab Eusebio Cremonensi, uetere illo Hieronymi amico, quedam capitula blasphemie, que ipse ex Ruffiniana librorum interpretatione, ad creandum magis magisque Origeniane doctrine odium, excerpserat. Tum uero suarum partium esse intellexit Anastasius statim noxium percutere caput, et sibilantia hydre ora compescere. Coacta itaque, ut par credere est, Rome synodo  et re in utramque partem mature perpensa, Origenis erroribus hereseos notam impressit. Passim de ista in Origenem lata atque ex Synodo quidem sententia, occurrunt apud ueteres et precipue Hieronymum testimonia. Quanquam, inquit Epist. XCuII ad Pammachium et Marcellam, celebri sermone uulgatum sit, beatum quoque Papam Anastasium eodem feruore, quia eodem spiritu est, latitantes in foueis suis hereticos persecutum, eiusque littere doceant, damnatum in Occidente, quod in Oriente damnatum est. Et lib. II contra Ruffinum, Beati Episcopi, Anastasius et Theophilus et uenerius et  Chromatius, et omnis tam Orientis, quam Occidentis Catholicorum Synodus, qui pari sententia, quia pari et spiritu, illum  hereticum denuntiant populis. Tum lib. III in eumdem, Sentisne non herere inter se mendacium? et quod in articulo temporis profuit, ut Episcoporum sententias subterfugeres, patere discussum. Denique et Theophilus in Epistola ad quosdam monachos, cuius fragmentum profert Iustinianus ad Menam, quod Latine ita sonat: Igitur anathema dicentes in Origenem aliosque hereticos, quemadmodum factum est a nobis, et ab Anastasio sancte Romanorum Ecclesie Episcopo . . . . . quem et omnis Beatorum Occidentis Episcoporum sequitur cetus, Alexandrinorum Ecclesie sententiam aduersus impium latam suscipiens.

Sed nichil eque luculentum atque illud, quod nobis proferre in lucem ex antiquissimo Ambrosiane Bibliothece Ms. libro monimentum sorte datum est, quo ipsa S. Pontificis hac super re Epistola continetur. Dedit quippe ille statim litteras ad Simplicianum Mediolanensem Episcopum, Theophili studium impense laudans, eiusque se litteris conuentum referens, in Origenianam heresim anathema pronuntiasse incipit: Domino fratri SIMPLICIANO ANASTASIUS. Grandem sollicitudinem atque excubias super gregem suum pastor habere approbatur . . . Pari animo uir sanctus, et honorabilis Theophilus, frater, et cepiscopus noster circa salutis commoda non desinit uigilare, ne Dei populus per diuersas Ecclesias, Origenem legendo, in magnas incurrat blasphemias. Conuentus litteris memorati, conuenio Sanctitatem tuam: ut sicuti nos in Urbe Roma positi, quam Princeps Apostolorum statuit, et fide sua confirmauit gloriosus Petrus, ne quis contra preceptum legat hec que diximus, damnauimus, et cum magnis precibus postulauimus, ut Euangeliorum instituta, etc. . . . Igitur hoc preceptum tenentes, illud quidquid est fidei nostre contrarium, ab Origene quondam scriptum, indicauimus a nobis esse alienum, atque punitum. Hec Sanctitati tue scripsimus per Eusebium Presbyterum qui calorem fidei gestans, et amorem circa Dominum habens, quedam capitula blasphemie obtulit, que nos non solum horruimus, et iudicauimus, uerum et si qua alia sunt ab Origene exposita, cum suo Auctore pariter a nobis scias esse damnata. Epistole tempus ex ipsa inscriptione ad Simplicianum colligitur, quippe quem huiusmet anni 400, mense Maio, uel Iunio, ut summum, iam diem obiisse, certissimis monimentis constat. Huius utique alterius mensis sub finem scribens Paulinus Nolanus Epistolam XX. successisse iam Cathedre Mediolanensi uenerium, prodit, ubi, Mediolanensis quoque, ait Episcopus NOuUS, filius uester hucusque, nunc frater uenerius iam scripserat nobis post ordinationem suam, etc. Congruit et Cremonensis Eusebii Presbyteri mentio, quam ingerit Anastasius, et quo litterarum portitore usus est: hunc enim per id nempe temporis Mediolanum uenisse, cum fuisset etiam tum Rome diuersatus, rerum eius, quas subinde attigimus, series significat. Tum illud ibi uidetur contigisse,  de quo Ruffinus lib. l. contra Hieronymum queritur, fuisse scilicet ab Eusebio sententia quadam impia schedas sue interpretationis adulteratas. Quum, inquit, huiusmodi sententiam apud Mediolanum recitaret, et a me que exigebat, falsa esse dicerentur, interrogatus a quo accepisset exemplaria, respondit, matronam quamdum sibi dedisse. Denique parum sese promouisse ratus Anastasius, in ipsum se tumultus Auctorem Ruffinum uertit, ac Romam ad causam dicendam accersiuit. Neque eum tamen unum, sed et alios omnes per Italiam, qui Origeni fauerent, ad purgandam hereseos suspicionem sepius accitos, Hieornymus indicat: et laudi Marcelle tribuit, que in id totis uiribus incubuisset. Damnationis, inquit Epist. CXXuII. hereticorum hec fuit principium, dum adducit testes qui prius ab eis eruditi, et postea ab heretico fuerant errore correcti; dum ostendit multitudinem deceptorum, dum impia ingerit uolumina, que emendata manu scorpii  monstrabantur: dum acciti frequentibus litteris heretici, ut se defenderent, uenire non sunt ausi: tantaque uis conscientie fuit, ut magis absentes damnari, quam presentes coargui maluerint.

IX. Cum hac igitur duriore fortuna Ruffinus conflictabatur, cum existimationi sue consulare, calamo et scriptis deliberauit. Ac primum Epistole Hieronymiane ad Pammachium, respondere instituit, ex qua partem malorum contra se maximam manare sentiebat. Sunt qui hoc responsum intercidisse autumant, magni in re litteraria nominis uiri, Huetius, Caueus, atque alii hodienum, qui libros Inuectiuarum, ut uulgo inscribuntur, diuersum ab illo opus existimant, atque Apologie Hieronymiane, non Epistole refellende natum. Sed Ruffinus illos Epistole ipsi opposuit, ut ex uniuerso scriptionis contextu, si alia in eam rem desint argumenta, perspicuum est. Ac sibi quidem, ait, respondendi ex parte iustam necessitatem imponi, siquidem, nisi impactam iam ab se notam hereseos depelleret, fame apud multos periclitaretur. Priore itaque libro  totus ferme est in refellendis de Fide criminationibus, suumque dogma de Trinitate, Incarnatione, Resurrectione, secundo Aduentu, et futuro Iudicio Saluatoris, in quibus presertim de Origeniane sententie preiudiciis accusabatur, unum idemque plane esse cum dogmate Catholice Ecclesie, ostendit. Tum nichil sibi cure ait esse de Origene, siue enim stat apud Deum, siue lapsus est, ipse uiderit. Adornatam abs se tamen librorum eius , interpretationem rationibus, atque argumentis sane non contemnendis tuetur. ualde autem de iis queritur, qui schedas suas inemendatas, furtoque acceptas proferre in publicum malo utique animo ausi sunt, et non solum peruersa intelligentia, uerum etiam uerborum adulterio conati sunt infamare. Altero libro Hieronymum precipue impetit, censuramque immitem in eius gesta dictaque omnia, maxime uero in Commentarios eius super Epistolas Pauli exercet. Nobis hec persequi non  uacat. Sixtus Senensis Bibliothece sue Lib. uI. singulas Ruffini accusationes  diligenter excerpsit, cumque Hieronymi responsionibus comparauit: quem consuluisse, opere pretium erit.

X. Hanc autem Ruffinus Apologiam non ea mente scripsit, ut uel ad Hieronymum ipsum mitteret, uel facere publici iuris uellet, sed ut amicis Romanis, atque Aproniano cum primis, cui illam inscripserat, communicaret, purgaretque apud ipsos suspicionem hereseos, apud quos bene audire, sua maxime intererat. Factum quoque ex Auctoris uoto, ut nequaquam in uulgus spargeretur, sed per angulos, ut ait Hieronymus, et inter eius gregales nominis tantummodo legeretur. Quod hic quidem dolo factum malo interpretatur, quo nempe simplicium credulitati illuderent, sibique pro se respondendi facultatem auferrent. Ruffini autem animus fuit, quod ex ipso contra eum libro Sancti Patris III. colligitur, ut ad eos tantum mitteretur, qui Hieronymi uerbis lesi fuerant, et non ad plures. Et sane alios diu multumque latuit, scriniis amicorum obseruata, ut tantum inaudire precipua quedam eius capita, eaque corrosa hinc inde mittere postmodum ad Hieronymum Pammachius et Marcella potuerint. Que causa est, cur post tres ferme annos cum demum integra ad eius manus deuenisset, Ruffinum dixerit Noster, in ea elaboranda triennium desudasse . Locus ille eruditissimis uiris fraudi olim fuit et nunc est, qui uere triennium elucubrationi sue illi impensum ab Ruffino autumant, cum ab hac tamen rerum eius serie quam edisserimus, fuisse illam constet, paucis huiusmet anni 400. eiusque ad finem uergentis, diebus ceptam atque absolutam.

Sed ut amicis Romanis Presbyter Aquileiensis multum scriptione illa sua se probarit, satisfaciendum adhuc erat Anastasio Pontifici, a quo fuerat, ut modo uidimus, Romam ad causam dicendam accitus. Eodem itaque tempore breuiorem aliam Apologiam ad eum pro fide sua misit, ad detrectandam eo perfectionem, his usus excusationibus: Quoniam, inquit, ipse post triginta fere annos parentibus redditus sum, et durum satis atque inhumanum erat, si tam cito desererem eos, quos tam tarde reuiseram: simul et quia tam longi itineris labor fragiliorem me reddit ad iterandos labores. Omnino autem hanc se scribere profitetur, ut conflatam sibi ab emulis apud eundem inuidiam diluat; non, ut ait, de sancta mente tua, que uelut quoddam Dei sacrarium aliquid iniquum non recipit, maculam suspicionis abstergerem. Purgat deinde se fidei sue expositione in his, que Origeni ut Auctori, sibique ut interpreti, heretica dogmata obiiciebantur, De Trinitate uerbi, Incarnatione, Resurrectione carnis, Extremo Iudicio, Diaboli damnatione eterna, denique animarum origine. Tum quod ferme rei caput erat, suam excusans librorum interpretationem, Origenis, ait, ego neque defensor sum, neque assertor, neque primus interpres. Alii ante me hoc idem opus fecerunt: feci et ego postremus rogatus a fratribus. Si iubetur, ne fiat, iussio obseruari solet   in posterum. Si culpantur, qui ante iussionem fecerunt, culpa a primis incipiat. Ego enim preter hanc fidem, quam supra exposui, id est quam Romana Ecclesia et Alexandrina, et Aquileiensis nostra tenet, queque Ierosolymis predicatur, aliam nec habui unquam, nec habeo in Christi nomine, nec habebo. Tertius quodammodo hic eius est Apologie liber, quem certe una cum duobus aliis aduersum se scriptis computauit Hieronymus, cum TRES contra se libros uenustate Attica texuisse Ruffinum, primo contra eumdem libro sub initium testatus est, et cum alibi tria uolumina appellauit. Re enim uera Apologiam hanc quoque ad Anastasium passim contra se scribi, S. Pater intellexit, eidemque per partes respondit. Hactenus uero, cum duo tantum sint, qui eum proprie petunt, Inuectiuarum libri, in hac explicanda difficultate eruditissimi uiri abierunt a uero longius, neque nos in Prefatione secundi Tomi, isthuc quod res erat, fuimus assequuti.



CAPUT XXXI. I. Theophilus in Origenistas declamat Paschali Epistola. II. Tum de Nitrie monasteriis, coacta ibi Synodo eiicit. III. Synodicam quoque, siue Generalem contra illos Epistolam scribit. Iu. Alia eius, atque aliorum ea de re scripta. u. Que Hieronymus Latine omnia uertit. uI. Incipiens a Paschali. uII. et uIII. A qua aliarum eius interpretationum chronicus ordo restituitur. IX. Et germanitas Hieronymiane in iis opere comprobatur.

I. Quod pone sequitur ab iis Occidentalis Ecclesie motibus biennii circiter spatium, Orientem Origeniana factio turbis, ac gestis omni diritate teterrimis exagitauit. Nos dumtaxat, que maxime sunt cum uite Hieronymiane serie coniuncta, paucis perstringemus: quanquam omnis fere cause eius historia, uel scriptis Hieronymi primigeniis, uel aliorum ab eo Latine explicatis continetur. Theophilus simul atque Anastasii deperditas modo litteras accepit, quibus, ut notatum uidetur S. Patri, significabat, damnatum in Occidente, quod in Oriente damnatum fuerat , animos sibi sumens atque audentior factus, nouum multoque acrius contra Origenistas bellum indixit. Erat Alexandrine Ecclesie, cuius ipse thronum obtinebat, Episcopis iamdiu olim in more positum, ut quotannis initio futurum proxime Pascha prenuntiarent encyclicis ad totius Episcopos Aegypti Epistolis, quibus est etiam ea de causa nomen Paschalibus. Illa occasione ad recte fidei caute custodiendum depositum, sancteque traducendam uitam, prout res Ecclesie ferrent, hortabantur. Annum hunc itaque primum de tribus quas Hieronymus Latine interpretatus est, locum in Recensione nostra obtinet: suum, inquam, contra atque habent Editiones ante nos omnes, in quibus omnium preposterus et confusus ordo est. Sed de his postea. In ea quidquid ad creandam Origenianis opinionibus inuidiam, ipsumque Auctorem diris deuouendum, iactari  poterat, conuiciis odiosissimis tertio quoque uerbo intermixtis, congessit. Hic temeritatis eum notat impudentissime, alibi, erroris manifesti, tum insanie, imperitie, superbie, impietatis, delirii, uecordie, et si que alia sunt que maleuolentiam lectorum acuant. Denique et demoniaco actum spiritu, et fautorem demonum, perpetuo autem blasphemum, et blasphemiarum auctorem nequissimum uocat. Nec fere mitioribus sectatores eius doctrine uerbis perstringit, quos facessere iubet, stultissimos mortalium, ac descendere in Infernum, ut preceptorem impietatis sue ibi esse oculis suis cernant. Et paulo superius: Quiescant ergo, ait, aliquando, qui regni Christi finem somniantes, uerbositatis Origenis cupiunt esse parasiti, nec cum fidelibus ambulantes, fidem quam non habent, simulent, etc. Et prope finem: Capti, inquit, eloquentie  sono, non intuentur dogmatum ueritatem, erubescunt errorem pristinum confiteri, et arrogantie tumore cecati, nolunt esse discipuli, ne postquam correcti fuerint, prius errasse uideantur. Carpit his uerbis Nitrienses precipue Monachos, Origeni perquam addictos, qui synodice precedentis anni damnationi eius minime acquieuerant. Sed neque modo obsecuti sunt; ut enim errores illos ultro exsecrarentur, non tamen Origenis esse contendebant, sed hereticorum, qui adulteratis eius operibus de suo inseruissent.

II. Mouit hec Monachorum pertinacia Theophili stomachum, hominis suapte etiam natura irarum impotentis: qui satius tamen in presentia statuit reponere odium, ut commodum ultioni sue illos mactaret. Diu quippe erat, quod Ecclesie causam priuatis simultatibus pretexebat, si Palladio, Auctori uite S. Ioannis Chrysostomi  Socrati etiam et Sozomeno credimus. Atque inuisos certe cane peius et angue habebat germanos notissimos fratres, cognomento Longos ita a proceritate corporis appellatos, cumque his memoratum superius sepe Isidorum, uariis quidem de causis, ut proditum est ab Antiquis, sed quarum nulla de nimia illum seueritate excuset. Quo autem irarum processerit, siue obtentu Origenismi, siue ut priuatas iniurias persequeretur, ex Palladio capite uI. sub finem audiamus: Theophilus mittit literas ad uicinos  Episcopos, et iubet quosdam e primariis a monte et ab interiori eremo expelli, eosque precipuos monachos, minime addita causa. Qui monachi cum senioribus Alexandriam cum descendissent, orabant Theophilum, causam ut diceret, ob quam condemnati eiectique essent. Ille autem sanguinolentis oculis draconum instar intendens, toruum taurino more intuebatur; modo quidem liuidus, modo pallidus, modo autem amare subridens. Ab immodica ira abreptus, Ammonio uiro grandeuo omophorium manibus ipse suis iniicit in collum, cum malis eius plagas inflixisset, et pugnis nares eius cruentasset, inclamans his uocibus, Heretice anathematiza Origenem; cum nichil esset propositum de Origene preter postulationem Isidori causa. Tali enim ira est, ueluti canes, ceca et dicta et facta parit  Igitur sic sanguine aspersi, et sine responso reuersi ad sua monasteria, propositum uite institutum persequebantur, Scripturarum scientia ingenium acuentes, per quas salus acquiritus; illius insaniam eo curantes minus, quod nullius mali sibi conscii essent. His non adquiescens Theophilus, mittit ad uicinos episcopos, et aduersus monachos cogit Concilium, neque ad defensionem uocatis ipsis, nec facta illis dicendi potestate. Tres uiros ex precipuis excommunicat, ueritus simul contra multitudinem penam decernere, pretexens dogmatum peruersitatem; et quos plusquam episcopos honorauerat ut magistros propter uitam, doctrinam et etatem, eos non puduit appellare prestigiatores, eo quod erga Isidorum optime affecti essent. Refert deinde, quemadmodum subornatis quinque ex ipso Nitrie Monasterio, ut libellos darent aduersus tres illos senes, false accusationis uerba ipse contexit: et ingressus ad Augustalem petiit, ut militari manu expellerentur ii homines ex uniuersa Aegypto. Et accepto  in speciem milite, una cum mandato, sceleratorum multitudinem congregat, qui circa potestates uersantur ad omnia parati, et repente monasteria noctu inuadit, cum prius pueros qui secum erant, uino ingurgitasset. Et paucis interiectis de Dioscuro: Inde predatur montem, Monachorum reculas iunioribus predam addicens. Expilatis cellulis, tres illos inquirit, quos in puteum dimiserant, imposita ori putei florea. Cum autem non inuenisset, eorum cellulas sarmentis incendit, combustis una libris omnibus, etc. Cum autem impotens eius ira paululum deferbuisset, Alexandriam repetit, locum fuge dans sanctis illis uiris, qui sumptis statim melotis suis, in Palestinam profecti, Aeliam aduentant. Cum iis egressi sunt, preter Presbyteros et Diaconos, illius montis trecenti optimorum Monachorum; alii uero per diuersa loca dispersi sunt. Opere pretium fuit hec paulo licet diffusiora, atque ex Auctore non usque adeo probate in his fidei descripsisse, ut que item de fugatis e Nitrie monte Origenistis Theophilus in Synodica, siue Generali Epistola sua narrat, quanquam in sui gratiam serie gestorum composita, huc tamen omnia spectare uideas, neque aliam eam esse, neque alterius temporis narrationem.

III. Scripsit itaque statim Theophilus Synodicam, ut Noster uocat, siue encyclicam, generalem atque uniformem Epistolam ad Episcopos Palestinos, et ad Cyprios, atque eos quidem in Aelie Enceniis congregatos, quibus nuntiat, quod e uicino Episcopis congregatis, qui prope  implerent numerum Synodi, perrexerit Nitriam, et coram multis Patribus, qui de tota pene Aegypto conuolauerunt, lecti sint libri Origenis, in quibus impio labore sudauit, et consensu omnium condemnati. Errores deinde precipuos notat, quos et pridem anathemate perculsos abs se indicat. Cuius quidem ait rei causa, cum Monachorum quidam Nitrie indigne ferrent, auctorem mali tanti cum suo errore damnari, manu facta, aduolasse Alexandriam, ac de se interficiendo cogitasse: quosdam, inquit, inopes et seruos spe gule sollicitatos suo iunxere comitatui, et facto cuneo, sedenti in Alexandria  uim facere conati sunt. Et, Pretermitto quomodo nobis necem inferre tentauerint, et quibus insidiis id machinati sunt, etc. Tum illos quasi transfugas, non abs se autem exactos de monasteriis, significans, addit, Condemnati sunt, et eiecti de Ecclesia; sed fatuitati iuncta superbia, Episcoporum iudiciis contradicunt, cohereticum suum nitentes seditione defendere, et per alienas prouincias suberrantes, damnati damnatum habent ducem  et huius operis eriguntur. Obsecro itaque uos, Fratres carissimi, ut si isthuc ueniunt, preceptis Euangelicis eos ad lacrymas prouocetis . . . . . Sed ut audio imitantes Zabulum, huc illucque discurrunt, et querunt quos suis impietatibus deuorent . . . . . . Sicubi ergo fratres et plebem, que uobis credita est, turbare tentauerint, custodite gregem Domini, et insanos impetus eorum reprimite.

Iu. uerba hec ipsa sunt, que ex Theophili Greco textu Latine refudit Hieronymus, ut et illa, que superius ex Paschali prima decerpsimus. Sanctus enimuero Pater cum miro odio Origenismum auersaretur, suamque ad eum exstirpandum conferre operam, et sepius flagitaretur, et sponte uellet, nichil in eam rem satius duxit, quam eorum, qui auctoritate sua in Origenistas animaduerterant, sententias et scripta proferret latius, et sue lingue hominibus communicaret. Cuius certe rei maxima debetur ei gratia, ut sicubi etiam peccatum humanitus sit in ea peragenda causa, priuatis odiis ad Ecclesie partes accedentibus; monimenta illa tamen, quibus heretica profligata est factio, et S. Pater est interpretatus, ab hac etiam sint labe immunia. Accedit, quod Grecis iamdiu olim earum scriptionum deperditis exemplaribus, totus ferme ab his fructus repetendus est Origeniane historie, asserteque tunc temporis Catholice Fidei, que authenticis libris Acta continebantur. Neque enim Paschalem tantummodo illam et Synodicam Epistolam conuertit, sed pleraque alia in eadem causa, cum Theophili, tum aliorum scripta, Synodi, inquam, Ierosolymitane responsum, et Dionysii Liddensis, et Epiphanii, atque alia, utque est uerosimillimum, omnia, que hoc anno fuerunt contra Origenistas elucubrata. Que quidem nos primum maximam certe partem in lucem protulimus, et cum aut nescirentur plane antea, aut deperdita iamdiu crederentur, Hieronymianis reliquis utpote germanam procul dubio ingenii eius sobole adcensuimus. Alio autem respectu inter se atque ordine ibi recensentur, ab eo qui nunc magis adrideret, et ad quem heic loci exigere, non abs re uidetur, tametsi, ut aperte quod sentio dicam, neque hic satis probetur, neque porro uideam, si quis in tanta pugnantium contra se inuicem testimoniorum diuersitate, quantam haud facile credet, qui hisce monimentis manum non admouerit, certus excudi possit.

u. Fecerit itaque Sanctus Pater ab interpretatione Paschalis Epistole initium: que prima in Editione nostra est, et iuxta certissimas Cycli Paschalis regulas huiusmet anni 401 Pascha denuntiat, quod nonodecimo die mensis Pharmuthi, id est, Aprilis decimo  quarto designatur. Et primo quidem uere, si placet, Latine hanc refuderit, ut ab eo tempore ad subsequentis anni estatem, cum tertium aduersus Ruffinum Librum exararet, uere dixerit, ferme biennium intercessisse. Locum infra laudabimus. Huc autem referre illud liceat, quod primam tempestatem illam anni S. Interpres notat, cum Epistola XCuII. ad Pammachium et Marcellam, mittens Paschalem alteram, Rursus, ait, Orientalibus uos locupleto mercibus, et Alexandrinas opes primo Romam uere transmitto, ut illud primo uere ad utramque Paschalem, huius, inquam, et subsequentis anni, ui aduerbii rursus, quod utrumque sententie membrum afficiat, referatur. Ita nos rerum ordo componere rationes iubet, ut lex deinde aliqua affulgeat.

uI. Ceterum non Paschalem, sed Synodicam priore ipse loco nominat, ex his, que insigni testimonio illo lib. III. contra Ruffinum de Theophili scriptis se ait transtulisse. Duas, inquit, Synodicam et Paschalem eius  Epistolas contra Origenem illiusque discipulos, et alias aduersus Apollinarium et eumdem Origenem per hoc ferme biennium interpretatus sum, et in edificationem Ecclesie legendas nostre lingue hominibus dedi. Potest in eam quoque rem sumi argumentum ex loco, quem in Ambrosiane Bibliothece manuscripto codice auro contra ac gemmis estimando, obtinet: in quo cum omnia ferme Origeniane cause ac damnationis monimenta abs Hieronymo in Latinum translata contineantur, Synodica proxime Paschalem huius anni Epistolam antecedit. Antecedit autem non imprudentis Antiquarii lubitu aut casu, sed dedita, ut colligere licet ex consequentibus, opera; nam alioqui gestorum ordo, et materies postulabat, ut illam pone subsequeretur Synodi Ierosolymitane responsio, non Paschalis illa Epistola, que inter utramque coniecta, ad fidem uetustissimi exemplaris, ac temporis facile Hieronymiani, ita olim collocatam se indicat. Que quidem ideo replicamus, quod adhuc re ipsa nos moueant, atque expendi ab eruditioribus uelimus: denique ut ne uideamur olim, cum Synodicam ipsam edidimus, leuiter ex hoc ordine coniecturam fecisse de translationis prerogatiua. At enim si priore loco redditam Latine Synodicam dicimus, que nisi post Septembrem mensem Hieronymo innotescere omnino non potuit  minime illa biennii ratio, quam notat S. Interpres, constabit, nisi si eam putemus precedenti anno 400 scriptam. Que quidem sententia olim nostra erat; sed obstare postmodum uisa est rerum, que subsequute sunt, series, atque illud cum primis quod de transfugis Monachis, deque tot motibus quos Synodica memorat, Paschalis silet: que sequioris temporis nota est, cum ea contigerunt. Igitur post nouem fere ab hac menses scripta illa uideri potest, et haud multo post, eodem uertente tamen anno 401 aut subsequentis initio in Latinum uersa abs Hieronymo.

 uII. Sed interpretationem ipsam quod spectat, due alie, nisi admodum fallimur, Epistole precesserunt, quarum attera Theophili ad Hieronymum, altera huius ad illum Responsio est: illa numero LXXXIX, hec LXXXuI in Editione nostra prenotantur. Scribit Theophilus per Theodorum monachum, qui Romam nauigaturus, facile ad ferendum Anastasio de profligatis Origenistis nuntium, noluit ante proficisci, nisi Hieronymum et sanctos fratres, qui cum eo erant in Monasterio, quasi sua uiscera amplexaretur, et inuiseret. Quem, subdit, cum susceperis pro Ecclesia tranquillitate letare. uidit enim cuncta Nitrie Monasteria, et referre potest continentiam et mansuetudinem monachorum: quomodo extinctis et fugatis Origenis sectatoribus, pax Ecclesia reddita sit, et disciplina Domini conseruetur. Atque utinam apud uos quoque deponerent hypocrisim, qui occulte dicuntur subruere ueritatem. He prime uidentur Theophili ad Nostrum litere, quibus de eiectis e Nitrie monte Origenistis monachis nuntiatum est. Intercesserat uero iam aliquod ab re gesta temporis spatium: siquidem et qui Nitrie remanserunt Monachi ex seditione iam se in tranquillum contulerant, et ad eos qui fuge se dederant, persequendos, submiserat Theophilus in Palestinam legatos, Priscum atque Eubulum, quibus nichil ad se litterarum dedisse, blande Hieronymus questus est; Unde, inquiens, licet per Sanctos Fratres, Priscum et Eubulum tuus ad nos sermo cessauerit: tamen quia, etc. Hec porro S. Doctoris Epistola, altera, inquam, ex his de quibus disputamus, quemadmodum multis uidetur, nec sane est preter uerisimilitudinem, ad Theophilensem illam Responsio est: eamdem certe multo luculentius temporis notam designat. Nuper, inquit, tue Beatitudinis accepi scripta, emendantia uetus silentium, et me ad solitum officium prouocantia. Nimirum scripta ista non alia sunt, quantum intelligo, a Synodica toties laudata Epistola: qua nuper accepta, prouocatum se ait Sanctus Pater ad solitum officium, transferendi scilicet in Latinum. uetus autem illud silentium, quod scripta emendabant, non erga se habitum cumprimis dicit, sed in Origeniana utique causa, quod subsequens contextus declarat. Ostendisti, inquit, quod hucusque taciturnitas dispensatio fuit, non consensus. Libere enim Reuerentie tue loquor. Dolebamus te nimium esse patientem, et ignorantes magistri gubernacula, gestiebamus in interitum perditorum. Sed, ut uideo exstendisti manum diu, et suspendisti plagam, ut ferires fortius. uides quo silentium illud, totusque loci contextus spectet. Siluit enimuero post conditam Paschalem primam, siue ab huius initio anni hucusque Theophilus, seque continuo satis patienter gessit aduersus contentiosum illuc ac pugnax Monachorum genus, qui frequentibus Synodis ac monitis Episcoporum nunquam paruerant. Hoc autem anno circa Septembrem tacuisse iam satis se, iamque facto opus esse intelligens, extendit manum, cepitque in eos penas: quas quidem paulo iniquiore animo Palladius, Socrates ac Sozomenus narrando exaggerant: non alia ab hac tamen res est, quam Synodica  Epistola ipsa indicat. Omnino itaque nuperus Scriptor, qui laudata Hieronymi uerba ad aliud tempus respicere autumat, quam quo exacti sunt de Nitrie Monasteriis Origeniste, et Synodica contra illos condita, a ueri specie omni aberrat.

uIII. uideri autem adhuc due possunt ante Synodicam Epistole abs Hieronymo in Latinum uerse, quarum alteram Theophilus ad Epiphanium, alteram ad Nostrum Epiphanius dedit. Quamquam parum equidem refert, de translationis prerogatiua scrupulosius inuestigare, cum intra paucos menses, et ante insequentem annum, eque omnes Romano cultu donate sint. Priore illa Theophilus Epiphanio nuntiat, egredientes de cauernis suis Origenis colubros Euangelico ense truncatos: et secundum Nitrie Monachorum agmen contagione pestifera liberatum. Tum ait, Pauca ergo ex his que gesta sunt, in Generali  Epistola, quam ad omnes in commune direxi, prout patiebatur angustia temporis comprehendi. Dignationis tue est, que in huiuscemodi certaminibus sepe ante nos pugnauit, et positos in prelio consolari, et congregare totius insule Episcopos, ac Synodicas litteras tam ad nos, quam ad Constantinopolitane urbis Episcopum  et si quos alios putaueris, mittere, ut consensu omnium et ipse Origenes nominatim, et heresis nefaria condemnetur. Altera, que hanc proxime data est, significat Epiphanius Hieronymo gaudium ex Origenistarum proscriptione perceptum, cui et mittit Generalem Theophili Epistolam, facile ut Latine interpretetur, et latius proferat. Denique auctor est, ut quos aduersus eam heresim scripsisset libros, in uulgus edat. Indicio autem hec sunt, et nondum abs Hieronymo fuisse Synodicam, siue Generalem, ut uocant, Epistolam Latine explicatam, et post exiguum ab ea temporis spatium has etiam literas scriptas. Dicemus paulo post, quibus testimoniis de harum quoque translatione uere Hieronymiana constet.

IX. Postea igitur et Synodicam centies laudatam, et cuius gratia hec disputata sunt hactenus, uertit. uertit autem, nisi nos series uerosimilis rerum fallit, Octobri, aut Nouembri mense: certe rationes ita subducere illud nos cogit, quod ipsam autographam ab Alexandrino Antistite missam in commune ad Episcopos sub initium Septembris, iam constituimus. Transtulit autem simul, eademque opera Synodi quoque Ierosolymitane ad illam Responsum, Synodicam, inquam, aliam ab Episcopis in Aelie Enceniis congregatis Epistolam ad Theophilum. Incipit illa, Domno et honorabilissimo Episcopo, Theophilo, Eulogius, Ioannes et ceteri Episcopi, qui Ierosolymis in sancta Enceniorum die reperti sunt. Summa contextus, Omnem propemodum Palestinam gratia Christi ab hereticorum alienam esse scandalo, preter paucos qui Apollinaris erroribus adquiescerent. Exsecrari tamen se, quos suis ille litteris errores denuntiauerat: et quos uel propter dogmatum prauitatem, uel propter alias causas a communione seiunxerat, non recepturos, donec ipse penitentie eorum, si tamen uoluerint damnare peruersa, ueniam  dederit. Postremo et aliud ad eumdem Theophilum Latine tunc Noster uertit Responsum Dionysii Liddensis Episcopi, quo eidem gratulatur de eiectis  sceleratissimis blasphemis  Origenis discipulis, atque ut nullum persequendi eos finem faciat, hortatur. Has quoque duas quantiuis pretii inter omnia Ecclesiastice eruditionis monimenta, Epistolas nos de situ ac pene interitu ipso in lucem saluas protulimus: que Hieronymianorum Operum partem, qua hactenus caruerunt, longe nobilissimam explent.

Enimuero, quod eque omnes ab illo fuerint Latinitate donate, ut pleraque alia nunc pretermittamus argumenta, ipsomet S. Interprete fide iubente, compertum est. Nihil eo clarius testimonio, quod et supra laudauimus ex tertio eius contra Ruffinum libro: Duas, Synodicam, et Paschalem eius  Epistolas contra Origenem, illiusque discipulos, et alias aduersus Apollinarium et eumdem Origenem per hoc ferme biennium interpretatus sum, et in edificationem Ecclesie legendas nostre lingue hominibus dedi. Reliquas quod spectat, nichil eo luculentius quod habe Apologetico lib. I. aduersus eumdem Ruffinum, num. 12. ubi, Si, inquit, quidquid contra Origenem, et sectatores eius dicitur, in te dictum putas, ergo et Epistole Pape Theophili, et EPIPHANII et ALIORUM EPISCOPORUM, QUAS NUPER, ipsis iubentibus, TRANSTULI, te petunt, te lacerant. Quippe alii preter laudatos de nomine Episcopi in Origenem eiusque sectatores Epistolas scripsisse, quas per id temporis Hieronymus Latine explicarit, minime innui possunt, si Ierosolymitane cumprimis Synodi Patres, et Dionysius iste Liddensis non sunt, quorum litere proferuntur. Res preterea ipsa postulabat, ut quando Theophili Synodicam ad eos uerterat, horum etiam ad eum Responsa, que plurimum Ecclesie causam contra Origenistas promouebant, transferret. Dionysium enim quod spectat, ut eius Epistolam interpretaretur, ratio alia accedebat quod ei scilicet iunctus pridem erat amicitia, ut quo tempore ab Ioannis Ierosolymitani se communione separauerat, ad eum miserit baptizatum Competentes, quos in Monasterio habebat. Quos, inquit, nos Diospolim ad Confessorem Episcopum misimus Dionysium baptizandos. Diospolim autem et Liddam unam esse sub diuerso nomine ciuitatem, nemo est qui nesciat.

His itaque series Hieronymianarum interpretationum huius anni concluditur: quas et ponere ob legentium oculos ad indicis instar prestabit.

    Theophili Paschalis Epist. I.
    Eiusd. ad Hieronym. que incipit Didici.
    Hieronym. ad Theoph. cuius initium Nuper.
    Theophili ad Epiphanium.
    Epiphanii ad Hieronymum.
    Synodica Theophili ad Episcopos Palestinos et Cyprios.
    Synodica Ierosolymit. Concilii ad Theophil.
    Dionysii Liddensis Episcopi ad eumdem.





CAPUT XXXII. I. Paschalem Theophili alteram interpretatur. II. Tum synopsi librorum contra se Ruffini respondet. III. Quo tempore et Hospitium iuxta Monasterium edificat. Iu. Ad eum Ruffinus integrum exemplar Inuectiuarum suarum mittit. u. Atque una Epistolam, nunc deperditam, qua illum eiusque libros pessime excipit. uI. Aduersus quem Noster tertium Apologetici sui librum cudit. uII. Licet ab Aquileiensi Episcopo Sancto Chromatio rogatus, ut a scribendo in Ruffinum abstineret. uIII. De commentitia Epistola ad Afros sub eius nomine in uulgus edita. IX. Scribit ad uarios Epistolas, que recensentur.


I. Subsequenti anno uixdum inchoato prodiit altera Theophili Paschalis Epistola aduersus Apollinarium et Origenem, cuius initium est, Primum solemnitatis auguste, et quam ex Paschali cyclo huic esse anno adscribendam, contra atque Editiones, que nostram precessere, omnes habent, compertum est. Atque hanc statim Latine Hieronymus explicauit, et simul atque apertum est nauigationibus mare, Romam una cum Greco exemplari, uersioni sue fidem contra obtrectatores facturus, ad Pammachium et Marcellam misit. Dedit simul ad eos Epistolam, in recensione nostra XCuII. cui scilicet Paschalem ipsam adiunxit, atque exordium hoc fecit: Rursum Orientalibus uos locupleto mercibus, et Alexandrinas opes primo Romam uere transmitto. Martii nempe mensis initio, quod et facile uerba ipsa primo uere innuunt, et sedulo notari in eum quem e uestigio dicturus sum finem, uelim. Post aliquanta: uos Christiani Senatus lumina, accipite et Grecam et Latinam etiam hoc anno Epistolam, ne rursum heretici mentiantur, a nobis pleraque uel addita uel mutata: in qua laborasse me fateor, ut uerborum elegantiam pari interpretationis uenustate seruarem. Superius autem cum multa in Origenistas dixisset, atque in emulos suos, qui maledictorum pannos hinc inde consuebant, ac dicere porro pergat precipue in Ruffinum, quem tacito nomine, acriter sepius perstringit: nunquam tamen, ne uerbo quidem tenus, Apologetici contra illum Operis meminit. Meminisse autem omnino debuit, si tunc temporis elucubrauerat: primo enim elucubrasset ante paucos dies, quam Paschalem ipsam interpretaretur  deinde cum iisdem Pammachio et Marcelle, quos his literis alloquitur, inscripserit, ac miserit Romam: non potuit, quin recentissimi operis ad eos ita dudum missi, ut accipere nondum potuissent, mentionem eis faceret. Igitur postea elucubrauit. Sed quid opus est pluribus? Apparet ex adiunctis rei omnibus, ac primum elucubratione S. Doctorem initium fecisse hoc anno scribendi Romam, nec quidquam scriptionum suarum precedenti hieme, siue duobus circiter anteactis mensibus eo misisse.

II. Statim igitur ab his litteris, atque hoc ipso ineunte uere Sanctus Pater scribendis Apologeticis  contra Ruffinum libris manum admouit. Qui factum id antea, atque anno quidem superiore scriptos eos libros, hoc autem uulgatos, et Romam missos existimant, fugit eruditos cetera hominis ratio. Cum enim ipsi minime diffiteantur, Romam ante uer sequentis anni, huius scilicet, mitti non potuisse  primum quod constituerant, ratione hac altera plane destruunt. Enimuero neque eadem, qua Paschalis Epistole interpretatio, occasione missi sunt, quod ex adiunctis rei omnibus constat: neque precedenti poterant, siquidem illa statim atque apertum est mare, Romam properare iussa est, et que illi iungebatur ad Marcellam Epistola de iis libris, ut dudum ostendimus, continuo silet. Hoc se itaque ordine ac modo res habuit. Pammachius et Marcella cum, nulla adhibita diligentia, Ruffiniani Operis integrum exemplar obtinere potuissent, precipua obiectionum capita ex illo propere excepta ad Hieronymum transmiserunt. Addiderunt et literas, quibus eum acrius ad respondendum incitarent. Facile hec autem deferenda tradiderunt Pauliniano eius fratri, qui ex Occidente Ierosolymam hoc nimirum tempore remeabat, et de ore poterat, quam ille ab Ruffini amicis maledice traduceretur, referre. De eius profectione atque reditu, quibus insignis Hieronymiane pietatis memoria continetur, dicemus paulo post, ne ceptum historie filum intermittamus. Acceptis his itaque libris Hieronymus, illico stylum ad retundendas emuli calumnias arripuit: et geminam aduersus illum Apologiam pro se scripsit. Atque eam quidem Romanis iisdem Proceribus, qui synopsin Ruffiniani operis ad se transmiserant, Pammachio inquam, et Marcelle  nuncupauit. Ab his autem exorditus est: Et uestris et multorum litteris didici, obiici mihi in schola Tyranni  cur libros in latinum uerterim. Fuisse Ruffino prenomen Tyrannio, nos etiam animaduertimus secundis curis post Fontaninum, cum pridem ab loci nomine deriuandum uocabulum uideretur. Tyrannum itaque illum, siue eius scholam Tyrannicam Noster nomine in suggillationem detorto, uocat: siue illud Actuum cap. XIX. u. 9. disputans in schola Tyranni, alludit. Porro ad singulas emuli criminationes priore libro respondet, quo et multa de Origeniana Pamphili Apologia, quam huic Martyri abiudicat, deque Didymo, Eusebio Cesariensi, aliisque Scriptoribus Origeni addictis intermiscet, et quo ipse animo et cautione adhibita, illos tractauerit, monstrat. Altero Ruffini Apologiam ad Anastasium Papam speciatim refutat, in qua sibi calumnia strui uidebatur. Et particulis quidem eius identidem recitatis de uerbo ad uerbum  manum, perinde atque cum hoste suo conserit: et cum sententias de sublesta fide aut falsitate accusauerit, uerba ipsa persequitur, et sermonis barbariem  risu et probris exagitat. In fine cum pro sua Scripturarum ex Hebreo translatione perorasset, exspectare se ait tria amici uolumina, et ad congeriem criminum eius tota esse mente suspensum: nisi quod, subdit, leuius est professum inimicum cauere, quam hostem latentem sub amici nomine sustinere. Constabit porro ex his que dicenda mox sunt, quanti istud operis S. Doctori steterit: ita enim propere uidetur ab eo adornatum, ut fortasse una atque altera elucubratione absolutum sit, certe quidem Romam hoc ipso uertente Martio mense transmissum.

III. Dicamus nunc obiter quod recepimus de Pauliniano. Causam, cur eum Stridonem ante duos annos et quod excurrit, siue 399 fere medio, Hieronymus miserit, his aperit ad Pammachium uerbis Epitola LXuI. sub finem: Nos in ista prouincia edificato Monasterio et Diuersorio propter exstructo, ne forte et modo Ioseph cum Maria in Bethleem ueniens, non inueniat hospitium, tantis de toto orbe confluentibus turbis obruimur Monachorum, ut nec ceptum opus deserere, nec supra uires ferre ualeamus. Unde quia pene nobis illud de Euangelio contigit, ut future turris non ante suppularemus expensas, compulsi sumus fratrem Paulinianum ad Patriam mittere, ut semirutas uillulas, que Barbarorum effugerunt manus, et parentum communium census uenderet, ne ceptum Sanctorum ministerium deserentes, risum maledicis et emulis prebeamus. Hanc nos Epistolam ante fere biennium aliis olim usi argumentis scriptam diximus, quam huc tamen differri oportere, ad saltem 399 anni medium, nunc intelligimus ex his de Pauliniano  ac porro, ut differatur, auctores sumus. Discimus ex his autem, quod rei caput est, exemplum Hieronymiane pietatis longe insignissimum, atque inter uite eius laudes memoria precipua dignum. Cum enim recipiendis innumeris prope Monachorum cateruis Monasterium iam exstruxisset, conlatis Paule sumptibus ac studiis: hospites etiam de toto illuc orbe, tam loci religione, quam sui nominis celebritate, confluentes cordi habuit, nec deesse officiis erga illos potuit. Cumque nichil sibi aliud suppeteret, ad Xenodochium edificandum, quam parentum census ac uillule, ne his quidem pepercit gentis sue patrimoniis, quin distraheret in edificii eius sumptus, et ut quibusque uenientibus ad se, aut transeuntibus, large in his que ad uite usus necessaria sunt, commodaret. Et mirum hoc magis, tantam ab eo potuisse rebus eiusmodi curam adhiberi, quem uite ratio, tum maxime altercationibus hereticorum sollicite, longeque dissimiles labores, ac studia distinebant. Nam et ante aliquot annos ad Lucinium scribens , quod pre frequentia et peregrinorum turbis relegere que scripserat, non potuerit, causatur. Hoc autem potissimum tempore, quo pretia uillarum attulit Paulinianus frater, simul huic operi, simul litteris totus incumbebat. Id ipse etiam satis manifesto innuit, cum paulo post tertium scribens aduersus Ruffinum librum, Nobis, ait, in Monasterio hospitalitas cordi  est, omnesque ad nos uenientes leta humanitatis fronte suscipimus: ueremur enim, ne Maria cum Ioseph locum non inueniat in diuersorio; ne nobis iehsu dicat exclusus, Hospes eram, et non suscepistis me. Historiam persequamur.

Iu. uixdum Apologeticos eos libros Sanctus Pater absoluerat, quum eorum exemplar per negotiatorem nescio quem ex Oriente Aquileiam ad Ruffinum tansmissum est. Incertum, dederitne ipse Hieronymus deferendum, an alius quispiam, ut ferme usuuenit, concertationis acuende magis magisque animo. Ille autem negotiator, cetera ignotus homo, chartis illis Presbytero Aquileiensi redditis, cum se illuc unde uenerat, propere traiecturum, rebus ita suis ferentibus, affirmaret, biduum tantummodo ad respondendum concessit. Ante biduum  mihi quam proficisceretur harum baiulus, in manus uenerunt, que in me declamasti. Quod repetit ipse quidem S. etiam Pater libro laudato, Ante biduum inquiens, quam ad nos Epistolam scriberes, libellos meos in manus tuas uenisse testaris, et idcirco non habuisse spatium ex otio respondendi. Alioqui si meditatus in nos paratusque dixisses, fulmina iacere, non crimina uidereris. Minime autem adhibuit fidem: quin neque ab eo scripta sua legi biduo potuisse, contendit. Sed hec alibi. Ruffinus angustiis siue bidui, siue dierum paulo plurium pressus, cum reponere aduersario per singulas criminationes non posset, suos ipsos libros, quos Noster refutauerat nondum acceptos  ad eum perferendos eidem negotiatori illuc redeunti dedit, adiuncta Epistola, ut mox uidebimus, conuiciorum omne genus et minarum referta. Itaque Noli, inquit, multo auro redimere notarium meum, sicuti amici tui  de meis Periarchon schedulis, nondum ad purum digestis fecerunt, ut facilius falsare possent, quod aut nullus haberet, aut admodum pauci. Gratis a me missum suscipe codicem, quem censu magno cuperes comparatum. De iisdem et Noster loquitur Epistola CII. ad Augustinum, Misit mihi temeritate solita sua maledicta Calpurnius cognomento Lanarius, que ad Africam quoque studio eius didici peruenisse, etc. Satis quippe sibi uindiciarum Presbyter Aquileiensis in his positum libris existimabat, ut eos quaquauersum mitteret, et nichil sibi ab emulis metuendum putaret.

u. Sed ipsam quam adtexuit Epistolam, et proprie Hieronymianis dudum acceptis Libris opposuit, opere pretium est nosse. Quamquam enim iamdiu olim intercidit, ut neque Gennadius eam in Catalogo suo recenseat, satis ex his tamen, que passim ex ea Sanctus Pater recitat, innotescit. Initio increpat eum Ruffinus et commonet, ne offensioni esse Christianis concertatione hac sua pergat, ne rixando inuicem, mortem aliis anime inferant. Ad me, inquit Noster, Epistolam scribis, ut me commoneas, et emendatum uelis, ne ceteris scandalum faciat, et aliis furentibus, iugulentur alii. Sensim uero stimulis itarum agitatus.  ut deterreat eum metu a scribendo, uitam interminatur: petitque facti penas conuiciis et turpibus probris, que grauissima in S. Doctorem iacit. Specimen ex his cape, singula enim commemorare nos pudet. Postquam illum ironice, Philosophum, Rhetorem, Grammaticum, Dialecticum, Hebreum, Grecum, Latinum, trilinguem dixisset, Tu, subdit, qui tot disciplinarum oculis uigilas, quomodo uenia donandus es, si erraueris, et non perpetuo pudoris silentio contegendus? Item, Imitari te uolui, sed refestinante eo qui ad te remeabat, malui paucis ad te, quam ad alios pro tuis maledictis latius scribere. Superflua mihi reprehensio fuit in paucis, que professa tibi habetur in omnibus. Et paulo post, En tibi dico: queso quis tibi permiserit, ut in commentariis tuis quedam de Origene, quedam de Apollinario, quedam de te ipso scriberes, et non de Origene totum, aut ex te, aut ex alio. Denique, Habesne ultra aliquid, quo neruos tue loquacitatis intendas? Et indignaris, si putide te loqui arguam, quum Comediarum turpitudines, et scortorum amatorumque ludicra Ecclesiasticus scriptor assumas. Minas quod spectat, non ipsa eas quidem Ruffini uerba, sed Hieronymi identidem exprobrantis testantur. In ultima, inquit, parte Epistole denuntiata morte me deterres, ne audeam respondere. Et mortem minaris . . . minaris interitum, nisi tacuero. Denique, Terres me gladiis tuis, et accusationem non iam Ecclesiasticam, sed tribunalium comminaris . . . si aliter creditis, quid uultis occidere? An qui a uobis dissenserit, occidendus est? et similia his alia pleraque, que commemorare longum est.

uI. Tum uero Hieronymus, quem tantum aberat, ut minitantis emuli uerba deterrent, quin potius animos ad Christianam proferendam doctrinam adderent, uixdum accepta Ruffiniana Epistola, stilum in eam, si unquam alios animose acuit, et proprium Librum, qui tertius Apologie sue inscribitur, cudit. Precipuas quas et prioribus quidem Libris abs se criminationes repulerat, hoc iterum diluit, et in aduersarium ita retorquet, ut nullum ei reliquum perfugium faciat. Epistolam uero illam proprie sibi refutandam sumit, eiusque particulis sensim atque ex ordine recitatis, responsionem suam uerissimam quidem, sed et acri perfusam aceto subnectit. Illud quod Ruffinus causabatur  de bidui angustiis sibi ad respondendum concessis, ita excipit, Quo, ait, tibi credet homini ueracissimo, ut negotiator Orientalium mercium, qui et hinc deportata uendere necesse habebat, et ibi emere que huc rursus adueheret, biduum tantum Aquileie fuerit, ut raptim et extempore contra nos dictare Epistolam cogereris? Libri enim tui, quos limasti per triennium, disertiores sunt? Et paucis interiectis: Tam apertum temporis mendacium est, ut non dicam respondere, sed legere biduo mea scripta non potueris. Ex quo apparet te illam Epistolam, aut pluribus diebus scripsisse, aut si tumultuaria dictatio est, nimium te esse negligentem, qui quum extemporalis talis sis, meditatus deterior fueris. Huius cum ingenii, tum eloquentie reliquus omnis contexus est  Libri, haud sane breuioris quam precedentes duo nec minus expoliti.

Quod propere tamen adornatus ab eo fuerit, et facile una aut altera elucubratione, quod in more positum illi erat, series ipsa rerum persuadet. Enimuero priores eius duo Libri ante huiusmet anni Aprilem mensem; nisi rationibus ab eorum conditu subducendis fallimur, ad Ruffinum deferri potuisse, minime uidentur; imo uero par credere est, eodem illo mense fere medio demum adlatos. Hic uero statim post biduum, siue, quod Noster contendit, et propius accedit ad ueri speciem, post plures dies, fulmineam Epistolam illam intorserit. Certe ut hec Hieronymo redderetur, uno adhuc ferme intermedio mense opus fuit, tanto interiacente Aquileia ad Bethleem maris spatio. Deuenimus iam itaque ad Maii fere exitum, quo certo temporis termino serius differre S. Patris responsum non licet. Etenim Anastasium putabat ille adhuc in uiuis agere, quod nuntium de recenti eius obitu nondum accepisset. Esto, inquit, num. 21. preteriti anni ego Epistolam finxerim: recentia ad Orientem scripta  quis misit? in quibus Papa Anastasius tantis te ornat floribus, ut cum ea legeris, magis te uelle defendere incipias, quam nos accusare. Et, Siricii iam in Domino dormientis profers Epistolam, uiuentis Anastasii dicta contemnis? Fato autem functus est Anastasius, non superioris anni Decembri mense , sed hocmet anno, u. Kalendas Maias, quo memoria eius die in plerisque tabulis Ecclesiasticis consignatur. Baronius quoque ita olim rationes suas iniit, quas deinde pluribus Tillemontius confirmauit, atque hec demum Hieronymianarum scriptionum series euincit. Porro eius obitus Hieronymum latuisse unius fere mensis spatio, idque ut multum, potuit: diutius certe ut latuerit nemo sibi in animum inducat. Ut serius igitur hoc ipso exeunte mense Maio aduersus Ruffinum librum S. Pater elucubrarit: acceperit uero ante dies admodum paucos aduersarii Epistolam, quam refutatum ibat.

uII. Fuerat uero eadem illa, ut uidetur, occasione, certe antequam scriberet, rogatus ab Aquileiensi Antistite Sancto Chromatio, apud quem Ruffinus morabatur, ut concertationi huic tante, que ceperat iam Christianorum animis offendiculo esse, finem imponeret. Cui quidem summo uiro, et sibi cum primis uetere amicitia iuncto, laudibus autem pietatis atque eruditionis ornatissimo, morem gerere uoluisset, idque se animo habuisse, iureiurando testatus est. Sed ubi sensit, deterreri se minis a respondendo, ut crimen fateri uideretur, quod abs se repellere destitisset, committere omnino non potuit, ut fame periclitaretur, seque inuitum cogi ad scribendum, doluit. Testem, inquit sub huiusmet Libri initium, inuoco Iesum conscientie mee, qui et has litteras, et tuam Epistolam iudicaturus est, me ad Commonitionem Sancti Pape Chromatii uoluisse reticere, et finem  facere simultatum, et uincere in bono malum. Sed quia minaris interitum, nisi tacuero, respondere compellor, ne uidear tacendo crimen agnoscere et lenitatem meam male conscientie crimen interpreteris. Preterquam quod multa nimium et grauia erant, que contra se in uulgus maledicta et Rome, in Italia, et per Dalmatie insulas Ruffiniani tabellarii, quos Noster Cereales et Anabasios uocat, disseminabant, ut uolantia toto orbe iacula falsitatis, clypeo ueritatis excipere, non equum modo, sed et necessum illi esset.

uIII. Ex horum fuit numero commentitia quedam Epistola sub Sancti Doctoris nomine prolata in uulgus, in qua penitere se admodum testaretur, quod fucum sibi fieri passus in adolescentia ab Hebreis, eorum uolumina, que nichil ueri continerent, Latine refuderit. Eusebius Cremonensis eam se reperisse primum significauerat apud Afros Episcopos, qui propter Ecclesiasticas causas ad Comitatum uenerant. Facile hi fuerint, quos legatos misit Carthaginense Concilium Idibus Septembris superioris proxime anni habitum, ad Imperatorem, ut ab eo peterent in Ecclesia manumittendi facultatem, quam et concessam fuisse, ex Augustino discimus. Fontaninus tamen Comitatum appellari Aulam Pontificiam sentit, et Legatos dici autumat ad Anastasium, de nomine uenerium Mediolanensem, et Honorium Augustum, qui Epistolam illam secum ex Africa attulerint. Utut habuerit se res, hoc audiens obstupuit S. Pater: multo autem magis demiratus est, quum idipsum multorum ex Urbe fratrum scripta docuerunt, sciscitantium an ita se haberet, et a quo ipsa Epistola disseminata esset in uulgus, lacrymabiliter indicantium. Neque uero difficile ei fuit, ex stilo et forma eloquii, quam sibi fuisset falso afficta, demonstrare, deque eius Auctore doli Ruffino coniecturam facere. Calumnia tamen scriptionis sublata, nomini falsarii pepercit. Sed illo, ut se culpari intellexit, etiam atque etiam obtestante, nichil abs se tale unquam perpetratum, hanc ipsam uidetur S. Pater excusationem ei culpe uertere, qui perperam putarit sibi dictum, quod nominatim nemini fuerat imputatum. Nec ideo eum tamen ab huius conscientia criminis liberauit. Quo, inquit hoc III. Libro, non erumpat semel effrenata audacia? Aliorum crimen sibi obiecit, ut nos finxisse uideamur. Quod absque nomine dictum est, in se dictum refert: et purgans externa peccata, tantum de sua securus est innocentia. Iurat enim se Epistolam non scripsisse ad Afros sub nomine meo, in qua confitear inductum me a Iudeis mendacia transtulisse: et mittit libros eadem omnia continentes, que nescisse se iurat. Et miror quomodo prudentia eius cum alterius nequitia conuenerit, ut quod alius in Africa mentitus est, hic concorditer uerum diceret, stilique eius elegantiam nescio quis imperitus posset imitari. Sin itaque eam ipse Epistolam Ruffinus commentus est, sed ex eius schola aliquis, ipso haud tamen inscio; non iniuria tamen abs Hieronymo alterutra ex parte reus agitur.

IX. Hac certe de causa uidetur S. Pater, ut suus hic Liber quantocius in Africam deferretur, sategisse:  nimirum ut apud eos maxime calumniam tolleret, apud quos conflata potissimum dicebatur. Scripsit itaque hoc ipso anno ad Augustinum Epist. CII. eique huiusmet libelli sui exemplar adtexuit. Et, Misit, ait, mihi temeritate solita sua maledicta Calpurnius cognomento Lanarius, que ad Africam quoque studio eius didici peruenisse: atque breuiter ex parte respondi, et libelli eius uobis misi exemplaria, latius opus  quum opportunum fuerit, primo missurus tempore: in quo illud caui, ne existimationem lederem Christianam, sed tantum ut delirantis imperitique mendacium ac uecordiam confutarem. Sed et alie sunt ad Augustinum, atque huius ad Hieronymum Epistole hocmet anno scripte, quas tamen subsequenti proxime Capitulo, ad cuius proprie contextum pertinent, recensebimus. Porro autem alia est, que argumento ex eius contentionis historia ducto, per id temporis, siue isto aut subsequenti proxime anno scripta Epistola uideatur, aut certe cum chronicis certioribus notis careat, referri huc non incongrue, serie rerum consentiente, possit. Eximia ea est inter omnes diuine Scripture exegeticas ad Sunniam et Fretellam, uiros e Getarum, ut uolunt, genere sacre eruditionis percupidos, qua ad singulas sibi propositas ex Psalmis questiones respondens Hieronymus docet, quenam sit inter uariantes lectiones Grecas atque Latinas ceteris preferenda, queque propius ad Hebraicum fontem accedat. Animaduertimus in chronologicis ad eam Notis, minime eam uideri ante Apologeticos contra Ruffinum libros elucubratam, siquidem obiicienti emulo, quod Septuaginta Interpretes contemptui haberet, inque eorum suggillationem nouam ex Hebreo translationem adornasset, hanc utique S. Pater elucubrationem suam opposuisset, in qua bene Interpretes illi continuo audiunt, potiusquam, hoc luculentissimo pro se testimonio pretermisso, exempla sui erga illos studii hinc inde ex aliis suis operibus emendicaret. Addidimus, nec multo post uideri differendam: siquidem eius quedam mentio haberetur in subsequente ad Letam, ubi dicuntur Hunni Psalterium discere; que quidem Epistola huicmet anno, aut initio subsequentis 403 affigenda uidebatur. Sed ea nunc pretermissa coniectura, alia ex parte arguimus, fuisse recens a profligato Ruffino scriptam. Ex eo scilicet ubi ad Psalmum 88, illum ironice appellat, disertissimum istius temporis interpretem, qui Grecum uerterit annichilasti, uel annullasti, uel nullificasti, et si qua alia possunt inueniri apud imperitos portenta uerborum. Atque hec tamen omnia, quantum assequi coniectura licet, argumenta proponimus, non pro certis urgemus.

uerum Epistolam ad Letam quod spectat, utique eam nunc malim ad precedentem 401 reuocare, quam in sequentem 403 uixdum licet inchoatum differre: tametsi huic illam in Epistolarum recensione affixerim. Nupserat Leta Toxotio, S. Paule filio, ex quo et filiam, que de auie nomine Paula nuncupata est iunior, susceperat. Hanc S. Pater, quibus  institutis iam inde ab ipsis incunabulis ad Christianam pietatem informari oporteat, docet: cumque auus eius Albinus adhuc in Ethnicismo perstaret, inter alia que magnifice extollit, rei Christiane decora atque incrementa, illud memorat, ex quo epocha scriptionis satis innotescit. Marnas, ait, Gaze luget inclusus, et euersionem templi iugiter pertimescit. Scilicet ex S. Porphyrii eiusdem urbis Episcopi uita compertum est, fuisse anno 398 missum Diaconum ad Imperatorem Arcadium, qui Templi eius profanos cultus curaret prohibendos. Tum lata Lex est hoc eodem anno in eam rem, eiusque auctoritate haud multo post ipse Templi fores obserate, et Marnas inclusus. Triennio post noua Porphyrii legatione impetratum, ut penitus deleretur, reque ipsa Templum absumptum incendio est. Cum ait itaque S. Pater, Marnam euersionem sui iugiter pertimescere, iam illa Idolio clades imminebat: que magis utique anni 401, ad finem ut libet properantis, quam proxime insequentis est nota. Idem quoque tempus non obscure indicat, quibus subsequitur uerbis, Getarum rutilus et flauus exercitus Ecclesiarum circumfert tentoria, et ideo forsitan contra nos equa pugnant acie, quia pari religione confidunt. Nimirum ab anno 400 irruperunt in Italiam Gothi, aliasque deinceps prouincias peruasere, strenue contra Romanum exercitum, nec sane improspere dimicantes, ut eorum temporum historie produnt.



CAPUT XXXIII. I. Contentio Hieronymum inter atque Augustinum oboritur. II. Epistole hac super re ultro citroque misse. III. Commentarius in Abdiam huic tempori adseritur. Iu. Sancta Paula diem obit, cuius laudes Sanctus Pater Epistola ad Eustochium prosequitur. u. Tum huius anni Paschalem Theophili Latine uertit. uI. Itemque Regulam Sancti Pachomii, eiusque ut et Theodorici Epistolas, et uerba mystica. uII. Iterum aduersus Augustinum disputat. uIII. Eorum hac super re Epistole. IX. Scripta alia quedam Sancti Patris, que huc pertinent.

I. Olim Augustinus, quum Hieronymi Commentarios in Epistolam ad Galatas legeret, eo loco offensus nonnichil est, quo Apostolus Petrus a perniciosa simulatione reuocatur. Quippe Noster haud uere Paulum Petro Apostolo restitisse, autumat; sed factum utriusque dispensatione, ut Paulus noua bellator uetus usus arte pugnandi, dispensationem Petri, qua Iudeos saluari cupiebat, noua ipse contradictionis dispensatione corrigeret; et resisteret ei in faciem, non arguens propositum, sed quasi in publico contradicens, ut ex eo quod Paulus eum arguens resistebat, hi qui crediderant ex Gentibus, seruarentur. Hec Hipponensem Episcopum expositio mouit, qui patrocinium mendacii susceptum simulatione illa existimabat, et exitiosissime credi in sanctis Libris haberi mendacium, id est, eos homines, per quos nobis illa Scriptura ministrata est atque conscripta, aliquid in suis libris fuisse mentitos. uolebat autem ipse alia ratione solui difficultatem: uidelicet ut Paulus Legalia tunc, modo  quodam non necessario, obseruans, minime errauerit, sed Petrum quidem, qui ad ea Gentiles exemplo suo adigeret, iure reprehenderit. Hec erat contentionis materies tota, aut certe precipua, que multo quidem antea oborta, hoc demum tempore agitari inter eos cepit.

II. Ut autem cum stomachi etiam significatione aliquando Hieronymus responderet, in causa fuit Epistolarum que ultro citroque misse sunt, improspera, ut ita dicam, fortuna. Scripserat primum de ea re Augustinus iam inde ab anno 394 Epistolam, que Hieronymo tamen nunquam est reddita. Tum aliam post ferme triennium ad eumdem dedit, que diu multumque per Urbem perque Italiam uagata, quum et canere illum supra eius expositione loci iuberet, et satis esset prolixa, ansam rumori fecit, ut librum aduersus Hieronymum composuisse, et misisse Romam Sanctus Antistes diceretur. Ipse autem, qui undenam ortus hic esset uulgi sermo ignorabat, tertias superiore proxime anno 402 litteras ad Nostrum scripsit, asseuerans, id se nequaquam fecisse quod dicebatur, nec ullo pacto eius, quem ex animo suspiceret, atque amaret, uelle offensionem incurrere. He demum Heironymo reddite sunt eodem illo anno, cum esset Asterius Hypodiaconus in ipso profectionis articulo e Palestina in Africam. Huius itaque occasione rescribit Noster, bene habere hoc quidem, quod satisfacis, ait, te contra paruitatem meam librum Romam non misisse. Sed Epistole  cuiusdam quasi ad me scripte per fratrem nostrum Sysinnium Diaconum, huc exemplaria peruenerunt: in qua hortaris me ut super quodam Apostoli capitulo canam. Quamobrem subiratus addit, Ego simpliciter fateor dignationi tue, licet stylus et tua mihi uiderentur, tamen non temere exemplaribus litterarum credendum putaui, ne forte me respondente, lesus iuste expostulares, quod probare ante debuissem, tuum esse sermonem, et sic rescribere, etc. uerum hec quoque Sancti Patris Epistola Asterio credita, satis multo post tempore, quam debuisset, in Africam delata est. Intereadum enim perbreuem aliam ad eumdem scripsit, qua Presidium illi commendat, et saluere iubet Alypium : cetera obseruantie atque amoris significationibus abundat. De hac nos multa in chronologicis Notis, que huc ut referas, auctores sumus. Sed et Augustinus interim Hieronymiani eius responsi nescius duas alias ad eum dedit, quarum prior dicitur intercidisse temporum iniuria: altera illa est, cuius initium, Ex quo cepi ad te scribere: cui et superiorum Epistolarum suarum exempla adtexuit, quod ea utrum accepisset ille, necne, ignoraret. In hac autem noue concertationi ansam prebuit, dum libere profitetur, minime probari sibi eius studium in uertendis ex Hebreo Scripturis, que uocum nouitate, adsuetos ueteri Translationi ex Greco sepius percelleret. Quare et tumultus eum admonet excitari apud Africam in Oensi Ecclesia occasione uocis hedere, quam pro cucurbita, ut uetus ferebat uersio.  in quodam Ione loco usurpauerat. Hieronymus priori ex his, ei uidelicet que desideratur, respondet Epistola in recensione nostra Cu. multo quidem acrius quam antea expostulans cum Hipponensi Episcopo iniuriam, qua impetitum se reputabat, et non simplici animo sparsa in uulgus Epistola lacessitum ad respondendum. Si, inquit, mea cominus dicta reprehendas, et rationem scriptorum expetas, et que scripserim emendare compellas, et ad prouoces, et oculos mihi reddas, in hoc leditur amicitia, in hoc necessitudinis iura uiolantur. Admiscet quasdam tamen interdum beneuolentie significationes; utque intelligas maximam iis qui creditas sibi litteras, aut serius, aut numquam reddiderunt, concertationis culpam uoluisse tribuere, hoc fine concludit: Hoc a me rogatus obserua, ut quidquid mihi scripseris, ad me primum facias peruenire. Sue Translationis ex Hebreo nec meminit quidem: id quod manifesto indicio est, nondum hoc anno 403. quo hec scribebat, ut in chronologicis Notis euicimus, accepisse cum alteram Augustini ea de re Epistolam, quam dudum laudauimus. Hac fine eorum stetit controuersia hoc anno, que subsequenti 404 exeunte renouata quidem est paulo maiore contentione animi, sed salua tamen, qua certatum inter eos est, caritate.

III. Interea temporis S. Patrem in Abdiam Commentarios elucubrasse, persuasum nobis est, contra atque eruditi plerique omnes sentiunt, qui eum Prophetam quinquennio ante, eodem scilicet atque Ionas tempore explicatum contendunt. Et sane Sanctus ipse Auctor Prefatione Libri III. in Amos, Tertio, inquit, post longi temporis silentium Abdiam et Ionam tibi  imperanti edisserui. uerum, quo sit locus iste intellectu accipiendus atque interpretandus, ut sibi et cum ceteris hac de re testimoniis constet, nos prefixa Tomo uI. Prefatione, quantum assequi coniectando licuit, ostendimus. Palmare autem argumentum ad eam elucubrationem huc retrahendam, ex ipsiusmet uerbis S. Patris in Prologo ad eum Prophetam excudimus, ut rationes ita ipse colligere uideatur. Quippe se ait, ab eo tempore quo specimen huius Commentarii in adolescentia tentauerat, triginta iam annos in Dei opere ab labore sudasse. Tum illud declarat quale tempus fuerit, quando, inquiens, egressi, mi Pammachi, scholam Rhetorum, diuerso studio ferebamur: quando ego, et Heliodorus carissimus pariter habitare Chalcidis solitudinem nitebamur. Hec uero satis perspicue trecentesimum septuagesimum tertium annum, aut insequentem notant, quod ex toto uite Hieronymiane contextu, et prescripta Capite IX. historia compertum est. Neque sane alio commodius, quam quo tempore diuersatus est Antiochie, proxime antequam in Chalcidis solitudinem se reciperet, et recens ab auditis Ecclesiasticis Tractatoribus, atque Apollinario cumprimis, ingenii ille sui periculum fecerit. His igitur trecentis septuaginta tribus annis si alios triginta addideris, qui ab illo, ut ipse ait, puerilis ingenii preludio, ad hoc mature senectutis opus intercesserunt, hunc teneas 403, quo  facile anno elaboratum eum Commentarium existimamus. Notum porro quod de priore illo rudimento narrat S. Pater: Sperabam in scriniolis latere quod scripseram, et ingenioli mei primam temeritatem ignibus uoueram, quum subito de Italia affertur exemplar a quodam iuuene tot annis, quot et ego quondam scripseram, laudante opusculum meum. Fateor, miratus sum, quod quantumuis aliquis male scripserit, inuenit similem lectorem sui. Ille predicabat, ego erubescebam: ille quasi mysticos intellectus ferebat ad celum, ego demisso capite confiteri meum pudorem prohibebar . Factum deinde ex Auctoris uoto, ut hoc nouo Commentario, numeris omnibus absoluto, in uulgus prodeunte, specimen illud sensim euanuerit, et iamdiu olim exciderit.

Iu. Initio subsequentis anni S. Paula, summum Hieronymi presidium et decus, diem obit. Tunc enimuero attrite eius res sunt, totusque ille sanctorum cetus, et maxime uirginum luce, ut ita dicam, sua caruit. Fuerat admirabilis sanctitatis femina, ut generis nobilitate atque opibus nulli secunda, ita et Christianarum uirtutum laudibus supra quam uerbis complecti quis possit, longe nobilissima: Toxotio marito, cui quinque liberos ediderat, defuncto, totam se Deo uouit, et in sancto Proposito diu Rome uixit. Deinde domus opulentissime omnibus pene diuitiis in pauperes erogatis, non liberorum, non familie, non possessionum, non alicuius rei, que ad seculum pertinent, memor, in Orientem et Loca sancta, nauigauit, amorem filiorum, maiore in Deum amore contemnens, et in sola Eustochio filia, que et Propositi et nauigationis eius comes erat, acquiescens. Perlustratis diligentissime sacris Iudee locis, atque Aegypti monasteriis Alexandriam usque una cum Hieronymo, in Bethleem iuxta Domini presepe consedit. Ibi exstructo uirginum monasterio, uix dictu est, quibus se institutis ad Angelice uite instar composuerit, quibusque alias exemplis ac preceptis rexerit. Inter cumulatissimas uirtutes eius eminebat quodammodo humilitas, que prima Christianorum est uirtus: tum patientia pene singularis: contemptus seculi supra admirabilitatem: in pauperes autem atque egrotos caritas et liberalitas que excedebat modum. His accedebat iugis Scripturarum meditatio, non sine linguarum Grece atque Hebraice peritia, quo ueluti celesti pabulo uitam anime sustentabat, et ad pietatem, diuinarumque rerum scientiam in dies magis proficiebat. Sepius morbis tentata, et fracto senili, debilitatoque corpusculo, tante continentie fuit, ut neque tunc demum, quum iamiam animam ageret, ob refectionem corporis uino uti uoluerit, neque ad id exorari se passa sit siue a Medicis, siue ab Hieronymo, seu denique ab eo, qui tunc aderat, summe cum pietatis tum dignitatis uiro Beato Papa Epiphanio. Denique uirtutum, que pene superant fidem, laudibus cumulata, Dormiuit Sancta et Beata Paula, septimo Kalendas Februarias, tertia Sabbathi post Solis occubitum. Sepulta est quinto Kalendarum earumdem, Honorio Augusto sexies et Aristeneto Consulibus. uixit in sancto  Proposito Rome annos quinque, Bethleem annos uiginti. Omne uite tempus impleuit annis quinquaginta sex, mensibus octo, diebus uiginti et uno.

Hieronymus qui tot eius uirtutum perpetuus fuerat admirator, tanto animi merore perculsus est, ut cum prosequi eam laudibus uellet, idque Eustochio filie recepisset, aliquandiu pre dolore non ualuerit. Nam, inquit, quotiescumque stilum figere uolui, et opus exarare promissum, toties obriguerunt digiti, cecidit manus, sensus elanguit. Prosequutus est tamen, et satis magnifice haud multo post, dictato ad duas lucubratiunculas libro, siue Epistola, cui titulum de more Epitaphium fecit, eidemque uirgini Eustochio inscripsit. Ea nunc locum tenet in recensione nostra CuIII. ex qua ille etiam plereque omnes desumptesunt, quas modo S. Matrone laudes delibauimus.

u. Dedimus quoque illi inter huius anni scripta priorem locum: cum enim mense Ianuario, uixdum medium pretergresso, Sancta illa femina auolarit ad superos, minime uisum est uerosimile, Hieronymum postquam ab illo infortunio respirauit, atque animum appellere ad scribendum potuit, ab alia exorsum scriptione quam ista, que et cordi ipsi erat quam quod maxime, et memorie illius grati quoque animi sensu debita. Ab hoc itaque persoluto officio, gradum ad alia consignanda litteris fecit. Et primo quidem Theophili Paschalem Epistolam in Latinum uertit: Paschalem, inquam, huius anni 404, quod ex Paschatis denuntiatione uicesima secunda die mensis Pharmuthi, id est, decima octaua Aprilis, compertum est. Numerum ea obtinet in recensione nostra centesimum: cuius rei causas in Chronologicis Notis adiecimus. Tertia autem ex his est, quas S. Pater Latine explicauit; nam quartam qui dicunt, et cum Baronio contendunt, superioris quoque proxime anni Paschalem ab Hieronymo Latine redditam  toto celo errant. Sed ipsum prestat S. Interpretem hac de re Ioquentem audire Epistola XCIX. qua se apud Theophilum excusat, quod serius eam uerterit, impeditus partim obitu Paule, partim suo morbo. Ex eo, inquit, tempore, quo Beatitudinis tue accepi Epistolas, iuncto Paschali libro, usque in presentem diem, ita et merore luctus et sollicitudine, ac diuersis super statu Ecclesie hinc inde rumoribus exagitatus sum, ut uix uolumen tuum potuerim in Latinum sermonem uertere. Optime enim nosti iuxta ueterem sententiam, Non esse tristem eloquentiam: maxime si ad egritudinem animi accesserit corporis egritudo. Et hanc ipsam Epistolam febre estuans, et quintum iam diem decumbens lectulo, nimia festinatione dictaui: breuiter indicans Beatitudini tue, magnum me laborem sustinuisse in translatione eius, ut omnes sententias pari uenustate transferrem, etc. Et paulo post: Unde obsecro, ignoscas tarditati etiam mee: ita enim sancte et uenerabilis Paule confectus sum dormitione, ut absque translatione huius libri, usque in presentem diem nichil aliud diuini operis scripserim. Perdidimus enim, ut ipse nosti, repente solatium, quod   non ad proprias ducimus necessitates, sed ad Sanctorum refrigeria, quibus illa sollicite seruiebat.

uI. Aliquandiu post, eodem hoc tamen anno, et nondum obducta, quam Paule obitus inflixerat, plaga, aliam de Greco translationem adornauit. Habuit uero ita se res. Cum in Thebaidis cenobiis, et in Monasterio Metenee habitarent plurimi Latinorum, qui ignorabant Aegyptiacum Grecumque sermonem, quo Pachomii et Theodori et Orsiesii Precepta conscripta sunt, homo Dei quidam Siluanus Presbyter libros, quibus illa continebantur, de Aegyptiaca iam uersos in Grecam linguam, ad Hieronymum direxit, etiam atque etiam flagitans, ut Latina de Grecis redderet. Misit etiam ob eam causam Leontium Presbyterum et ceteros cum eo fratres, qui opus urgerent, et fere per momenta exigerent. Accepit itaque Noster prouinciam, et Grecam illam uersionem in Latinum refundens, accito Notario dictauit, ut tantis, ut ait, uiris imperantibus, nedum rogantibus obediret. Absoluto operi Prefationem de suo prefixit, in qua tum hactenus delibata, tum pleraque alia rei adiuncta explicat, quibus et de ipsa temporis notatione admonemur. Initio significat iamdudum esse, ex quo stilum non exerceret: quem adeo comparat acuto gladio et leuigato, qui si diu in uagina conditus fuerit, sordescit rubigine, et splendorem pristini decoris amittit. Unde, subdit, et ego merens super dormitione sancte et uenerabilis Paule . . . quod multorum incisa illius morte refrigeria suspirarem, accepi, etc. Tum inter alias abs se adornate uersionis causas, hanc addit: ut bono, ut aiunt, auspicio longum silentium rumperem, reddens me pristinis studiis, et sancte femine  refrigerans animam, que Monasteriorum semper amore flagrauit. Itemque istas, ut uenerabilis quoque uirgo filia eius Eustochium haberet quod Sororibus agendum tribueret: nostrique Fratres Aegyptiorum, hoc est, Tabennensium Monachorum exempla sequerentur. Pergit adeo quedam commemorans precipua, ut uidentur, eorum uite instituta: quibus cursim expositis de Cornelii et Syri, qui tunc etiam ultra centum et decem annos aduiuere dicebatur, Alphabeto mystico atque Epistolis loquens, ea se profitetur, ut repererat, elementa posuisse: cetera imitatum simplicitatem Aegyptii sermonis, ne uiros Apostolicos, et totos gratie spiritalis, sermo Rhetoricus immutaret. Denique alia que in eorum Tractatibus continentur, consulto pretermisisse, quod in suis Auctoribus discenda, et ab ipsis repetenda fontibus uiderentur. Hanc nos Regulam Hieronymianorum Collectioni operum primi adcensuimus.

uII. uergente hoc anno ad exitum instaurata est questio cum Augustino. Asterius hypodiaconus, cui Noster literas ad illum perferendas dederat, una cum altera aduersus Ruffinum Apologia, peruenit demum in Africam, cum iam duas alias superius memoratas Hipponensis Episcopus Hieronymiane responsionis inscius ad eum misisset. Has uero ubi accepit, subiratum sibi atque offensum S. Patris animum intellexit. Quamobrem studiose egit, ut recolligeret: et prima data occasione proficiscentium in Palestinam amicorum,  Epistolam ad illum scripsit in recensione nostra CX. qua omnibus obseruantie significationibus aduersus eum loquitur, et quam potest demississime atque subiectissime demulcere studet. Addit et quedam de illius contra Ruffinum Apologia, quam se testatur accepisse, et quum ferre in alterutram partem iudicium nolit, dolere tamen uehementer, ac deplorare miseras rerum humanarum uices, quando tantos uiros et quondam amicissimos potuit tam amarulenta discordia facere inuisos. Aliam huic Epistole adiunxit ad Presidium, eum scilicet quem sibi quondam Hieronymus commendauerat, atque illi sciebat uetere amicitia iunctum. Rogatque enixe, ut eam Epistolam eidem Hieronymo reddendam curet, sibique illum additis suis etiam litteris placet. In eam rem adnectit et Hieronymianarum literarum et suemet responsionis exempla, ut scribendi ad eum rationem penitius noscat: simulque obsecrat, ut si quid minus ei probaretur abs se scriptum ad sanctum senem, id sibi quamprimum, quo posset emendare, significaret.

uIII. Noster autem, intereadum hec geruntur, certe nondum acceptis hisce postremis Augustini literis, respondet ad quas sibi in precedentibus mouerat questiones una omnes Epistola, que in nostra recensione locum CXII. tenet. Et quamquam fratre, qui in Africam traiecturus erat, festinante, pene in procinctu, et tumultuario respondere sermone se dicat, non maturitate scribentis, sed dictantis temeritate: haud sibi tamen suisque rationibus deest. Satisfacit primo de libri titulo, quo Scriptores Ecclesiasticos tam Grecos quam Latinos enumerauerat, eumque uel de illustribus uiris, uel proprie de Scriptoribus Ecclesiasticis docet esse, non Epitaphium, ut illi fuerat a quodam fratre perperam significatum. Secundo loco suam de Petro reprehenso a Paulo sententiam uindicare ab officiosi mendacii criminatione nititur, et quam potest, strenue tuetur cum ueterum Tractatorum auctoritate, tum exemplis Scripturarum et sacre historie contextu, denique rationum momentis, que utrinque excudit, atque urget. Quin etiam suggillat sepe acriter oppositam Augustini expositionem, Et quis, ait, hoc Christianorum patienter audiat, quod in tua Epistola continetur: »Iudeus erat Paulus, Christianus autem factus non Iudeorum sacramenta reliquerat . . . . ideoque suscepit celebranda ea quum iam Christi esset Apostolus, ut doceret non esse perniciosa his, qui ea uellent, sicut a parentibus per Legem acceperant, custodire.« Docet eum deinde quid rei sit, quod in priore Translatione sua ex Septuaginta, asteriscos atque obelos posuerit: alteram enim ex Hebreo fonte deriuatam, defendit perquam erudite, suamque operam in ea elaboranda nedum bene collocatam, sed et necessariam ad Iudeorum expugnandam perfidiam, et Ecclesiis maxime profuturam euincit. Denique fabulam de hedera pro cucurbita apud Ionam exsufflat, nec moratur populi imperitiam, qui seditionem ea de causa excitarit, nec Iudeorum eius urbis malitiam, qui hoc edixerint esse in suis uoluminibus, quod in Grecis et Latinis continebatur, cum  manifesto demonstret, quod in Hebreo est Ciceion, non aliud rectius quam hederam posse uerti. Petit in fine Epistole, ut per eum sibi quieto esse iam emerito seni, liceat. Hec nos paulo fusius persecuti sumus, quod ere nostra uideretur, Hieronymiane concertationis, et stomachi cause que fuerint, ut scires. Qui tamen haud dubium est, quin animos recollegerit, statim atque Augustini Epistolam supra memoratam, tot demissionis atque obsequii testimoniis refertam accepit. Accepit uero paucos post dies: cui licet illa occasione haud responderit, factum sibi tamen ab eo satis, haud multo post significauit, cum redeunte e Palestina in Africam Firmo, Sancti Presulis necessario, Epistolam ad eum scripsit CXu. omnia pre se ferentem amoris ac beneuolentie signa: ut etiam excuset, quod liberius responderit, rogetque ut, omissis imposterum eiusmodi questionibus, amice secum in sacrarum Scripturarum campo uersetur. Quod quidem addidit Augustino animos, ut offensionis Hieronymiane iam securus, illam de Petro reprehenso a Paulo questionem retractaret, et prolixa Epistola in nostra recensione CXuI. accuratius ei responderet, confirmans quod Petrus merit ueraciterque reprehensus fuerit. Cetera mirum, quam se demisse aduersus eum gerat, ueniam deprecatus, sicubi dictis incautioribus eum offenderit, atque excusans, quod nulla sua culpa prior illa Epistola per multorum manus obambularit, antequam ad eum perueniret. Hunc finem habuit celebris illa Hieronymum inter atque Augustinum disputatio, quos summa deinceps gratia et necessitudo intercessit. Annus trahebatur, cum finis concertationi impositus est, quadringentesimus quintus, ut ex chronologicis ad laudatam modo Augustini Epistolam Notis constat.

IX. Per id autem temporis quedam alia fuisse ab Hieronymo scriptis tradita, nichil est dubium. Et superiore quidem proxime anno admonitus a Ripario Tarraconensi Presbytero, quod uigilantius doceret, Martyrum non esse colendos cineres, damnaretque solemnes Fidelium ad eorum sepulcra uigilias, Epistolam ad illum scripsit in recensione nostra CIX. qua contra nefariam heresim uelitatur, et quasi preludit ad pugnam, offerens paratum se confutationi hominis, si eius ad se libellos Sanctus Presbyter mittat. Ostendemus subsequenti sectione, ipsum Sancti Patris Tractatum contra uigilantium anno elucubratum 406. In quo cum testetur ipse de se luculentissimis uerbis, de uigiliis et pernoctationibus in Basilicis Martyrum sepe celebrandis, in Epistola, quam ante hoc ferme biennium Sancto Ripario Presbytero scripseram, respondi breuiter: nullus est dubitandi locus, subductis rationibus, quin hec sit Epistola quarto supra quadringentesimum anno, adscribenda. Insequente 405, aliam scripsit, siue CXuII. ad libelli instar ad Matrem et Filiam in Gallia commorantes, qua id potissimum urget ac docet, uiduis et uirginibus uitandam esse domesticam consuetudinem eorum, unde sit periculum uel pudicitie uel fame. Retulerat ei nempe quidam frater e Gallia, se habere sororem uirginem,  matremque uiduam, que in eadem urbe diuisis habitarent cellulis, et uel ob hospitii solitudinem, uel ob custodiendas facultatulas, presules sibi quosdam Clericos assumpsissent, ut maiore dedecore iungerentur alienis, quam a se fuerant separate. Rogabat itaque Sanctum Patrem, ut eas corriperet litteris suis, et ad concordiam reuocaret. Quam cum ille subiisset prouinciam, eiusque esset Epistola in uulgus edita, fuere qui fictam ab illo materiam dicerent, ut Rhetorica exaggeratione declamaret. Narrat obiectum id sibi ipse Libro dudum laudato contra uigilantium, quem diximus anno 406 elucubratum. Ne, inquit, rursum malignus Interpres dicat fictam a me materiam, cui Rhetorica declamatione respondeam: sicut illam, quam scripsi ad Gallias Matris et filie inter se discordantes. Quibus satis manifesto innuit, recens hoc fuisse abs se opus adornatum: eoque magis si, quod eruditi passim existimant, malignus interpres ille non alius est a Ruffino, qui cum nichil tale in libris Inuectiuarum obiecerit, putandus sit, de ore postmodum blatterasse: hoc uidelicet tempore, siue anno 404. aut insequenti, cui scriptionem illam affigimus.



CAPUT XXXIu. I. Librum Theophili contra Sanctum Ioannem Chrysostomum de Greco uertit. II. Condit et Commentarios in Prophetas Zacariam et Malachiam: Oseam quoque, Ielem et Amosum. III. Scribit et Librum contra uigilantium. Iu. Tum ad Mineruium et Alexandrum de uerbis Apostoli, Omnes quidem dormiemus, etc. u. et in Danielem Commentarium. uI. Cuius occasione criminationem grauissimam subit. uII. Eiusdem ad uarios Epistole. uIII. Denique et Commentarius in Isaiam.

I. Epistola, que numerum in recensione nostra CXIII. obtinet, quod iuncta hactenus fuerit cum subsequente in unum, continua orationis serie, Hieronymianorum operum Editoribus fraudi fuit, eiusque Scriptores uite transuersum egit. Seiunximus nos contextum utriusque, et in duas tribuimus: quarum alteram potiore quidem sui parte mulctatam, Hieronymum habere interpretem, alteram, que integra uisa est, eumdem preferre auctorem, ostendimus. Illa itaque Theophili Epistola est, quam suo contra Ioannem Chrysostomum Libro prefixerat, siue ad Hieronymum una direxerat, rogans ut Latine interpretaretur. Et sane interpretem, non auctorem redolet tota dictati eius tametsi exigui, structura, eoque magis propositum, quo erumnis Sanctissimi Patris Chrysostomi de Sede Constantinopolitana iterum exturbati, actique in exsilium, illuditur, flagitiaque illi et scelera immania imputantur. Ut enim Hieronymus passus sit demum exorari se abs Theophilo, ut maledicta illa in Latinum refunderet: minime omnium credi potest, de suo unquam iecisse in sanctum Episcopum, quantumuis apud se male audire potuisset. Sed hec nos latius in Notis ad eam Epistolam persequuti sumus. Subiunctus huic erat ipse Inuectiuarum Liber, quem Noster Latine itidem  explicauit, et Facundus Hermianensis lib. uI. cap. 5. uocat innormem librum, contumeliis et maledictis nimis horribilem. Sedenim ille iamdiu olim intercidit, quam promeritus erat, fortuna usus: ita enim tunc etiam, quum superaret, limis, ut aiunt, oculis exceptus est, ut Facundus, quod ex eo quedam memoret, ex sola necessitate excuset. Nos eamdem prefati ueniam, Fragmenta, que ab eo recitantur ex Hieronymiana, ut testatur, uersione collegimus: cetera haud egre ferentes, quod illo Sancti Patris opere careamus. Utinam ne illi unquam elaborande interpretationi manum admouisset: tametsi quod elaborauit, nichil ei culpe uertimus.

Altera, siue CXIu. ipsius est Hieronymi Epistola ad Theophilum, qua suum ei Librum Latine conuersum remittit, multaque causatur impedimenta, quod serius sit interpretatus. Quod tardius, inquit, Beatitudini tue Latino sermone translatum Librum tuum remitterem, multa in medio impedimenta fecerunt: Isaurorum repentina eruptio, Phenicis Galileeque uastitas, terror Palestine, precipue Ierosolyme. Ad hec asperitas hyemis, fames intolerabilis, nobis presertim, quibus multorum fratrum cura imposita est. Inter quas difficultates lucratiuis, et ut ita dicam, furtiuis per noctem operis, crescebat interpretatio, et iam in schedulis tenebatur, quum diebus sancte Quadragesime, scripta ad purum collatione tantum indigerem, grauissimo languore correptus, et mortis limen ingrediens, Domini misericordia, et tuis precibus reseruatus sum. Hec nobis annum 406 designare olim uisa sunt: siquidem et Isaurorum irruptio et Palestine uastitas eo anno contigerunt, quas erumnas fames intollerabilis subsecuta est. Hiems quoque eius anni uidebatur, que in aliquot iam exauctorati Chrysostomi Epistolis solito asperior dicitur. uerum quod addit Sanctus Pater, se in diebus Quadragesime grauissimo languore correptum pene mortis limen ingressum, si, quod est uerosimile, eamdem notat egrotationem grauissimam, quam Prefatione tertia in Amos memorat, ut hec illi certo certius anno incidit 406, ita eo erit temporis interpretatio illa atque Epistola referenda.

II. Utut uero habuerit se res, hoc certe anno Hieronymus quinque de minoribus Prophetis, qui reliqui sibi erant explanaudi, Zacariam puta, et Malachiam, tum alios tres post aliquod temporis interuallum, Oseam, Ielem et Amosum Commentariis illustrauit. Testatur id nempe ipse luculentissimis uerbis dudum laudata Prefatione in Amosum tertia. Presenti, inquit, anno qui sexti Consulatus Arcadii Augusti et Anitii Probi fastis nomen imposuit  Exusperio Tolosane Ecclesie Pontifici Zacariam, et eiusdem urbis Mineruio et Alexandro monachis Malachiam Prophetam interpretatus sum. Statimque recurrens ad principium uoluminis, Osee et Iel et Amos tibi  negare non potui. Et post grauissimam corporis egrotationem, dictandi celeritate ostendi temeritatem meam: ut quod alii, stilum sepe  uertendo, non audent scribere, ego committerem casui, qui semper dictantes sequitur, et de ingenio atque doctrine audacie periculum facit: quoniam ut sepe testatus sum laborem propria scribendi manu ferre non ualeo.

III. Interpellatus autem hic labor est breui alio contra uigilantium Libro, quem statim ab explanato Malachia, et antequam ad Oseam recurreret, S. Pater elucubrauit. Innuimus paulo ante, quam homo ille heresim, et quibus in locis sereret. In Gallia nempe, ex ea enim erat ipse natione, ut Gennadius tradit: et proprie Calagurritanus, siue ex Calagurris uico prope Conuenarum urbem, in inferiore Aquitania ad radices Pyrenei. Ibi et Ecclesiam, ut idem Gennadius refert, parochie tenuit; que cum esset sanctorum Presbyterorum Riparii ac Desiderii pareciis contermina, ualde hi sibi ab eius uicinia metuebant. Nam et Episcopus, sub cuius ille ditione agebat, acquiescere furori eius uisus est, dum corripere uesanos motus aut negligeret, aut non auderet. Hereseos hec erant capita: Primum non esse martyres, neque eorum reliquias uenerandas, non uigilandum ad eorum sepulcra in ecclesiis, nullos iis honores deferendos. Tum minime adiuuari nos precibus Sanctorum, quos nostre necessitates nichil tangant, et quorum signa incredulis dumtaxat prosint. Tertio Ecclesie quasdam ceremonias, atque illam cumprimis cereos interdiu accendendi, paganam superstitionem redolere, nec Alleluia cantandum nisi in Pascha. Sed neque abdicationem a seculi rebus esse in laudis parte; quin potius Monachorum paupertatem ac solitudinem, desidiam ac turpem fugam uideri. Eleemosynas quoque improbandas, que Ierosolymam in Sanctorum suffragia mitti consueuerant. Denique Clericos minime omnium debere esse celibes, et nemini credi debere castitatem: nullos celibes ordinari posse. Hec blaterabat homo ex uite olim instituto cauponam exercens: que scriptis etiam, ut latius uenena serperent, consignauit. Iamdiu autem illa Hieronymus exspectabat: que statim atque accepit, Sanctorum Presbyterorum, Riparii ac Desiderii rogatu, per partes confutauit, quemadmodum prestiturum se, illis ante biennium receperat. Exsecutus est autem singulari libello, quem unius noctis lucubratione dictauit, festinante admodum fratre Sisinnio, cuius ab Ierosolymis in Aegyptum properantis, atque exinde in Gallias regredientis opportunitatem eo deserende scriptionis sue minime duxit pretermittendam. Porro Sisinnius idem ille est, cui Sanctus Pater Commentarios in Zacariam Exsuperio Tolosano Episcopo reddendos dedit, et cuius itidem festinationem reuersuri in Prefatione causatur. Hos autem Commentarios quum ipse se dicat, ut dudum ostendimus, anno 406 elucubrasse, atque eo quidem ineunte, quemadmodum aliis rationum momentis ex eadem Prefatione illa colligimus, consequitur, ut hic quoque Liber contra uigilantium ad eamdem anni eius partem sit referendus. Sed et illud quod supra attigimus in recensione Epistole ad Riparium hanc ipsam  temporis notationem prodit: Testatur quippe Sanctus ipse Auctor, ex quo tempore Epistolam illam de uigiliis et pernoctationibus in Basilicis Martyrum dedit, ad hunc abs se conscriptum libellum ferme biennium effluxisse. Ea uero anno quadringentesimo quarto haud dubie adfigitur.

Iu. Per idem tempus, eadem certe discedentis Sisinnii opportunitate, ad propositas sibi questiones a Mineruio atque Alexandro Monachis, Sanctus Pater respondit. Quamquam non omnes tunc soluit, sed proprie illam de uerbis Apostoli, Omnes quidem dormiemus, etc. , que et ceteris uisa est omnibus grauior, et maiore cum studio proponi. Reliquis cur non satisfaceret, causatur angustias temporis, et aliarum que abs se uno tempore certatim repetebantur, scriptionum et litterarum uim nimiam. Sed rem prestat ab ipso audire conceptis uerbis, ex quibus ipsa etiam, quam diximus, Epistole eius etas elucet. In ipso, inquit, iam profectionis articulo sancti fratris nostri Sisinii, qui uestra mihi scripta detulerat, hec qualiacumque sunt, dictare compellor: nec possum uestram celare prudentiam, sed obsecro, ne hoc dictum referatis ad gloriam, quin potius ad plenam necessitudinem, dum ita uobis quasi mihi loquor. Multas sanctorum fratrum ac sororum de uestra prouincia ad me detulit questiones, ad quas usque ad diem Epiphaniorum largissimo spatio me responsuram putabam. Cumque furtiuis noctium lucubratiunculis ad plerasque dictarem: et expletis aliis, me ad uestram quasi ad difficillimam reseruarem, subito superuenit, ascerens se illico profecturum. Cumque eum rogarem ut differret iter, Libye mihi cepit famem obtendere, monasteriorum Aegypti necessitates, Nili non plenas aquas, multorum inediam, ut prope offensa esset in Dominum illum ultra uelle retinere. Itaque subtegmen et stamina, liciaque et telas, que mihi ad uestram tunicam paraueram, uobis inconfecta transmisi, ut quidquid mihi deest, uestro texatur eloquio. Reliqua huc tute referas.

u. Iam itaque in Prophetas minores omnes S. Pater Commentarios absoluerat, quum ad Danielem eadem opera illustrandum, animum aduertit. In Prefatione, Ipsius, inquit, Prophete uerba texamus, non iuxta consuetudinem nostram, proponentes omnia, et omnia disserentes, ut in Duodecim Prophetis fecimus: sed breuiter et per interualla ea tantum, que obscura sunt explanantes. Annus proinde iam excesserat quadringentesimus sextus, cuius postreme fere parti postrema item ex duodecim Prophetis explanatio, que est in Amos, ex rerum serie, et sexti Consulatus Arcadii Augusti et Anitii probi notatione affigitur. Alia ex parte nondum quadringentesimus octauus agebatur, ut ex his que de Stiliconis nece mox dicemus, constabit. Igitur intermedio quadringentesimo septimo conscriptus Commentarius hic est, cuius in Prefatione S. Auctor omnem, et causas suscepti abs se operis exponit. Subinde enim Porphyrii, qui contra Danielem duodecimum proprie librum scripserat, calumnias refellit: ostenditque continenter, nullum Prophetarum tam aperte dixisse de  Christo. Non enim, ait, solum scribit eum esse uenturum, quod est commune cum ceteris: sed etiam quo tempore uenturus sit, docet: et reges per ordinem digerit, et annos enumerat, ac manifestissima signa prenuntiat. Inscribit autem Pammachio et Marcelle, quos et compellat ibi uerbis honorificentissimis, Obsecro uos, inquiens, Pammachi , et Marcelle, unicum Romane sanctitatis exemplar, iunctos fide et sanguine, ut conatus meos uestris orationibus adiuuetis.

uI. Factum uero tunc aliquot improbitate hominum, qui Hieronymianis studiis et nominis celebritati inuidebant, ut quidam Commentarii eius locus in calumniam traheretur longe grauissimam, perinde atque Principi tunc uiro Stiliconi, qui de barbaris gentibus ad Romani exercitus ducem processerat, iniuriam diceret. Sanctus Pater in explanationem magne illius statue, quam obiecta animo specie, Nabuchodonosor uiderat, mysterium quarti Regni iuxta Danielem, dixit proprie ad Romanos pertinere, et statue pedes et digitos ex parte ferreos et ex parte fictiles eo tempore manifestissime comprobari. Sicut enim, ait, in principio nichil Romano imperio fortius et durius fuit: ita in fine rerum nichil imbecillius, quando et in bellis ciuilibus, et aduersum diuersas nationes aliarum gentium Barbararum indigemus auxilio. Et suggillari his quidem barbarum ducem, res ferme ipsa significabat, ut conflande accusationi in S. Doctorem, haud sane esset eius emulis laborandum. Econtrario omnis impendenda a studiosis sui cura, ut benigna interpretatione loci, sensum alio referrent, et suspicionem illam haud leuem lese maiestatis purgarent. Preclarius autem actum cum eo est, quod ante interfectus est Stilico, quam deferri criminis indicia possent. Rem narrat ipse Prefatione undecimi in Isaiam Commentarii, quem post ferme triennium elucubrauit. Non sic, inquit, adulandum est Principibus, ut Sacrarum Scripturarum ueritas negligatur: nec generalis disputatio unius persone  iniuria est: que quum benigno meorum studio caueretur, Dei iudicio repente sublata est. Annus agebatur quadringentesimus octauus, eiusque mensis Augustus, quum Stiliconem uiolente manus sustulerunt. Putare autem par est, ante sex illos aut septem menses, qui precesserunt, iam S. Patris Commentarium ad uulgi manus deuenisse, ut illa instrui accusatio in eum posset, et ab emulis quidem urgeri, a sui autem studiosis caueri benigne, atque in bonam partem exponi. Constat iam itaque, quod dicebamus, nondum octauum supra quadringentesimum annum illuxisse, quum scriberet in Danielem; sed utique precedentem proxime quadringentesimum septimum ad fere finem properasse.

uII. Quod subsequitur fere biennium, scribendis ad uarios Epistolis, que librorum speciem et Tractatuum ex mole atque ingenio scriptionis pre se ferant, absumptum est. Sed et ab anno precedenti scripta una atque altera uideri possit, quas heic tamen recensendas distulimus, ne ceptum historie ordinem abrumperemus. Priorem ex his locum obtinet  illa ad Iulianum in Editione nostra CXuIII. qua S. Pater hominem olim prediuitem consolatur; quod intra paucos dies amisisset duas filias et uxorem, atque incursantibus barbaris bonam quoque possessionum partem. Hortatur autem ad perfectam uitam exemplo Pammachii et Paulini, quem cum adhuc Presbyterum uocet, satis manifesto indicat ante annum 409, quo ille Episcopus creatus est, hec se scribere. Alia ex parte quadringentesimum septimum plus minus notat, ubi inter Iuliani tentationes commemorat uastationem totius barbaro hoste prouincie, et in communi depopulatione priuatas possessionum eius ruinas, abactos armentorum greges, uinctos occisosque seruulos, atque his similia, que sub Rhadagaiso in Thuscia atque Italia, ex qua regione fuisse Iulianus uidetur, mala contigerunt, ut Prosperi Chronicon, atque alie eorum temporum Historie docent. Accepit paulo post S. Doctor de extremis Gallie finibus duodecim propositas sibi Questiones ab Hedibia, atque undecim alias ab Algasia, feminis cum plerisque laudibus aliis pietatis atque innocentie preditis, tum uero ob studia sacrarum Scripturarum eximiis. Quibus singillatim et ad singula questionum capitula satis accurate, atque adeo prolixis ad Commentariorum instar Epistolis , respondens, nullibi tamen uastitatis uandalorum Alanorumque irruptione Galliis illate meminit: quam non uidetur silentio cladem preteriturus, si proxime ab ea scripsisset. Contigisse autem illa uidetur, si probe rationes ab eorum temporum historicis monimentis subducimus, anni 408 pridie Calendas Ianuarias. uerosimillimum est alia ex parte, per eumdem Apodemium, qui Algasie Questiones  detulerat, eas etiam quas Hedibia ab iisdem mittebat Galliarum finibus adlatas: parque uicissim est credere, responsum utrique uno tempore, eiusdemque opportunitate Apodemii redeuntis in patriam. Adeo quum ad Questionem Algasie decimam, se dicat Sanctus Pater de Rempham in Propheta Amos plenius disseruisse, isque Commentarius ad anni 406 fere exitum spectet: omnino erunt ille Epistole in subsequentes septimum aut octauum supra quadringentesimum differende. Atque huius utique temporis est, que has pone sequitur, CXXII. ad Rusticum: quem, quia promissam cum uxore Artemia continentiam fregerat, Hieronymus ad penitentiam, et ut Loca sancta inuisat, coniugis exemplo adhortatur. Quo et uocari illum ait ab aduersa Galliarum fortuna, miseraque prouincie sue uastitate, quam ob oculos ponit. Quod si te, inquit, rei familiaris tenent reliquie, ut scilicet et mortes amicorum et ciuium uideas, et ruinas urbium atque uillarum, saltem inter captiuitatis mala, et feroces hostium uultus, et Prouincie tue infinita naufragia, teneto tabulam penitentie. Eiusmodi erumnas subsequente anno 409, scribens ad Ageruchiam, exaggerat, ut eam a secundis nuptiis dehortetur. Hispanie, inquit, iamiam periture, et Roma ipsa in gremio suo non pro gloria, sed pro salute pugnans: imo ne pugnans quidem, sed auro et cuncta supellectile  uitam redimens . Post annum scilicet 408, quo medium pretergresso, scelere semibarbari proditoris Stiliconis, obsessa ab Alarico est Roma, que uitam ut redimeret, barbaro duci ingentem uim auri appendit. Denique et ad Auitum hocmet anno, aut insequenti proxime scripsit, ut prima statim Epistole eius uerba indicant: Ante annos circiter decem Sanctus uir Pammachius ad me cuiusdam  schedulas misit, que Origenis interpretata uolumina continerent, imo uitiata, hoc magnopere postulans, ut Grecam ueritatem Latina seruaret translatio . Enimuero circa annum 399, Pammachius schedas illas ad Hieronymum misit, ut superiore Capite XXX. demonstratum est. Porro autem pretermittenda non est, quam eius Origeniani libri, abs se in Latinum conuersi, historiam ipse subnectit. Fecit, inquit, ut uoluit, misique ei libros, quos cum legisset exhorruit, et reclusit scrinio, ne prolati in uulgus, multorum animos uulnerarent. A quodam fratre, qui habebat zelum Dei, sed non secundum scientiam, rogatus ut traderet ad legendum, quasi statim reddituro, propter angustiam temporis fraudem non potuit suspicari. Qui acceperat legendos, adhibitis Notariis, opus omne descripsit, et multo celerius quam promiserat, codicem reddidit. Eademque temeritate, et  ineptia, quod male surripuerat, peius aliis credidit. Et quia difficile grandes libri de rebus mysticis disputantes, notarum possunt seruare compendia, presertim qui furtim celeriterque dictantur: ita in illis confusa sunt omnia, ut et ordine in plerisque et sensu careant. Hac igitur de causa ipsum flagitanti Auito, translationis sue exemplar dirigit, totaque Epistola, que fuerint ab Origene impie dicta, et sedulo caueri oporteat, notat.

uIII. Iam tum uero maioris longe quam quos antea elucubrauerat operis, Commentarium in Isaiam scribebat Sanctus Pater libris duodeuigintis. Quamquam ex his quintum, qui decem uisiones historica explanatione prosequitur, diu antea edidit, quam uniuersum Prophetam explicare instituisset: obsecutus enixe id flagitanti Episcopo Amabili, cuius et nomini inscripsit. Diximus de hoc nos libro superius Cap. XXuIII. ut et in Chronologicis ad Epistolam LXuIII. notis, quibus locis ad annum 397 pertinere illum ostendimus. Sedenim in uniuersum Prophetam Commentarium non uno uidetur cepisse atque absoluisse anno: siquidem et longi operis elucubratio illa erat, et aliis se fuisse tunc curis distentum, et Notariorum laborasse inopia, denique senecta et corporis imbecillitate pene confectum, in Prefationibus librorum queritur. Ceperit exeunte 408 quod subindicat ipse loco dudum laudato ex Prefatione libri undecimi, ubi Stiliconem Dei iudicio repente sublatum narrat. Perfecerit uero insequente 409 medium pretergresso, quod ex Prefatione primi in Ezechielem Commentarii colligimus, et mox clarius ex rerum continenti serie ostendemus. Certe opus uniuersum ante detexerat, quam nuntium de capta direptaque Urbe, rerum olim domina ab Alarico, accepisset.  Locus itaque ille, qui rationibus hisce obstat, initio libri tertii, De hac uisione  ante annos circiter triginta, quum essem Constantinopoli, et apud uirum eloquentissimum Gregorium Nazianzenum, tunc eiusdem urbis Episcopum Sanctarum Scripturarum studiis erudirer, scio me breuem dictasse subitumque Tractatum, ut experimentum caperem ingenioli mei, iste, inquam, locus, qui et nos aliquando mouit, commodo lectore opus habet. Cum enim, ut superius suo loco ostendimus, annus ageretur 381, quo tempore S. Pater Constantinopoli fuit apud Gregorium Nazianzenum, neque hic reuera Cathedram regie urbis nisi ab eius anni Maio mense ad Iulium tenuerit: consequens esset, ut toto adhuc biennio serius, siue in annum denique undecimum, aut decimum saltem supra quadringestesimum Commentarii huius initia differentur. Sed Hieronymus ipsemet numero, ut uocant, rotundo, et circiter preterea usus aduerbio locum accuratiori supputationi facit, ut etiamsi tantum anni duodetriginta intercesserint, sibi ipse tamen suisque rationibus satis constet.



CAPUT XXXu. I. Nuntio de capta Roma, et Marcelle obitu consternatus, despondet animu. II. Ceptos tamen in Ezechielem Commentarios postea resumit. III. Et ad Marcellinum respondens, queritur de irruptione Saracenorum, a quibus uix saluus effugit. Iu. Scribit deinde ad Principiam Marcelle Epitaphium. u. Ad Rusticum quoque, et ad Gaudentium Epistolas. uI. Commentarios in Ezechielem absoluit. uII. Scribit ad Demetriadem, et ad Dardanum. uIII. Quedam alia scripta eius et gesta.

Alaricus ingentem uim auri a Romanis quum exegisset, Urbis libertatem cum iis pactus, insequenti proxime anno 409, fedus uiolauit, et Romam prepotenti cum exercitu Barbarorum reuersus, eam miserum in modum die mensis Augusti XXIu. totoque biduo insequenti diripuit, ferro atque incendiis uastauit. Narrant teterrimam stragem Olympiodorus apud Photium Cod. LXXX. Ruffinus Prefatione Homiliarum Origenis in Numeros apud ualesium, et Palladius in Lausiaca cap. CXuIII. Quorum nos sequuti rationes, ad hunc annum cum eruditissimo Chronologorum Pagio Urbis casum reuocauimus. Cetera scimus, uulgo obtinere aliorum sententiam, que in annum insequentem 410 transfert: quam quidem et nos olim amplexi sumus. Tante autem cladi proceres Romani complures ex eorum numero, qui Hieronymo iuncti amicitiis erant, succubuerunt. Hos inter Pammachius, quem de nomine laudat S. Pater: et Marcella, cuius postea ipse, ut mox dicemus, Epitaphium condidit. Sed harum nuntium calamitatum ubi accepit, ita animo consternatus est, ut propemodum obstupuisse, de se ipse testetur. Diu certe multumque, puta solidum annum, et quod excurrit, merore superatus conticuit, et quem uixdum occeperat in Ezechielem Commentarium excidere e manibus passus est.

 II. Id uero prestat ab ipsomet intelligere, quum ad eius se demum elucubrationem recepit. Finitis, inquit Prologo primo in Ezechiel, in Isaiam decem et octo Explanationum uoluminibus, ad Ezechiel, quod tibi, et sancte memorie matri tue Paule, o uirgo Christi Eustochium, sepe pollicitus sum, transire cupiebam, et extremam, ut dicitur, manum operi imponere Prophetali: et ecce subito mors mihi Pammachii atque Marcelle, Romane urbis obsidio, multorumque fratrum ac sororum dormitio nuntiata est. Atque ita consternatus obstupui, ut nichil aliud diebus ac noctibus, nisi de salute omnium cogitarem: meque in captiuitate Sanctorum putarem esse captiuum, nec possem prius ora reserare, nisi aliquid certius discerem: dum inter spem et desperationem sollicitus pendeo, aliorumque malis me crucio. Postquam uero clarissimum terrarum omnium lumen extinctum est, imo Romani imperii truncatum caput: et ut uerius dicam, in una Urbe totus orbis interiit, Obmutui, et humiliatus sum, etc. uerum quia et tu indesinenter hoc flagitas, et magno uulneri cicatrix paulatim inducitur: Scorpiusque  inter Enceladum et Porphyrionem Trinacrie humo premitur, et hydra multorum capitum contra nos aliquando sibilare cessauit: datumque tempus, quo non hereticorum respondere insidiis, sed Scripturarum expositioni incumbere debeamus, aggrediar Ezechiel Prophetam, cuius difficultatem Hebreorum probat traditio, etc., que huc referas. Iam itaque Ruffinus fato functus erat, quem ait S. Pater Trinacrie iam humo premi: Messane scilicet, ad quam ultimam Italie urbem, barbaricam procellam effugiens, sese cum utraque Melania atque aliis receperat, inter Sicanos, utique gigantibus Encelado et Porphyrioni  iuxta fabulas Petarum montes superimpositos. Mortuus autem hic est ab illa cum Rome tum Latii, subinde et magne Grecie depopulatione anno insequenti, siue 410, eoque fere medio, si fidem Martyrologio illi adhibemus, quod Bolandiani socii sub nomine Florarii Sanctorum, identidem laudant, et in quo eius memoria die XIu. Iunii consignatur. Denique nactus iam erat Hieronymus tantum otii, quo sibi quieto esse ab hereticorum insidiis liceret, et posset equo animo Scripturarum explanationi incumbere. Que omnia deuenisse iam illum ad anni 411 exordia satis manifesto indicant.

III. Que subsecuta est rerum suarum, ac uite seriem S. idem Pater Epistola CXXuI, quam hocmet anno  ad Marcellinum et Anapsychiam scripsit, persecutus est. Cumque narrasset pluribus, uoluisse olim se uolumen Ezechielis explanare, malis autem ingruentibus, fere despondisse animum, diuque tacuisse, quod tempus esset lacrymarum, addit, Hoc autem anno  cum tres explicassem libros, subitus impetus Barbarorum, . . . . . sic Aegypti limitem, Palestine, Phenicis, Syrie percurrit ad instar torrentis cuncta secum trahens, ut uix manus eorum misericordia Christi potuerimus euadere. Duos itaque libros misi Sancte filie mee Fabiole  quorum exempla si uolueris, ab ipsa poteris mutuari; pro angustia quippe temporis alios describere non potui. Facile quod et tertium describere non potuerit, cause fuit, quod confugientium ad se de toto orbe frequentia incredibili pressus, obeundis erga omnes hospitalitatis officiis distineretur. Nimirum hoc ipse in eiusdem Prefatione libri causatur, Quotidie, inquiens, sancta Bethleem nobiles quondam utriusque sexus atque omnibus diuitiis affluentes, suscipit mendicantes. Quibus quoniam opem ferre non possumus condolemus, et lacrymas lacrymis iungimus: occupatique sancti operis sarcina, dum sine gemitu confluentes uidere non patimur, Explanationem in Ezechiel, et pene omne studium omisimus, Scripturarumque cupimus uerba in opera uertere, et non dicere sancta, sed facere.

Iu. Interim S. Pater sepe et multum rogatus a Principia uirgine, ut memoriam sancte Marcelle litteris commendaret, cum hucusque merore affectus incredibili reticuisset, et biennium ab illius obitu preteriisset silentio, quod nichil tunc sibi uideretur promere posse laudibus eius dignum: denique opportunitatem nactus, Epistolam ad eam dedit in recensione nostra CXXuII, qua debitum Marcelle uirtutibus officium una lucubratione persoluit. Atque eam sane nulli secundam, cum nobilissimi generis, tum pietatis in Deum laude mulierem magnifice predicat, quod septimo a nuptiis mense uiro orbata, Cerealem Consulem secundas eius nuptias ambientem reiecerit, et Monache uitam prima nobilium feminarum ausa sit Rome profiteri, suoque exemplo multas ad idem institutum pertraxerit. Tum illud pluribus exornat, quod sanctarum Scripturarum studiis accensa, abs se Rome tunc agente diuinas Litteras diligentissime didicerit, utque altius infigeret menti, sepius ad absentem scripserit, questiones in difficiliora loca flagitans, ut sibi edissereret. Ad hec eius narrat factum opera, et intemerate Religionis amore, ut factio Origenistarum, que Rome ceperat inualescere, prodita atque extincta sit. Denique et in Romane eiusdem urbis direptione, suique captiuitate impense laudat, quod constantem animum gesserit, ut cesa fustibus flagellisque uideretur non sensisse tormenta, et inter cruentos gladios inuenerit pietati locum, et post aliquot dies sano integro uegetoque corpusculo obdormierit in Domino.

u. Per id quoque temporis scripsisse putandus est S. Pater Epistolas duas alias, alteram ad Rusticum Monachum, ad Gaudentium alteram. Illa quemadmodum oporteat instituere uitam Monacho dignam, per partes docet; cumque paupertatem cum primis amplectendam moneat, Ceterum, ait, iuxta miserias huius temporis, et ubique gladios seuientes, satis diues est qui pane non indiget. Non alias autem se quam modo narratas calamitates designare  paulo superius prodit, ubi Ruffinum iam fato functum significat, tarditati eius sub Grunnii nomine insultans. Testudineo, inquit, Grunniuius incedebat ad loquendum gradu, et per interualla quedam,  uix pauca uerba carpebat, ut eum putares singultire, non proloqui. Et tamen quam mensa posita, librorum exposuisset struem, adducto supercilio, contractisque naribus, ac fronte rugata, duobus digitulis concrepabat, etc., quibus tute fatearis, non alium uoluisse, quam Ruffinum, eumque non ita pridem uita defunctum perstringere. Altera, qua infantulam biennium circiter natam, Pacatulam nomine, preceptis, que postmodum lectura sit, ad Christianam pietatem instituit, eadem temporis indicia prefert. Inter alias quas deflet seculi calamitates, Orbis, inquit, terrarum ruit . . . . . Urbs inclyta, et Romani imperii caput uno hausta est incendio; nulla est regio, que non exules Romanos habeat: Et paulo post: His Pacatula nostra nata est temporibus: inter hec crepundia primam carpsit etatem, ante lacrymas scitura quam risum. Illa uero uix tertium tunc annum iniisse putanda est: dicitur quippe interim in sinu matris garrula uoce balbutire, nec si modo litterarum elementa cognosceret, ultra aliquid posse, quam syllabas iungere.

uI. Recepit continuo se ad Ezechielem suum S. Pater, et lentescente per tempus dolore, opus a quarto ad nonum usque librum, 12, supra 400 anno uergente ad finem, et subsequentis initio, persequutus est. Tanti autem ei labor hic stetit, ut uix posset lucratiuis imo furtiuis noctium horis cepto insistere. Fateor, ait , me Explanationes in Ezechiel multo ante tempore promisisse, et occupatione de toto huc orbe uenientium implere non posse: dum nulla hora nullumque momentum est, in quo non fratrum occurramus turbis: in tantum ut aut claudendum sit nobis ostium, aut Scripturarum, per quas aperiende sunt fores, studia relinquenda. Itaque lucratiuis, imo furtiuis noctium horis, que hieme propinquante, longiores esse ceperunt, hec ad lucernulam qualiacumque sunt, dictare conamur, et estuantis animi tedium interpretatione digerere: et paulo post: Accedit ad hanc dictandi difficultatem, quod caligantibus oculis senectute; ad nocturnum lumen nequaquam ualeamus Hebreorum uolumina relegere, que etiam ad Solis dieique fulgorem, litterarum nobis paruitate cecantur. Sed et Grecorum Commentarios fratrum tantum uoce cognoscimus. His prepeditus difficultatibus, et nouis subinde iniectis, ubi tantisper ab una respirasset, occupationibus et moris, reliquos libros per interualla dictauit, ut nedum reliquum quod erat huius 413 anni in illa expositione transegerit, sed et magnam insequentis partem. Et uero sub illius finem nonum librum se indicat adornasse, ubi Heraclianum Africe Comitem, hominem pre Barbaris ipsis impium, NUPER dedisse penas perfidie sue refert. Hic scilicet illo anno 413, quo Luciani u. Cl. Collega in Consulatu fuit, iam ultra medium excurrente, siue Augusto mense, Nouarum, ut Prosper ait, in Africa rerum reus honorem amisit et uitam . Ut proinde minimum putes nuper illo aduerbio, temporis anteacti spatium designari, postremos prope dixerim dies eiusdem anni, ut notet necesse est. Hinc reliqui libri in subsequentem 414, facile differendi. Quod quidem de postremis  duobus, qui uisionem Templi edisserunt, liquido constat. Quum enim peruenisset ad eam partem delubri, in qua Sancta sanctorum, et Thymiamatis altare describitur, se testatur Sanctus Interpres maluisse opus parumper intermittere, ut ad uirginem Demetriadem scriberet, quod est, ut ipse ait, De altari transiret ad altare.

uII. Hanc itaque Epistolam paulo antequam finem Commentario illo imponeret, dedit ad eximiam eam uirginem, Iuliane filiam, et Probe neptim, quam spretis illustribus nuptiis, cum se Christo dedicasset, hortatur ut in sancto proposito perseueret, et quibus id prestet officiis ac studiis, docet. Quod autem annus tunc ageretur 414, pluribus ipse locis satis manifesto prodit, atque illo cum primis, ubi se ait ante annos triginta cognominem huic librum ad Eustochium de uirginitate seruanda elucubrasse. Cetera in chronologicis Notis satis abunde persequuti sumus. Sed et ad Dardanum de terra Promissionis Epistolam in nostra recensione CXXIX, hocmet anno uergente ad exitum, scripsit, Commentario in Ezechielem iam, ut uidetur, absoluto. Dicitur enimuero Dardanus iam duplicis Prefecture honorem transegisse, Prefecti scilicet Pretorio Galliarum: quarum primam obierat iam anno 409, alteram 413 gessit, ut ex Prosperi Tironis Chronico liquet, qui eius potissimum opera oppressum Iouinum tyrannum, auerso ab ipsius societate Rege Ataulfo, tradit. Serius ne differatur, uetat aliud S. Patris testimonium libro I. Commentariorum in Ieremiam: quem certo certius insequenti proxime anno adornauit, et cap. III. eam nuper ab se editam refert .

uIII. Ceptum deinde est inter Ecclesiasticos uiros de Anime origine disputari: cuius ad Hieronymum disputationis arbitrium delatum est. Paulus Orosius, Origenismi labe corripi sensim Hispanias animaduertens, ad Augustinum in Africam traiecit, eumque suscitatus est inter alia multa de illa questione, utpote ab Adamantii fontibus deriuata. Sed minime ausus Hipponensis Episcopus ferre sententiam, ei auctor fuit, ut in Palestinam ad Hieronymum, quasi petiturus oraculum, nauigaret. Duas quoque ei dedit in eam rem deferendas ad illum Epistolas, que numeros in recensione nostra CXXXI. et sequ. obtinent. Harum prima recensens uarias de anime origine sententias, petit doceri, que potissimum tenenda sit, et quomodo aduersus Pelagianorum dogma illa eius defendi possit, quam Epistola ad Marcellinum et Anapsychiam insinuauerat, singulas animas nouas nascentibus creari. Altera consulit de loco ex Iacobi Epistola, Qui offenderit in uno, factus est omnium reus. Aduenit Orosius circa uernum tempus, ibique aliquandiu commoratus est: aderat enim, ut mox dicemus, eiusdem anni 415, adhuc mense Iulio, quo Ierosolymis contra Pelagium in aciem descendit. Hieronymo ad Augustini Epistolas respondendi, otium defuit tot undequaque concertationibus contra hereticos occupato: id quod et narratum nos imus, et  ipsemet anno insequenti ad illum scribens Epistola CXXXIu causatur.



CAPUT XXXuI. I. Pelagius heresim suam importat in Palestinam. II. Quem Hieronymus in Ieremiam scribens, perstringit. III. Mox impugnat data ad Ctesiphontem Epistola. Iu. Et prefationibus secunda et tertia in Ieremiam. u. Tum proprio opere, siue tribus libris Dialogorum. uI. Recipit se iterum ad Commentarios: quod tamen opus imperfectum relinquit. uII. Male habetur a Pelagianis, qui in Monasterium eius igne et cedibus seuiunt. uIII. Consolatorias ea de re accipit ab Innocentio Papa. IX. Sedes mutat, nec tamen desinit heresi infestus esse. X. Eustochium moritur. XI. S. ipse Pater diem obit.

I. Iam se se itaque in Palestinam ex Africa intruserat Pelagiana pestis, nonnullosque de ipsius Ierosolymitane Ecclesie primoribus corripuerat. Huic heresi a Pelagio, eius auctore, nomen esse, nemo est qui nesciat. Ipse quis fuerit, paucis accipe. Natus est humili loco in Scotia, unde Scotorum pultibus pregrauatus Hieronymo dicitur  et Albinus canis et corpulentus, ab Albin siue Albion, quo nomine patriam insulam Scoti appellabant: aliis Britannus coluber, et Brito cognominatus . Sequutus Monastice uite institutum, diu Rome, nec sine sanctitatis existimatione aliqua uixit, erroris sui semina clanculum spargens, sibique ualde a publica luce metuens. uenit postea in Africam semel atque iterum, ubi Celestium erroris sui discipulum omnium facile principem instituit: qui Carthagine Presbyterii honorem consecutus, contra Christi gratiam pre magistro suo classicum cecinit. Ipse in Palestinam contendit, et Ierosolyme commoratus est, ubi et familiaritatem cum Hieronymo, dum bene ei notus adhuc non esset, fertur iunxisse. Sanctus certe Pater testatus est postea, se patienter aduersus illam heresim gessisse, ne ueterem ledere uideretur necessitudinem . Ceterum latere sub eius uerborum melle, cordis uenena, satis mature animaduertit, iamque a superiore anno 413, cum sextum in Ezechielem Commentarium elucubraret, in Prologo questus est, reuiuiscere Hydre nouella plantaria, et hereticis Dei percussis manu, heresin ipsam non mori, hereditariis odiorum suorum catulis derelictis, qui nostra simulantes, genitricis antique uenena non deserunt. Ad Demetriadem quoque scribens  monet, ut sibi caueat ab impia et scelerata doctrina  que, inquit, olim in Aegypto et Orientis partibus uersabatur, et nunc abscondite, quasi in foueis uiperarum apud plerosque uersatur, illarumque partium polluit puritatem, etc.

II. Insequenti anno Hieronymus Commentarios in Ieremiam scribere aggressus est: uolebat enim, si  per hereticos emulosque suos licuisset, extremam operi Prophetali manum imponere. Ipsa autem hec heresis in causa fuit, ut explere, quod in uotis habebat, nequaquam potuerit, dum uerba subinde ac stylum in eam coactus conuertere, ceptum opus intermittit, et senio ingruente, atque aliis que mortem proxime antecedunt incommodis, sensim deserit. Nec continuit se tamen hoc ipso scriptionis genere ab impugnanda impia doctrina, eiusque auctore exagitando, tametsi nomini parceret. Et prioris quidem Prologo libri indoctum calumniatorem eum uocat, et nimia stertentem uecordia: Grunii, imo et Iouiniani asseclam stolidissimum, qui alienis uocibus blasphemaret, et in tantum imperitum, ut ne maledicta quidem haberet propria.

III. Hoc absoluto libro, Ctesiphon nescio quis, Urbicus, uel Urbicius, ut in Mss. nonnullis dicitur, ex sancte atque illustris domus conciliabulo, quod uidetur Pelagio et suis opes ad sustentandam uitam contulisse, Hieronymum de huius doctrina, que plurimos iam mouebat, consuluit. Ad quem statim ille Epistola CXXXIII. que ad Tractatus instar ordinata est, respondit, nichil hereticorum ueritus minas, quin potius idcirco animos sibi sumens, quod illi scriptorum suorum fulmina minitarentur. Ac primo quidem et quo ueluti gemino tibicine superbissima heresis fulciebatur, id est, immunitatem ab animi perturbationibus, et impeccantiam, utpote diabolice superbie figmenta refutat, ostenditque ex Philosophorum cenosis fontibus, et maxime Pythagoricorum, qui hominem exequant Deo, ad Christiane fidei exitium deriuari. Hinc Dei gratiam, cuius per singula opera nitamur et regamur auxilio, ita adstruit, ut uerborum fallaciis, quibus, obtentu liberi arbitrii, simplicioribus illudebant, reliquum locum nullum faciat. Tum illos ad respondendum lacessit, ut libere loquantur quod credunt, et quod semel scripserint, negare haud possint. Denique Ctesiphontem rogat, et commonet, ne per unum, aut ut multum tres homunculos sancta illa atque illustris domus suscipiat tantarum feces hereseon, ut ubi primum uirtus, et sanctitas laudabatur, ibi presumptionis diabolice et sordidissime societatis turpitudo uersetur: sciantque qui huiuscemodi hominibus opes suggerunt, hereticorum multitudinem congregare, et Christi hostes facere, et enutrire aduersarios eius. De anno, quo hec scripta sunt, et quem diximus 415, dubitare non sinit dudum laudatus Orosius Apologetici cap. Iu. ubi de Ierosolymitano conuentu, quem constat hocce anno sub Iulii mensis finem celebratum, deque Pelagii errore loquens, quod homo suis uiribus possit mandata Dei custodire, Hoc, inquit, Beatus Hieronymus in Epistola sua, quam nuper ad Ctesiphontem edidit, condemnauit.

Iu. Recepit statim se Sanctus Pater ad Commentarios in Ieremiam: et secundi Prologo libri se ait, auertere parumper aures, ne audiat iudicium sanguinis et interfectorum animas deploret, qui opinione uirtutum quotidie corruunt in superbiam, et Deo se similes arbitrantur.  Quorum, subdit, furori respondimus, ut potuinus, et si Dominus uitam dederit, plenius responsuri sumus. Interim et tertium librum excudit eadem in Prologo conquestus, non pati Diabolum, quo nomine sectam Pelagii notat, se optata quiete contentum, Scripturarum sanctarum explanationi insistere, sed id agere diebus et noctibus, et aperte, et per insidias, ueris falsa miscendo, imo uniuersa mendacia subdolo melle circumlinentem, ut qui audit uerborum dulcedinem, uenena pectoris non formidet. Et post alia id genus, Latrare per Albinum canem  grandem et corpulentum, et qui calcibus magis possit seuire, quam dentibus. Habet enim progeniem Scotice gentis de Britannorum uicinia, quia iuxta fabulas Petarum spirituali percutiendus est claua, ut eterno cum suo magistro Plutone silentio conticescat. uerum hoc alias, etc.

u. Coactus reuera est iterum, hoc absoluto libro ab explanatione Prophetali manum reuocare, ut proprium opus, quod facturum se receperat, in hereticos aggrederetur. Contexit hoc autem forma dialogorum sub persona Attici catholici, et Cretobuli heretici, ex ordine omnem de Diuina gratia, deque libero arbitrio controuersiam explicans, et uerbum uerbo ad singulas hereticorum sententias reponens. Sed utique scitu digna temporis, quo id moliretur, notatio est. Extremo scilicet Iulio presentis anni, adnitentibus contra hostem antique fidei Presbyteris Ierosolymitanis, Ioannes Episcopus, qui primas heretico deferebat, totius Cleri synodum indixit. Eo uocatus est etiam Orosius, et quid ex Africa contra Pelagianam doctrinam aduexisset, iussus exponere. Tum Pelagius quoque introductus est, qui iudice usus suarum partium studioso, deque sua factione interpretibus, qui Orosii Latine dicta in Grecum refunderent, iudicium Synodi declinauit, quin etiam hereseos inuidiam in accusantem conuertit. Nempe Orosium aliquot post dies Ioannes blasphemie arguit, quam ille criminationem edita mox Apologia abs se coactus est amouere. Eo autem Opere laudans interdum adsertam Hieronymi testimonio fidem, eum etiam refert, tunc temporis conscribendis contra hereticum dogma libris Dialogorum insudasse, Hoc, inquiens, Beatus Hieronymus . . . in libro, quem nunc scribit, collata in modum Dialogi altercatione, confutat. Iam itaque ad finem annus properabat quum absoluti atque in lucem editi libri sunt: nam September mensis, quum eam Apologiam Presbyter Hispanus scriberet, iam trahebatur.

uI. Aliquanto post contulit se tertium Sanctus Pater ad Commentarios in Ieremiam, quos per tres adhuc libros siue ad sextum usque, et ad Prophete caput trigesimum secundum, aliis subinde occupationibus distentus, adornauit. Obliuisci tamen contra hereticos pugne non poterat, et insectandi fidei hostes occasioni semper imminebat. In prologo quarti libri Patriarchas nefarie eius secte Pythagoram, Zenonem, Origenem, Grunnium, Euagrium Ponticum, Iouinianum dicit: scriptaque sua ingerens, Cui, inquit, respondere diu tacens, et dolorem silentio deuorans, crebra fratrum  expostulatione compulsus sum, nec tamen hucusque prorupi, ut auctorum  nomina ponerem, malens eos corrigi quam infamari, etc. Et prologo quinti, altero ait apud Ieremiam Calatho hereticorum perfidie amaritudinem demonstrari, notarique illos personis Ananie, et Semeie, et Sophonie sacerdotis, qui in prophete interitum coniurabant. Denique ex sexto libro sub finem Scripturarum testimonia congerit multa, ad retundendam eorum impudentiam, qui putant, hominem omnia posse complere, que se facturum esse pollicitus est. Alios preterea libros Commentariorum in reliquum Prophete contextum non elucubrauit Sanctus Pater, ut suo nos loco, et in generali prefatione certis argumentis probasse uisi sumus. Aut certe si duos aut tres postea adiecit, quibus opus compleret  illi iam tum aduiuente S. Auctore, antequam in uulgus ederentur, in direptione illa monasterii, quam paulo post Pelagiani satellites perpetrarunt nos imus narratum, deperierunt.

uII. Facinoris eius longe nequissimi historia ita habet. Pelagius a Ierosolymitano conuentu, Ioannis, ut diximus, opera, liber cum euasisset, post quinque fere menses Diospolim, que urbs in Scripturis Lydda appellatur, ad Concilium, cui admodum quatuordecim e Palestina Episcopi aderant, uocatus est. Que sibi obiiciebantur errorum Capitula, ut loquitur Innocentius Papa, partim uitando suppressit, partim multa in se uerba retorquendo tota obscuritate confudit, aliqua magis falsis argumentis, quam uera ratione, ut ad tempus poterat uideri, purgauit, negando alia, alia falsa interpretatione uertendo. Nempe hereticas opiniones latine scriptas Greci Antistites cum haud satis per se possent expendere, nullusque esset ex aduerso, qui urgeret  Iudices denuo fefellit, deque Diospolitano concilio uelut absolutus, suo tamen palam damnato dogmate egressus est. Tum uero hereticus triumphum agere, sparsaque in uulgus Epistola carnalis uentositatis et elationis , tanquam Gallorum insultus fregisset, efferri atque insolescere, sibique animos et suis contra recte fidei adsertores addere. In Hieronymum autem presentem inimicum, eiusque sanctos Monasterii fratres, non scriptis, aut uerbis, sed igne et cedibus seuitum est. Tunc  a nescio quo cuneo perditorum, qui ualde in peruersum perhibentur Pelagio suffragari, incredibili audacia perpetrata dicuntur tanta mala, ut Dei serui et ancille ad curam sancti Hieronymi pertinentes sceleratissima cede afficerentur, Diaconus occideretur, edificia monasteriorum incenderentur, uixque ipsum Hieronymum ab hoc impetu, atque incursu impiorum in Dei misericordia turris munitior tueretur.

uIII. Tanti sceleris haud inscium fuisse ipsum Ioannem Episcopum, qui Pelagio fauebat, pleraque  indicio erant. Hieronymus sane, itemque Eustochium et Paula iunior, scriptis continuo hac de re litteris Romam ad Innocentium  multa conquerentes Pontifici de perditorum hominum facinore impio atque immani, ut opis aliquid ferret extremum laborantibus, implorarunt, cum plus se adhuc metuere dicerent, quam conquererentur esse perpessas. Nomen tamen hominis causamque reticuerunt: que earum christiana modestia fuit. Respondit sanctus Pontifex tribus Epistolis, que inter Hieronymianas a num. CXXXu. per subsequentes duos recensentur. Prima ad Aurelium, que et paucissimis uersibus constat, hunc precatur ut quamprimum alteram Hieronymo reddendam curet. Hac autem S. Patrem uerbis lenissimis consolatur, et bono esse animo iubet, quod pro ueritate perpessus, exspectet beatitudinem, laborum in Christo mercedem: quam ipse aliis continuo predicabat. Tum si, inquit, deposueris apertam manifestamque in homines aliquos accusationem, aut iudices competentes tribuam, aut si aliquid urgentius sollicitiusque a nobis fieri potest, non retardabo. Interea quid sibi pro tempore faciendum duxerit, ac porro fecerit, declarat. Tertiam ad ipsum dedit Ioannem episcopum, quem pro Sedis Apostolice auctoritate satis acriter reprehendit, in eoque reum agit, quod prospicere debuisset, ne scelus admitteretur: prorsus enim, ait, Sacerdotis grauitatem condemnat tantum nefas in Ecclesia fuisse completum. Quod nisi deinceps corrigat, uel retundat, fore ut ius Ecclesiasticum de labefactatis causas eum, qui non defenderit, prestare compellat. Has Epistolas in chronologicis ad eas notis anno scriptas fuisse 417 ineunte ostendimus, post aliquot ab illo in Hieronymum facinore perpetrato menses. Ex eo loco momenta rationum repete. Innocentius paulo post, siue duodecima die mensis Martii obiit, cui Zosimus successit: nec diu post fato quoque functum esse Ioannem Ierosolymitanum, quem Praylus excepit, uetera monumenta persuadent.

IX. Sunt uero alia, que eius scriem temporis, atque historie scripta Sancti Patris continuant. Epistola CXXXuIII ad Riparium, fuisse demum Pelagiana dogmata reiecta indicat, et pulsum esse non solum de urbe, sed etiam de Palestine finibus Catilinam, quo nomine alium quam Pelagium denotare uoluisse, non est uerosimile. Dolet autem plurimum, quod multi coniurationis socii remanserint, qui in Ioppe remorantur. Nobis autem  melius uisum est, locum mutare, quam fidei ueritatem, edificiorumque et mansionum amenitatem amittere, quam eorum communione maculari, quibus impresentiarum aut cedendum erat, aut certe quotidie non lingua, sed gladiis dimicandum. Quanta autem passi simus, et quomodo excelsa manus Christi pro nobis in hostem seuierit, puto te celebri nuntio omnia cognouisse. Item in subsequenti ad Apronium, profligatos iam hereticos in Oriente nuntiat. Hic enim, inquit, quieta sunt omnia: et licet uenena pectoris non amiserint, tamen os impietatis non audent aperire, sed sunt sicut aspides surde et obturantes aures  suas. Nostra autem domus secundum carnales opes, hereticorum persecutionibus penitus euersa, Christo propitio, spiritualibus diuitiis plena est. Eadem plus minus renuntiat scribens ad Augustinum Epistola CXLI. et subsequente, quarum altera congaudens eius in Pelagianos strenuitati, uere eidem glorie uertit, quod eum omnes heretici detestantur; et me, inquit, pari persequuntur odio, ut quos gladiis nequeunt, uoto interficiant. Altera significat, multos adhuc assequi, ne fractis quidem ceruicibus inclinantur, habentes affectum erroris pristini, cum predicandi eamdem non habent libertatem. Esse etiam nonneminem potentem qui dissimulanter eis faueat. Capta, inquit, Ierusalem tenetur a Nabuchodonosor, nec Ieremie uult audire consilia. etc. Hec autem omnia cum reliquum quod erat anni 417 tum subsequentem, aut totum, aut maximam certe partem per historie Pelagiane adiuncta statusque uarios, satis manifesto denotant.

X. Insequens annus 419 laborum cumulum et miseriarum, iamiam properanti ad uite finem Hieronymo attulit. Eustochium, que eius instituti iam inde a Bethleemitici Monasterii conditu post Paulam matrem reliqua una lux erat, occubuit. uirgo rei Christiane tum Monastice uite sanctissime decus precipuum: cuius ego laudes, totque edita per annos ferme uiginti quinque uirtutum exempla complecti uerbis haud possim. Nata principe apud Romanos loco, patre Toxotio, de Iulia gente, unde et Iulia appellata ipsa est, matre, ut diximus, S. Paula, de Scipionum et Paulorum stirpe, in tanta opulentissime domus, atque Urbis frequentia, pro nichilo habuit humana omnia, contraque adnitentibus summo studio Hymetio auo, et Pretexata eius uxore, castitatem Deo uouit. Secuta deinde est S. matrem in Palestinam, et Bethleemi constructo uirginum monasterio, secum illa in sancto proposito, ad perfectionis Euangelice summa contendit. Matre ad superos euocata ante annos ferme quindecim, Monasterium sola administrauit, quod uirginibus quinquaginta constasse, Palladius tradit: incidisse autem in difficillima tempora, que superius narrata sunt, monstrant. Annum, quo uiuere desiit, hunc nimirum 419 asserunt eruditiores ; diem, quo memoria eius agitur, Martyrologium Romanum consignat Septembris 28, eo scilicet qui proxime Preceptoris sui Hieronymi memoriam antecedit. Hic autem tanto ob illius mortem, merore affectus est, ut animum fere desponderit. Testatur ipse, scribens paulo post, hoc tamen uertente anno, Epistolam CXLIII. ad Alypium et Augustinum, afflictis iam rebus omnibus, nec fuisse sibi amplius cordi, suis siue Ecclesie hostibus respondere. Quod, ait, queritis, utrum rescripserim contra libros Aniani pseudodiaconi Celedensis, qui copiosissime pascitur, ut aliene blasphemie uerba friuola subministret, sciatis me ipsos libros in schedulis missos a Sancto fratre nostro Eusebio  Presbytero suscepisse, non ante multum temporis, et exinde, uel ingruentibus morbis, uel dormitione Sancte et uenerabilis filie uestre Eustochii ita doluisse, ut propemodum contemnendos putarem, etc.

 XI. Nullum ab hac Epistola exstat aliud Hieronymi scriptum, gestorum quoque eius nulla deinceps est mentio. Facile sanctum senem etate, laboribus, morbis confectum, trahentemque magis, quam agentem uitam, hocce anno 420 Deus ad celestem patriam, meritamque glorie coronam uocauit. Certe Augustinus eodem hoc anno ad Optatum Mileuitanum scribens Epistolam in recensione nostra CXLIu. que non ita pridem detecta, et uulgata primum est uindobone, testatur se nichil abs Hieronymo litterarum accepisse, super questione de origine anime, quam ille si per uitam licuisset, explicaturum receperat. In Enchiridio autem, quod insequenti proxime anno quadringentesimo primo scripsisse dicitur  Hieronymi tanquam defuncti iamdudum meminit, et titulo sancte memorie ornat. Concinit Prosper, cui fidem in hac temporis notatione deferri par est, tametsi in natali eiusdem adsignanda epocha, haud satis constare eum sibi, ostendimus. Ait uero, eum anno 420 uidere desiisse, Theodosio IX. et Constantio III. Coss. et pridie quidem kalendas Octobris: quam Ecclesie fasti diem memoria eiusdem consignant. Nisi itaque fallimur, ab anno circiter 446, natalitia eius repetentes  quum fato functus est Sanctus Pater, annum agebat etatis quartum et septuagesimum. Nec mouet nos, quod se ipse pene decrepitum  alicubi dicat, et senio confectum, que homini annos septuaginta paulum pretergresso imputanda non uideantur: ut et illud quod Augustinum uix octo post annos natum dignitate quidem patrem,  etate autem filium uocet . Sunt enim ista, ut dudum laudato cap. I. ostendimus, ex uetere illa etatis humane per uicennia computande ratione desumpta, sepe etiam corpusculi infirmitatem potius quam etatem notant. Sed ea quidem sequiorum temporum Scriptoribus, quorum testimonia mox recitabimus, causa fuit, cur Sancti Patris uitam per plures adhuc annos, et ad septimum usque et nonagesimum, eoque amplius proferrent. Nec desunt qui centesimum eum scribant preteriisse. Narrant etiam ita eum uires defecisse, ut nisi fune manibus apprehenso, quod ad hoc ei de trabe pendebat, surgere de lecto haud posset. Tum in leuem incidisse febriculam, que illum, iam in carne premortuum dissoluit. Adfuisse iuxta eum monachos, et Christo dicatas uirgines, atque alios undique de sanctis Locis, quos ipse alacri uultu et leto conspiciebat: aliaque his similia, que ut probabilitate non carent, nullo tamen certo Auctore adseruntur. Pretereo pseudo Eusebii ad Damasum Portuensem fabulas, quarum rationem nullam haberi uelim. Sepultus in Bethleem est, ubi maximam uite partem egit: inde Romam postea translatus, super Exquilias in templo S. Marie Maioris summa cum ueneratione populi frequentis colitur, et Maximi inter Ecclesie Doctores titulo donatus est.

Hec sunt, RIuERA Cardinalis Eminentissime, que de Hieronymi uita litteris consignanda habui, Tuoque uolui amplissimo Nomini inscribere, ut palam omnibus sit, me Tuo presidio, Tuisque adhortationibus acceptum referre, si quod res erat, in eius adornanda Operum editione sum assequutus.





INCIPIT  uITA SANCTI  HIERONYMI, PRESBYTERI. *

 Hieronymus  noster in oppido Stridonis, quod a Gothis nunc euersum, Dalmatie quondam Pannonieque confinium fuit, patre Eusebio natus est. uestem  Christi puer Rome suscepit, ibique litteris Grecis ac Latinis a primeuo eruditus est. In arte quidem  Grammatica Donatum habuit preceptorem, in Rhetorica autem uictorinum oratorem. Postquam uero  omnem mundanorum studiorum litteraturam adeptus est, probatissimorum quoque Monachorum habitum  factumque imitatus est. Cupiditatem siquidem anime iugi sinceritate calcans uoluptatemque corporis perenni frangens ieiunio, plerosque  uirorum bonorum et religiosorum meliores fore suo docuit instituto.

Quodam igitur tempore, dum ex more idem Hieronymus, diuina ad legendum pandit  uolumina, et mortalem bibliothece sue auctorem Tullium recordatur. Mox celitus, ne tales quandoque reuolueret libros, salutifero castigatus est uerbere. Ita enim ipse de se ad Eustochium uirginem scribens asserit: Cum ante annos plurimos domo, parentibus, sorore, cognatis, et   consuetudine lautioris cibi propter celorum me regna castrassem, et Ierosolymam militaturus pergerem, bibliotheca, quam Rome cum summo studio ac labore confeceram, carere non poteram. Ita  miser ego lecturus Tullium ieiunabam: post noctium crebras uigilias, post lacrymas, quas mihi preteritorum recordatio peccatorum ex imis uisceribus eruebat , Plato sumebatur in manibus. Si quando in memetipsum reuersus, Prophetas legere cepissem, sermo horrebat incultus; et quia lumen cecis oculis non uidebam, non oculorum culpam putabam, sed solis. Dum me  itaque antiquus serpens illuderet, in media ferme Quadragesima medullis infusa febris corpus meum inuasit exhaustum; et sine ulla requie  sic infelicia membra depasta sunt, ut ossibus uix  hererent. Interim parabantur exequie, et uitalis animi calor, toto frigescente iam corpore, in solo tantum tepente pectusculo palpitabat. Cum subito raptus in spiritu ad tribunal iudicis pertrahor, ubi tantum luminis, et tantum erat ex circumstantium claritate fulgoris, ut proiectus in terram, sursum aspicere non auderem. Interrogatus conditionem, Christianum me esse respondi. Et ille qui presidebat: Mentiris, ait, Ciceronianus es,  non Christianus. Ubi thesaurus tuus, ibi et cor tuum est. Illico obmutui, et inter uerbera  conscientie igne magis torquebar, illum mecum uersiculum reputans: In inferno autem quis confitebitur tibi? Clamare tamen cepi, et eiulans dicere: Miserere mei, Domine, miserere mei. Hec uox inter flagella resonabat. Tandem ad presidentis genua prouoluti  qui assistebant  precabantur, ut ueniam tribueret adolescentie, et errori locum penitentie commodaret, exacturus deinde cruciatum, si gentilium litterarum aliquando legissem: Ego qui tanto constrictus articulo uellem etiam maiora promittere  , deierare cepi, et nomen eius obtestans dicere: Domine, si unquam habuero codices seculares, si legero, te negaui. In hec sacramenti uerba dimissus reuertor ad superos; mirantibus cunctis, oculos aperio tanto lacrymarum imbre perfusos, ut etiam incredulis fidem facerem ex dolore. Nec uero sopor ille inanis fuit  , ut uana somnia, quibus sepe deludimur. Teste est tribunal ante quod iacui, iudicium teste quod timui; ita mihi nunquam contingat talem incidere questionem. Liuientes  me habuisse scapulas, plagas sensisse per somnium; et tanto dehinc studio diuina legisse, quanto mortalia antea non legeram.

Interea Hieronymus Romane Ecclesie Presbyter, os Damasi Sacerdotis, sacre Bibliothece scrutator, diuinorum dissertor uoluminum, dum per triennium continuum carus acceptusque popularibus ueneratur,  omniumque iudicio dignus esse summo sacerdotio decernitur, quidam ex Clericorum Monachorum ordinibus pro petulantia proque ingluuie discursantes, ad effugandum Urbe Hieronymum,  qui utrorumque eorum uitia scribens deprehenderat, insidias parauerunt. uerum enim uero hunc ego felicem dixerim, huius fuge euentum corrigentis, Christi iudicio dispensatum, quem prauorum hominum persecutionibus  paratum fore existimo: scilicet ut Romana Ecclesia, Petri instituta regimine, omniumque ueteris Testamenti librorum edocta ueritate, Christo Deo uolente, et Hieronymi speciali studio desudante, Hebraicam quoque habeat ueritatem; et Grecorum quorumdam leuitas, que sibi Romanos a se omnes Scripturas diuinitus inspiratas accepisse plaudebat, eos habere quod non habet, recognoscat. Igitur Hieronymus Roma egressus, ad orientem tendens, profectus est ad Gregorium Nazianzenum Constantinopolitane urbis Episcopum; ubi ita proficere studuit,  ut mira scientia donaretur. Qui ut sanctarum Scripturarum studiis plene erudiretur, supplex docilisque discipulus hunc adiit preceptorem, eumque Constantinopolitana urbe obseruabat. Hoc discipulatu Hieronymus  peracto, in Syriam perrexit: et dum in possessione Euagrii presbyteri moraretur, Malchum Monachum et aliquando captiuum reperit, percunctatusque eum, omnem eius captiuitatis accepit historiam, quam postea edidit scriptam et Romanis fidelibus misit, hec in eius historie prologo interserens. Scribere, inquit, disposui, si tamen Deus uitam dederit, et si uituperatores mei saltem fugientem me et clausum persequi desierint.  Ad deserta deinde loca, ad que olim ad agendam inibi penitentiam properare cupierat, ita letus accinctusque accessit, ut uolasse eum magis quam remeasse crederes. Quomodo uero per quadriennium continuum Christi potius auxilio penituerit, idem Hieronymus que sponte  pertulerit, ipsius Dei adfuisse gratiam uerbis huiusmodi indicauit. Quoties in eremo constitutus, et illa uasta solitudine, que exusta solis ardoribus horridum Monachis prestat habitaculum, putaui me, inquit, Romanis interesse deliciis. Sedebam solus quia amaritudine  repletus eram. Horrebant sacco membra deformia; squalida cutis situm Aethiopice carnis adduxerat. Quotidie lacryme, quotidie gemitus; et si aliquando repugnantem somnus imminens oppressisset, nuda humo uix ossa herentia collidebam. De cibis uero et potu taceo, cum etiam languentes ibi aqua frigida utantur, et coctum aliquid accepisse, luxurie sit. Ille igitur ego, qui ob metum gehenne tali me carcere ipse damnaueram, scorpionum tantum socius et ferarum, sepe choris intereram puellarum. Pallebant ora ieiuniis, et mens  desideriis estuabat: in frigido corpore, et ante hominem suum iam carne premortua, sola libidinum incendia pullulabant. Itaque omni auxilio destitutus, ad Iesu iacebam pedes, rigabam lacrymis, crine tergebam, et repugnantem carnem hebdomadarum inedia subigebam. Non erubesco infelicitatis mee, quin potius plango non esse quod fuerim. Memini me clamantem diem crebro iunxisse cum nocte, nec prius a pectoris cessasse uerberibus, quam a Domino rediret  imperante tranquillitas. Ipsam quoque cellulam meam quasi cogitationum consciam pertimescebam: et mihi iratus et rigidus solus deserta penetrabam. Sicubi concaua uallium, aspera montium, rupium prerupta cernebam, ibi me in oratione miserrime carnis ergastulo locabam; et  post multas lacrymas, post celo oculos inherentes, nonnunquam uidebar mihi interesse agminibus Angelorum; et letus gaudensque cantabam: Post te in odorem unguentorum tuorum currimus.

Quadriennio itaque dedicate penitentie   exacto, ad Bethleem oppidum Hieronymus remeauit, ubi prudens animal ad presepe Domini sese obtulit permansurum. Bibliothecam suam quam sibi summo studio ipse condiderat, clausam, omniumque librorum orationes, quas pene memoriter retinebat, iterum relegens, diem ieiunans ducebat ad uesperam. Plures ad eum Religiosorum, quibus uite eius fama comperta erat, protinus confluxerunt: bonumque Doctorem paruo adhuc sub  tugurio boni obseruauere discipuli. Nec multum post cellulam sibi ob discipulorum copiam, et propter frequentiam aduentantium ad Bethleemiticam portam, que ad Occidentem conspicit, et egredientibus ad Septentrionem uidetur, paruulum habitationis locellum construxit.

Interim Hieronymus dum eximiorum Eremitarum, Monachorumque humilia subterraneaque peragrans habitacula contemplatur, uitasque eorum supplici uoce sciscitans, scribensque ueritatem exponit, multaque alia libellis suis, epistolisque suo in Monasterio conficiens edisserit; beatus Damasus Romane  urbis Ecclesie eloquentissimus Pontifex, ut ad suam idem Romane urbis Ecclesiam, ad scribenda mittendaque uolumina assiduo opere non desisteret, huiusmodi uerbis exhortatus est. Dilectissimo filio Hieronymo Damasus. Dormitantem te, et longo iam tempore legentem potius quam scribentem, questiunculis ad te missis excitare disposui: non quo legere non debeas, hoc enim ueluti quotidiano cibo alitur et pinguescit oratio; sed quod lectionis fructus sit iste, si scribas. Itaque quoniam et tabellario ad te remisso, nullas te iam habere Epistolas dixisti, exceptis his quas in eremo aliquando dictaueras, quasque tota auiditate legi atque scripsi,  et ultro pollicitus es, furtiuis noctium operibus aliquas si uelim posse dictare: libenter accipio ab offerente, quod rogare uolueram, etiam si negasses. Neque enim ullam puto digniorem disputationis nostre confabulationem fore, quam ut de Scripturis inter nos sermocinemur, id est, ut ego interrogem, tu respondeas, qua uita nichil in hac luce puto iucundius,  quo anime pabulo omnia mella superantur. Quam dulcia, inquit Propheta, gutturi meo eloquia tua! super mel ori meo. Nam cum idcirco, ut ait precipuus Orator, homines a bestiis differamus, quod loqui possumus: qua laude dignus est, qui in ea re ceteros superat, in qua homines bestiis antecellunt? Accingere igitur et mihi que subiecta sunt edissere, seruans utrobique moderamen, ut nec proposita solutionem  desiderent, nec Epistola breuitatem. Fateor quippe tibi, quia libros  quos mihi de fie Lactantii dederas, ideo non libenter lego, quia plurime Epistole eius usque ad mille uersuum spatia tenduntur, et raro de nostro dogmate disputat: quo fit, ut et legenti fastidium generet longitudo; et si qua breuia sunt, scholasticis magis sunt apta quam nobis. De metris, et regionum situ et Philosophis disputans.

Quid sibi uult quod in Genesi scriptum est: Omnis qui occiderit Cain, septem uindictas soluet. Sed et si onmia fecit Deus bona ualde, quare ad Ne de mundis et immundis animalibus mandat, cum immundum nichil bonum esse possit? Et in nouo Testamento post uisionem que Petro fuerat ostensa dicenti: Absit, Domine, quia commune et immundum nunquam introiuit in os meum, uox de celo respondit: Quod Dominus Deus mundauit  , tunc commune ne dixeris.

Cur Deus ad Abraham loquitur dicens, quod quarta progenie filii Isrel de Aegypto essent reuersuri; et postea Moyses scripsit: Quinta autem generatione uel progenie exierunt filii Isrel de terra Aegypti. Quod utique nisi exponatur, uidetur esse contrarium. Cur Abraham signum Circumcisionis suscepit? Cur Isaac iustus et Deo carus, non illi cui uoluit, sed cui noluit deceptus errore benedixit?

Nunc quibus ausibus  quantisque laboribus solus omnium Romanorum Hieronymus, Hebraicam linguam litterasque, imo Chaldaicam linguam didicerit, sicut ipse perhibuit, subnectendum est: Dum essem, inquit, iuuenis, et solitudinis me deserta uallarent, incentiua uitiorum, ardoremque  nature ferre non poteram ; quem quum crebris ieiuniis frangerem, mens tamen cogitationibus estuabat. Ad quem edomandum, cuidam fratri, qui ex Hebreis crediderat, me in discipulum dedi: ut post Quintiliani acumina, Ciceronis fluuium, grauitatemque Frontonis, et lenitatem Plinii, alphabetum discerem, stridentia anhelantiaque uerba meditarer. Quid ibi laboris  insumpserim, quid sustinuerim difficultatis, quoties desperauerim, quotiesque cessauerim, testis est conscientia mea, qui passus sum, quam eorum qui mecum duxerunt uitam. Et gratias Deo, quod de amaro semine litterarum, dulces fructus capio. Porro librum Iob Hebraicis quidem litteris, sed Chaldaico  quidem sermone conscriptum, cum Hieronymus uerteret in Latinum, hunc qui subter adnexus est, habuit preceptorem: Memini me, inquit, ob intelligentiam huius uoluminis, Liddeum quemdam preceptorem, qui apud Hebreos  primus habebatur, non paruis redemisse nummis. Si eius doctrina aliquid profecerim, nescio: hoc unum scio, non potuisse me nisi quod antea intellexeram, interpretari. Quo uero labore sudoreque Chaldeam linguam didicerit, idem Hieronymus ita scribens, atque adfirmans dicit. Ego adolescentulus post Quintiliani et Tullii lectionem ac flores Rhetoricos, cum me in lingue huius pistrinum reclusissem, et multo sudore multoque tempore cepissem anhelantia stridentiaque uerba resonare, et quasi per cryptam ambulans, rarum desuper lumen aspicere, impegi nouissime in Danielem, et tanto tedio affectus sum, ut desperatione subita omnem ueterem laborem uoluerim contemnere. uerum adhortante  me uiro Hebreo, et illud mihi sua lingua crebrius ingerente, labor omnia uincit improbus, qui mihi uidebar sciolus inter eos, cepi rursus discipulus esse Chaldaicus. Et ut uerius fatear, usque in presentem diem magis possum sermonem Chaldaicum legere et intelligere, quam sonare. Christi itaque gratia Hieronymus fidem adeptus, litterisque Grecis ac Latinis atque Hebraicis doctus, cuncta Hebreorum uolumina, que in Canone  continentur, ex ueteri Testamento, uera Editione in linguam Latinam uertit, eaque omnia commentatus est. Danielem quoque Chaldaico sermone locutum Romano stylo descripsit. Psalterium uidelicet quod a Soffronio postulatus Hieronymus ex Hebreo Canone Latina modulatione canendum, uerbum ad uerbum exposuit, eumque breuiter disseruit et enchiridionem appellauit. Duos libros Salomonis explanauit: Cantica uero Canticorum ex Origenis interpretatione: sicut et de Spiritu Sancto  Didymi uidentis librum in Latinam transtulit linguam. Matthei nichilominus Euangelium ex Hebreo fecit esse Romanum; quodque compendiosa potius quam fastidiosa explanatione studiosis lectoribus interpretatus est. Sexdecim quoque Prophetarum uolumina seu uaticinia a nullo quandoque Romanorum uel meminisse uel scribere inchoasse reperta, disseruit quatuor et septuaginta libris editos Commentatus est. Plerasque preterea Pauli Epistolas, et Ioannis reuelationem disseruit. Inter has itaque numerosas operis sui paginas, suis  uniuersas prefationibus prenotatas, quinque et centum triginta uirorum Illustrium Ecclesiasticos scriptores a passione Christi usque ad quartum decimum Theodosii Imperatoris annum, in ordinem digessit, omnesque qui de Scripturis sanctis memorie aliquid tradiderunt, breuiter exposuit. uerum et contra Celsum, Porphyrium, et Iulianum Augustum, rabidos aduersus  Christum canes, et contra insectatores Ecclesie, uel eos qui putant Ecclesiam nullos Philosophos et eloquentes habuisse doctores, magno suda uit ingenio: ut sciant quanti et quales uiri eam fundauerint, exstruxerint, adornauerint: et desinant fidem nostram rustice simplicitatis arguere, suamque potius imperitiam  recognoscere.

Innumeris preterea libris Apostolorum Prophetarum constructionibus: et post pauca, nunc quoque mysterium iniquitatis operatur. Et garrit unusquisque quod sentit: ego solus sum qui cunctorum gloria mordear. Tanta denique lassitudine fatigatus est, ut etiam in stratu suo iacens, funiculo trabe suspenso, supinisque manibus apprehenso erigeretur; ut scilicet officium Monasterii prout poterat exhiberet, transeuntes in squalore corporis, uocisque tenuitate dies plurimi. Dehinc Hieronymus librorum abundantia fultus, dictis suis Sancto  Spiritui dedicatis, immobilem Catholice Ecclesie turrem contra perfidorum iacula, contra Heluidium, contraque Pelagium, et aduersus Iouinianum euidentissima uolumina, Catholicaque correptione roborata, magnoque scripta acumine laxauit:  iuris quoque consultus singularem tonantemque edidit librum. Plerasque Eremitarum Patrum uitas insignium ueracissimo eloquio texuit historie. De Mansionibus quoque Isrelitici populi scripsit librum unum; Namque de frugi et luxurioso filio eleganter exposuit Euangelii historiam,  ita consolatoriis dissertionibus declarauit, ut unicam fore arbitretur. Plurimis quippe, ait, qui me  dicunt hoc opus inflammatum inuidie facibus scribere, breuiter respondeo, nunquam me hereticis pepercisse; sed omni egisse studio, ut hostes Ecclesie, mei quoque hostes fierent.

Pergunt itaque ad uisitandum, consolandumque Hieronymum, dum in labore esset  identidem Catholici seniores. Ad Beatum quoque Augustinum Episcopum secum quidem animo in Ecclesia Catholica cooperantem, corpore autem in Africa scribentem, sic in cetera scripsit: Nostra habuimus tempora, cucurrimus quantum potuimus: nunc te currente et longo spatia transmittente, nobis debetur otium. Igitur Hieronymus, quam Christo Deo adolescens uouerat, hanc perfectam eidem iam corpore senex  obtulit uitam suam, castam, placibilem, unicam in eremo penitentiam Bethleemiticam. Libris preterea suis per sex et quinquaginta annos sine ullo otio apud  Bethleemiticos, totum impleuit orbem, spiritali opere irreprehensibiliter consummatis, octauo et octogesimo etatis sue anno in Domino requieuit. Bethleem eum alma tenet, iterum uenturo Domino offerendum. Dormiuit autem Beatus Hieronymus anno imperii Theodosii iunioris 12  . Omnes autem anni uite eius sic colliguntur. Ordinatus est Rome Presbyter annorum uiginti nouem,  annis tribus uixit apud Bethleem, in proposito suo annis quinquaginta et mensibus sex. Omne uite sue tempus impleuit 88 annis et mensibus sex. Dormiuit in Domino pridie kalendas Octobris.





S. EUSEBII HIERONYMI  INCOMPARABILIS ECCLESIAE CHRISTI DOCTORIS, ET EXIMIAE SANCTITATIS uIRI uITA EX IPSIUS PRAESERTIM SYNGRAMMATIS, E SANCTORUM ITEM AUGUSTINI, DAMASI, GREGORII, GELASII, ALIORUMQUE ALIQUOT COLLECTA TRACTATIBUS.

Beati Hieronymi uitam diuersis Auctoribus editam  cum legissem, comperi eos inseruisse quedam non  magnopere ad eius preconium pertinentia. Rursumque opportuna plurima omisisse, et ea maxime que ab eodem in suis Tractatibus tradita, in eius Festo legi congrua uidebantur. Inde eiusdem prouocatus exemplo, qui in diuinis uoluminibus ea que ab antiquis Translatoribus  superflue edita fuerant, amputauerit: que uero pretermissa tradidit, suis restituit locis: tentaui et ego, licet ut meritis ita et stylo longe impar, tam ex scriptis prefati Auctoris, quam ex sacris aliorum Sanctorum assertionibus ea que congruere uidebantur, excerpere, et qua conueniebat serie instruere, ut ex multis quasi unum corpus efficiens, laborem eorum subleuare aliquatenus possem, qui ea que de uia et uirtutibus Sancti uiri per diuersa digesta sunt uolumina, habere sine tedio uoluissent. In quo si temeritas reprehenditur, attendatur deuotio, quam ei non immerito debeo: qui matrem meam, eum me haberet in utero, a mortis periculo liberauit.

Prefatus igitur Doctor patre Eusebio genitus est, sicut ipse in Libro de uiris Illustribus adstruit, uicesimo sexto anno imperii magni Constantini in oppido Stridonis, quod a Gothis euersum, Dalmatie quondam, Pannonieque confinium fuit. Qui cum parentibus Christianis in pueritia Romam cum uenisset, ubi uestem Christi suscepit, uiris insignibus traditur instruendus. Nam in Grammatica Donatum habuit preceptorem, ut Rhetorica uictorinum  . Cum item liberalibus tam Grece quam Latine polleret, probatissimorum monachorum habitum factumque imitatus est. Qui et per congruos Ecclesiasticos gradus ad Cardinalatus dignitatem conscendit. Nam factus annorum triginta nouem, a Liberio sedis Apostolice Presule, Presbyter Ecclesie Romane tituli sancte Anastasie ordinatur. Sed cum idem Apostolicus post annos fere quatuor in apostaticum uersus, Ariano dogmati consensisset, multique se ob metum persecutionis, que a  Constantio excitabatur, absconderent: iste iuxta sermonem propheticum, opposuit se murum pro domo Isrel, ut staret in prelio in die Domini. Nam licet afficeretur iniuriis, terroribus pulsaretur: nunquam hereticis acquieuit. Imo secundum datam sibi sapientiam eloquii sui sagittas emittens, dissipauit eos: et diuinarum sententiarum fulgura multiplicans, conturbabat illos. Eodem autem tempore prohibebatur Catholicis libere propriis rebus uti, dum eos et Constantius Augustus, et Liberius Pontifex persequerentur. Tunc quedam matrona Paula nomine, nobilis genere, sed nobilior sanctitate, uidens  beatum Hieronymum in defensione fidei admodum uiriliter laborantem, auxilium cepit ei impendere, ac de suis facultatibus ministrare. Cuius deuotionem et meritum uir prudentissimus intuens, frequenter eam et Eustochium eius filiam in suis commemorat Tractatibus. Curans etiam eas imbuere diuinarum scientia Scripturarum. Nam et affectuosis Paulam consolatus est scriptis de filiarum suarum, Blesille scilicet, et Pauline recenti obitu consternatam. Unde quidam pseudoclerici ac monachi, quorum scribens uitam deprehenderat, occasione delatrandi accepta, eum infamia subnotare miserrimi homines conabantur. Et quia ipsi uitiis subiacebant carnalibus, ad excusandas excusationes in peccatis, id ipsum Hieronymo imponebant  . Denique isti uestem muliebrem prope lectum, qua se indueret surrecturus ad matutinas, imposuerunt. Ut ergo uidit Hieronymus, non minus se a falsis fratribus, quam ab hereticis infestari, attendens illud Euangelicum: Si uos persecuti fuerint in ciuitate ista, fugite in aliam: deliberat cedere eorum malignitati, et ad Orientales regiones militaturus Domino commigrare. Quod quidem et Iacob in fratre suo Esau fecisse legitur, et Dauid in secero suo Saul: quorum unus ad Syros, alius ad Philisteos se contulit, malens hostibus quam inuidis subiacere. Profectionis autem sue de Urbe ordinem  ipse Ruffino scribens, sic narrat: Mense Augusto, flantibus Zephiris, cum Sancto uincentio Presbytero et adolescente fratre, et aliis monachis, qui nunc Ierosolymis commorantur, nauim in Romano portu securus ascendi, maxima me Sanctorum frequentia prosequente, ueni Rhegium, in Scylleo littore paululum steti, ubi ueteres didici fabulas, et precipitem fallacis Ulyssis cursum, et Sirenarum cantica, et insatiabilem Charybdis uoraginem. Cumque mihi accole illius loci multa narrarent, darentque consilium, ut non ad Protei columnas, sed ad  Dio ne portum nauigarem , malui per Maleas et Cycladas Cyprum pergere: ubi susceptus a uenerabili Episcopo Epiphanio, cuius tu in testimonio gloriaris. ueni postmodum Antiochiam, ubi fruitus sum communione pontificis confessorisque Paulini, et deductus ab eo media hieme  in grauissimo frigore, intraui Ierosolymam. uidi multa miracula, et que prius ad me fama pertulerat, oculorum iudicio comprobaui. Inde conscendi Aegyptum, lustraui monasteria Nitrie: et inter Sanctorum choros, aspides latitare perspexi. Quis autem felicem non dixerit fuge huius euentum, Christique prouidentia dispensatum, ut scilicet Romana Ecclesia Petri instituta regimine, omnium etiam ueteris et noui Testamenti librorum,  desudante Hieronymo,  Hebraicam et Grecam habeat certitudinem. Et quia quorumdam Grecorum leuitas, quod cunctas Scripturas sibi diuinitus inspiratas Romanos a se accepisse plaudebant, fecit ab insultatione desistere. Ideo Hieronymus locis uenerabilibus supra dictis perlustratis, pergit Constantinopolim ad audiendum uenerabilem uirum Gregorium  Nazianzenum preceptorem suum tunc eiusdem urbis Episcopum, ut sanctarum Scripturarum erudiretur studiis. Quid uero de huius uiri indefesso studio et eleganti industria, quam circa Grecos, Latinos, Hebreos, Syros, et  Chaldeos exhibuit in discendo, aliud  nichil dici potest prestantius, quam quod ipsius ad Pammachium et Oceanum missa profitentur uerba dicentis? Dum essem iuuenis, nimio discendi feruebam amore: nec iuxta quorumdam presumptionem, ipse me docui. Apollinarem audiui Antiochie frequenter et colui. Iam canis spargebatur caput, et magistrum potius quam discipulum  decebat. Perrexi tamen Alexandriam, audiui Didymum: in multis gratias ei ago, quia quod nesciui, didici: quod sciebam, illo docente, non perdidi. Putabant me homines finem fecisse discendi. ueni rursus Ierosolymam et Bethleem. Quo labore, quo pretio, Barrabanum nocturnum habui preceptorem? Timebat enim Iudeos, et alterum mihi se exhibuit Nicodemum. Item ad Rusticum monachum: Dum essem iuuenis, et solitudinis me deserta uallarent, incentiua uitiorum ardoremque nature ferre non poteram: quem cum crebris ieiuniis frangerem, mens tamen cogitationibus estuabat. Ad quam edomandam, cuidam fratri qui ex Hebreis crediderat, me dedi in disciplinam: ut post Quintiliani acumina, Ciceronis fluuios, grauitatemque Frontonis, et lenitatem Plinii, alphabetum discerem: et stridentia, anhelantiaque uerba  meditarer. Quid ibi laboris insumpserim, quid sustinuerim difficultatis: quoties desperauerim, quotiesque cessauerim: et contentione discendi rursus inceperim, testis est conscientia, tam mea qui passus sum, quam eorum qui mecum uitam duxerunt. Et gratias ago Domino, quod de amaro semine litterarum dulces fructus carpo. Et in prologo libri Iob, quem uidelicet librum eius studio Latina lingua translatum expositumque promeruit; Memini me, inquit, ob intelligentiam huius uoluminis  Liddeum quemdem in preceptorem, qui  apud Iudeos peritus habebatur, non paruis redemisse nummis. Porro ad scientiam lingue Chaldaice quo labore peruenerit, idem de se Hieronymus ita in prologo Danielis enarrat: Ego adolescentulus post Quintiliani et Tullii lectionem ac flores rhetoricos, cum in lingue huius pistrinum me reclusissem, et multo sudore multoque tempore uix cepissem anhelantia stridentiaque uerba resonare: et quasi per cryptam ambulans,  rarum desuper lumen aspicerem, impegi nouissime in Danielem: et tanto tedio affectus sum, ut desperatione sumpta, omnem ueterem laborem uoluerim contemnere. uerum adhortante me Hebreo, et illud sua lingua crebrius ingerente: Labor improbus omnia uincit: et qui mihi uidebar sciolus, inter Hebreos, cepi rursus discipulus esse Chaldaicus. Et ut uerius fatear, usque in presentem diem magis possum sermonem Chaldaicum legere,  et intelligere, quam sonare.

Interea pergit in Syriam, et dum in possessione Euagrii Presbyteri moraretur, Malchum monachum et aliquando captiuum reperit: percunctatusque eum, ordinem omnem captiuitatis eius accepit, et scripsit historiam. Cumque sanctos monachos et Eremitas, eorumque humilia peragrans habitacula contemplatur,  orationibus sine intermissione insistens, uoluptatemque carnis quotidiano labore ieiunioque refrenans, plerosque bonorum meliores fore, suo docuit instituto. Dum itaque his bonis adeo insisteret, ut scribendi etiam studium intermitteret; Damasus Urbis Episcopus pro Ecclesie utilitate sollicitus, ut ab assiduo scribendi opere non desisteret, huiuscemodi eum exhortatus est scriptis: Dilectissimo filio Hieronymo Damasus. Dormientem te, et longo iam tempore legentem potius quam scribentem, questiunculis ad te missis excitare disposui. Non quod et legere non debeas, hoc enim quasi quotidiano cibo alitur et pinguescit oratio: sed quod lectionis fructus sit iste, si scribas. Itaque quoniam pollicitus es te furtiuis noctium operis aliqua si uellem posse dictare: libenter accipio ab offerente, quod rogare polueram, si negasses. Neque uero ullam puto digniorem disputationis nostre confabulationem fore, quam si de Scripturis sermocinemur inter nos: id est, ut ego interrogem, tu respondeas. Qua uita, in hac luce nichil puto iucundius; quo anime pabulo omnia mella superantur. Quam dulcia, inquit Propheta, gutturi meo eloquia tua! Super meliori meo. Precipuus orator, inquit: Cum idcirco homines a bestiis differamus, quod loqui possumus: qua laude dignus est, qui in ea re ceteros superat, in qua homines  bestias antecellunt? Accingere igitur, et mihi que subiecta sunt edissere. Quid sibi uult quod in Genesi scriptum est; Omnis qui occiderit Cain, septem uindictas exsoluet. Si omnia fecit Deus bona ualde, quare Ne de mundis et immundis precepit; cum immundum nichil bonum esse possit? Cur Deus loquitur ad Abraham, quod quarta progenie essent filii Isrel de Aegypto reuersuri, et postea Moyses scribit: Quinta autem progenie exierunt filii Isrel de terra Aegypti? Cur Abraham fidei sue signum circumcisione accepit? Cur Isaac uir iustus non illi cui uoluit, benedixit? De quibus omnibus beatus Hieronymus plenissime satisfecit: et que subnotantur per diuersa eius tempora Damaso Pape inscripsit. Homilias scilicet in Canticum Canticorum  . De Osianna, uulgo Osanna librum unum. De morte Ozie, et de Seraphim et calculo candente librum unum; de prodigo filio, librum unum; de Spiritu sancto, librum unum. Textum quatuor Euangeliorum, Scriptorum culpa confusum, diligenter correxit. Sed et Psalterium secundum uestigia septuaginta interpretum de Greco transtulit in Latinum, id quod etiam Paula et Eustochio petentibus emendauit. Demum autem a Sophronio postulatus de Hebreo expressit, eumque breuiter librum disseruit, et Enchiridion appellauit. Per idem tempus scripsit uitam Pauli monachi, et uitam beati Hilarionis: exhortatoriam ad contemptum mundi ad Heliodorum Epistolam, et ad Nepotianum de uita Clericorum. Chronicum quoque omnimode historie, multasque alias ad diuersos Epistolas. Porro humani generis inimicus, qui eum Rome per suos ministros fuerat persecutus: etiam in solitudine, Arianos ei aduersarios suscitauit: de quibus beato Damaso scribens, ita conqueritur: Ego Christi uestem in Romana urbe suscipiens, nunc Barbaro Syrie limite teneor. uerum, ut ait gentilis peta: Celum non animum mutat, qui trans mare currit. Ita me incessabiliter inimicus post tergam persecutus est, ut maiora in solitudine bella nunc patiar. Hic enim presidiis fulta mundi rabies Ariana fremit. Hic in tres partes scissa Ecclesia ad se rapere festinat, monachorum  circa commanentium antiqua in me surgit auctoritas. Ego interim clamito: si quis Cathedre Petri iungitur, mecum est. Meletius, uitalis atque Paulinus tibi herere se dicunt: possem credere si hoc unus assereret: nunc autem duo mentiuntur, aut omnes. De iis etiam persecutionibus  Malcho Chalcide reuerendo uiro in quadam Epistola  proloquitur: Si persecutoribus meis placet, hereticum me cum occidente, hereticum cum Aegypto, hoc est, cum Damaso Petroque condemnent. Si riuus tenuiter currit, non est aluei culpa, sed fontis. Nihil alicui preripui, nichil otiosus accipio: manu quotidie et proprio sudore querimus cibum, scientes ab Apostolo scriptum  esse: Qui non operatur, non manducet. Placet eis ut hinc recedam, iamiam recedo: arripuerunt enim a me partem anime mee carissimos fratres. Ecce discedere cupiunt: imo discedunt, melius esse ducentes inter feras habitare, quam cum talibus Christianis. Ad deserta deinde loca sic letus accinctusque  successit, ut uolasse illum magis crederes, quam measse. Qualiter autem se affligendo noxias etiam in se cogitationes extinxerit, qualiter quoque uisitationem Domini meruerit: ita ut sepe choris interesset angelicis, ipsiusmet Hieronymi ad Eustochium scripta testantur. Epistola sic incipit, Audi filia et uide. In qua inter alia sic dixit: Quia impossibile est, inquit, in sensum hominis non irruere motum, et medullarum calorem, ille tamen laudatur, ille predicatur beatus, qui statim ut ceperit cogitare, interficit cogitatus et allidit eos ad petram: petra autem est Christus. Quoties ego ipse in eremo constitutus, et in illa uasta solitudine, que exusta solis ardoribus, horridum monachis prestat habitaculum, putabam me Romanis interesse deliciis. Sedebam solus, quia amaritudine plenus eram: horrebant sacco membra deformia, et squalida cutis situm Aethiopice carnis obduxerat. Quotidie lacryme, quotidie gemitus; et si quando repugnantem me somnus imminens oppressisset, nuda humo uix ossa herentia collidebam. De cibis uero et potu taceo, cum etiam languentes monachi cibi aqua frigida utantur, et coctum aliquid  accepisse, luxuria sit. Ille igitur ego qui ob gehenne metum tali me carcere ipse damnaueram, scorpionum tantum socius et ferarum, sepe choris intereram puellarum. Pallebant ora ieiuniis, et mens desideriis estuabat in frigido corpore, et ante hominem sicca iam carne premortuum sola libidinum incendia bulliebant. Itaque omni auxilio destitutus, ad Iesu iacebam pedes, rigabam lacrymis, crine tergebam. Et repugnantem carnem hebdomadarum inedia subiugabam. Non depudesco infelicitatis mee: quin potius plango me non esse quod fuerim. Memini me clamantem, diem crebro iunxisse cum nocte: nec prius a pectoris cessasse uerberibus, quam, Domino imperante, rediret tranquillitas. Ipsam quoque cellulam meam quasi cogitationum mearum consciam pertimescebam. Et mihimet iratus et rigidus, solus deserta penetrabam: sicubi concaua uallium, aspera montium, rupium prerupta cernebam: ibi mee orationis erat locus, ibi illud miserrime carnis ergastulum  collocabam. Et  post multas lacrymas, post celo oculos inherentes, nonnunquam uidebar mihi interesse agminibus angelorum, et letus gaudens, cantabam: Post te, in odorem unguentorum tuorum currimus. Quadriennii itaque tempore sic exacto in prefata uasta solitudine,  sentiens in se beatus Hieronymus omnem carnis uoluptatem exustam, nichilque in ea esse, quod spiritui repugnaret: reuertitur Ierosolymam, ut deriuaret fontes suos foras, et in plateis aquas scientie sue diuideret: ut de torrente lingue eius multi uina biberent, qui hunc in deserto et in inuio et inaquoso reperire uix possent. Accedens igitur ad eiusdem ciuitatis Episcopum Cyrillum nomine, petiit ab eo, ut Bethleem, que in sexto sita est a Ierosolyma milliario, contra meridianam plagam, locum sibi habitandi tribueret: optans scilicet, ut prudens animal, presepio Domini sui iugiter adherere. Cui mox quod deuote poposcit digne concessum est. At ipse, fauente Domino,  monasterium construxit, ut ipse inquit in Epistola ad Pammachium, de morte Pauline uxoris sub finem, in hec uerba: Sic et nos in ista prouincia edificato et monasterio, et diuersorio propter exstructo, ne forte et modo Ioseph cum Maria Bethleem ueniens non inueniat hospitium, tantis de toto orbe confluentibus turbis obruimur monachorum, ut nec ceptum opus deserere, nec supra uires ferre ualeamus. Unde quia pene nobis illud de Euangelio contigit, ut future turris non ante computaremus expensas, compulsi sumus fratrem Paulinianum ad patriam mittere, ut semirutas uillulas, que barbarorum manus effugerunt, et parentum communium census uenderet: ne ceptum sanctorum ministerium deserentes, risum maledicis et emulis prebeamus. In quo quidem monasterio sub statuta ab Apostolis degens regula cepit, ut multum cupierat, cum illustri uiro Eusebio Cremonensi, et cum aliis sanctis fratribus habitare. A quibus scilicet diuino ministerio iugiter insudantibus hoc matutinale officium quod nunc obseruatur in occiduis maxime regionibus, canonica institutione primitus institutum est. Quod et Cassianus testatur dicens: Matutine solemnitatis officium nouo adhuc tempore constitutum est primitus in Bethleemitico monasterio, ubi Dominus noster iehsu Christus pro redemptione humani generis, ex uirgine nasci dignatus est. Sicque ex illo per uniuersum mundum consuetudo celebrande istius matutine functionis inualuit. Quo quidem tempore beatus Papa Damasus, beato Hieronymo id officii componente,  constituit, ut psalmi die noctuque per omnes cantarentur Ecclesias: et subnecteretur in fine uniuscuiusque hic hymnus: Gloria Patri, et Filio, et Spiritui Sancto. Sicut erat in principio et nunc et semper et in secula seculorum, amen. Plures itaque ad eum religiosorum, quibus uite et scientie eius fama innotuerat, confluebant: bonumque doctorem boni discipuli frequentantes in doctrine illius efficacia mirabantur. Erat enim adeo copiosus in ratione reddenda, ut undecumque interrogatus fuisset, paratum haberet, et competens sine dilatione responsum.  Modo humilibus suauiter blandiens, modo superborum colla confringens, modo derogatoribus suis uicem necessaria mordacitate rependens, modo uirginitatem predicans, modo matrimonia casta defendens, modo uirtutum certamina gloriosa collaudans, modo lapsus in clericis siue monachis uehementer accusans. Qui etiam dum adhuc Rome suum titulum  Cardinalitii presbyteratus in Ecclesia sancte Anastasie gubernaret, tres clericos nulla alia causa culpabiles, nisi quia inordinate et incomposite incedebant, ab aspectu suo ac mensa continuo separauit. Incessus enim incompositus, euidens signum est, quoniam status interioris hominis male est ordinatus. Unde idem in uita sancte Paule: Per exteriorem, inquit, hominem, et interioris hominis uita demonstratur. Preterea tanta linguarum peritia erat preditus, ut quoscumque unius lingue libros in manus acciperet: hos in aliam linguam nichil cunctatus  transcriberet, adeo ut crederes esse sic scriptum, ita hos eius inoffensa uelocitas refundebat. Unde et in derogationem emulorum suorum quamdam Epistolam sic conclusit: Nec lucubratiuncula hec tanta est ad lucerne lumen, claritate perfusa: ut uel notariorum manus lingua precurreret. Per idem tempus ad Paulinum ex senatore presbyterum mirificam predestinauit Epistolam. In qua mysterium uniuscuiusque libri tam ueteris, quam noui Testamenti breuiter, summatimque perstrinxit. Quid enim non solum in diuinis, sed etiam in mundanis litteris Hieronymi sagacitatem latere potuit? Ex quibus scilicet mundanis necessitate quandoque cogebatur, nonnichil suis immiscere Tractatibus: ut probaret ea que a sanctis Prophetis ante secula predicta sunt, tam Grecorum quam Latinorum et aliarum gentium litteris contineri. Non enim credendum est id eo factum, quod libri Gentilium tantopere illius oblectarent mentem, cum prius aliquanto ad celeste retractus examen, pro eiusmodi lectione penas luisset diuino ac salutari uerbere castigatus. Quod qualiter actum sit, in predicta Epistola ad Eustochium legitur eodem Hieronymo sic inter alia referente: Dum ante etiam annos plurimos domo, parentibus, cognatis et quod his difficilius est, consuetudine lautioris cibi propter celorum me regna castrassem, et Hierosolymam militaturus pergerem, bibliotheca quam mihi Rome summo studio ac labore confeceram, carere non poteram. Itaque miser ego lecturus Tullium, ieiunabam: post noctium crebras uigilias, post lacrymas, que mihi preteritorum peccatorum recordatione ex intimis uisceribus fluebant, Plato sumebatur in manibus. Si quando in memetipso reuersus Prophetas legere cepissem, sermo horrebat incultus. Et quia lumen cecis oculis non uidebam: non oculorum putabam culpam esse, sed solis. Dumque ita me antiquus serpens illuderet,  in media ferme quadragesima medullis infusa febris, corpus inuasit exhaustum: et sine ulla requie, quod dictu quoque incredibile, sic infelicia membra depasta est, ut uix ossibus interim parabantur exequie et uitalis anime calor, toto iam frigescente corpore, in solo tantum repente pectusculo palpitabat. Tunc subito raptus in spiritu, ad tribunal iudicis pertrahor: ubi tantum luminis erat ex circumstantium claritate, fulgoris, ut proiectus in terram sursum aspicere non auderem. Interrogatus conditionem, Christianum me esse respondi. Et ille qui presidebat: Mentiris, ait: Ciceronianus es, non Christianus. Ubi enim est thesaurus tuus, ibi est et cor tuum. Illico obmutui, et inter uerbera  ego conscientie magis igne torquebar, illum mecum uersiculum repetens: In inferno autem quis confitebitur tibi? clamare tum cepi, et eiulans dicere: Miserere mei Domine, miserere mei. Hec uox inter flagella sepius resonabat. Tandem ad presidentis genua prouoluti, qui astiterant, precabantur ut ueniam tribueret adolescentie, et errori locum penitentie commodaret, exacturus deinde cruciatum, si gentilium litterarum aliquando libros legissem. Ego qui tanto constrictus articulo, uellem etiam maiora promittere, deierare cepi, et nomen eius obtestans dicere: Domine, si unquam habuero codices seculares, aut si legero, te negaui. Inter hec sacramenti uerba dimissus, reuertor a superis: et mirantibus cunctis oculos aperio, tanto lacrymarum imbre perfusos, ut etiam incredulis fidem facerem ex dolore. Nec uero sopor ille fuerat, aut uana somnia, quibus sepe deludimur. Teste est tribunal illud, ante quod iacui. Iudicium teste est, quod timui. Ultra mihi nunquam contingat in talem incidere questionem. Nam fateor uulneribus habuisse me plenas scapulas, plagas sensisse post somnium, et tanto dehinc studio diuina legisse, quanto non ante mortalia legeram. Post hec itaque cum quadam die sacras Scripturas fratribus ex more dissereret, subito tribus claudicans, quarto suspenso pede claustra cenobii leo ingens ingreditur. Cumque fratres territi fugam arripuissent, uir Dei ueluti hospiti aduentanti se obtulit: et intelligens plantam eius a sentibus uulneratam, precepit fratribus, ut terrore deposito, curam ipsius gererent. Quod cum sollicite fieret, omni ferocitate deposita, ita leo mansuetus efficitur, ut ei fratres iussu beati Hieronymi asinum quemdam committerent, quem ab opere redeuntem in pascuis custodiret. Accidit interea una dierum, ut soporato leone negotiatores quidam qui Aegyptum adibant, uidentes asinum soliuagum incedentem, cupiditate uicti, suo eum comitatui aggregauerunt. Expergefactus autem leo, cum commissam sibi bestiam minime reperisset, confusus ad monasterium rediit: et quasi culpe conscius, commune receptaculum solus ingredi non audebat. Quod fratres una cum beato Hieronymo perpendentes, absentem asinum ab illo existimant deuoratum. Nolentes tamen eum exasperare, abducti ei animalis opus iniungunt: ut scilicet ea ferret onera que prius asinus gestare consueuerat. Nec mirum fratribus innocenter uiuentibus, leonem obsequium  prebuisse, cum in testimonium prime creationis legamus uiris sanctis Deo humiliter famulantibus et leones et uolatilia ministrasse, et ictus cessisse ferarum, et uenenum non nocuisse serpentum. Ita cum leo iniunctum sibi opus indesinenter exequitur, die quadam de sublimi prospiciens prefatos uiatores, uidit eminus uenientes, et cum camelis eorum suum illum comitem. Mox quasi deprehensis hostibus, immane rugiens et contra eos uehementer insiliens, homines in diuersa dispersit. Camelos autem onustos una cum asino cogens, ad claustri portam perduxit. Mirati fratres cum hec retulissent beato Hieronymo, iussit ille depositis oneribus, camelorum pedes ablui, eisque pabula apponi, atque aduentantibus hospitibus conuiuium preparari. Et ecce illi continuo uenientes, ad sancti Patris uestigia se prostrauerunt, de commisso furto ueniam postulantes. Qui eos benigne suscipiens, ad cellam hospitum cum magna hilaritate deduxit. uidentes illi in seruo Dei tantam clementiam, medium olei quod de Aegypto attulerant, monasterio obtulerunt. Quodque singulis annis tam ipsi, quam eorum heredes plenam olei hydriam in eodem cenobio deuotissime spoponderunt. Quos beatus Hieronymus benigna commonitione refectos, et spirituali benedictione roboratos, in pace dimisit. Interea uenerabilis Paula, cuius supra fecimus mentionem, admirans religiosam uitam reuerendorum Episcoporum, Paulini scilicet Antiocheni, et Epiphanii Salamine  , quos sedes Apostolica pro quibusdam Ecclesiasticis negotiis detinebat; eorum atque Hieronymi accensa uirtutibus, urbem Romam imo Babyloniam deserere cogitabat. Illis itaque ad sedes proprias se recipientibus, hec relictis filiis, Toxotio scilicet et Ruffina, facultatibusque desertis, sola Eustochio comitante, toto cum eis desiderio nauigauit. Denique post multa pericula, immensosque labores ingressa Hierosolymam, cum sancta loca studiosissime perlustrasset, reuersa Bethleem diuersorum peregrinorum cellulas monasteriaque construxit: de quibus monasteriis, beato disponente Hieronymo, unum uiris tradidit gubernandum. uirgines quas de diuersis congregauit locis, in tres turmas monasteriaque diuisit. Inter quas tanta se humilitate deiecit, ut qui eam  audisset, extremam crederet ancillarum. Hec intuens sorores suas circa cultum sancte Dei genitricis ac uirginis deuotissimas, beato Hieronymo una cum filia supplicauit, ut de ipsius Assumptione sermonem faceret, mirifica eiusdem uirginis preconia continentem. Quarum piam petitionem ipse pariter deuotus admittens, cum summa diligentia quod rogabatur, impleuit. De cuius sancta uita, et eius discessu a Roma, et progressu per uiam, et accessu ad Hierosolymam omnibusque predictis, idem Hieronymus late tractat atque declarat in Tractatu quem fecit de obitu  et transitu sancte Paule. Sane inter innumeros tractatus, quos ad diuersos misit, ad quamdam uirginem Asellam nomine scripsit Epistolam: in qua pro officio sibi ab ea exhibito, gratias ei refert, et ab olim imposito sibi crimine innocentem se astruens, emulorum suorum inuidiam increpat. Quos etiam in sancte Paule discessu susurrasse acceperat. Huius autem talis est textus  Epistole: Si tibi putem gratias a me referri posse, non sapiam: potens est Deus super personam anime tue restituere, quod meretur. Ego enim indignus nec estimare unquam potui, nec optare, ut mihi tantum in Christo largireris affectum. Et licet me sceleratum quidam putent, et flagitiis meis obrutum, et pro peccatis meis etiam hec parua sunt: tamen tu bene facis, quod ex tua mente etiam malos, bonos putes. Periculosum quippe est de seruo alterius iudicare, et non facilis uenia praua dixisse de rectis. ueniet, ueniet illa dies et mecum dolebis ardore non pauco. Ego probrosus, ego uersipellis et lubricus, ego mendax, et Satane arte decipiens. Quis istas astutias, hoc uel credidisse, uel  sensisse de insontibus, an etiam de noxiis credere uoluisset? Osculabantur mihi quidam manus, et ore uipereo detrahebant: dolebant labiis, corde gaudebant. uidebat Dominus, et subsannabat illos: et miserum me seruum suum futuro cum eis iudicio reseruabat. Alius incessum meum calumniabatur et risum. Ille uultui detrahebat, hic in simplicitate aliud suspicabatur. Pene triennio cum eis uixi: multa me uirginum crebro turba circumdedit: diuinos libros ut potui, nonnullis sepe disserui. Lectio assiduitatem, assiduitas familiaritatem, familiaritas fiduciam fecerat. Dicant quid unquam in me aliter senserint, quam quod Christianum decebat. Dicant, si pecuniam cuiusquam accepi: si munera parua uel magna non spreui. In manu mea es alicuius  fuit? Nihil mihi aliud obiicitur nisi sexus meus: et hoc nunquam obiicitur, nisi cum Paula et Melania Hierosolymam proficiscuntur. Isti crediderunt mentienti; cur non credunt neganti? Idem est homo ipse, qui fuerat: fatetur insontem, qui dudum noxium predicebat. Et certe ueritatem magis exprimunt tormenta, quam risus: nisi quia facilius creditur, aut non fictum ut  fingatur, impellitur. Antequam domum sancte Paule nossem, in me Urbis studia consonabant. Omnium pene iudicio dignus summo sacerdotio decernebar. Beate memorie Damasus, sermo meus erat: dicebar sanctus, dicebar humilis et discretus. Nunquam domum alicuius lasciuioris ingressus sum. Nunquam me uestes serice, nitentes gemme, picta facies, auri rapuit ambitio. Nulla fuit aliquando matronarum Rome, que meam posset edomare mentem, nisi lugens atque ieiunans Paula, squalens sordibus, fletibus pene cecata: quam continuis noctibus Domini misericordiam deprecantem sol sepe deprehendit. Cuius canticum, psalmi: sermo, Euangelium: delicie, continentia:  uita, ieiunium. Nulla me potuit aliquando delectare, nisi illa, quam manducantem nunquam uidi. Sed postquam eam pro sue merito castitatis uenerari, colere ac suscipere cepi: omnes illico deseruere uirtutes. O inuidia primum mordax tui, o Satane calliditas semper sancta persequens? Gratias autem ago Deo meo, quod dignus sim quem mundus oderit  . Maleficum quidam me garriunt: titulum fidei seruus agnosco. Magum uocant et Iudei Dominum suum: seductor, et Apostolus dictus est. Tentatio me non apprehendit nisi humana. Quotam partem angustiarum perpessus sum qui cruci milito? Infamiam falsi criminis importarunt: sed scio per bonam famam et malam perueniri ad regna celorum. Plenitudinem itaque sapientie et  scientie adeptus, dedit ut abyssus uocem suam: et aque Hebraice amaritudinis ad uerbum eius dulcorate sunt, et reuelata sunt abscondita a seculis et generationibus. Cuncta enim uolumina ueteris Testamenti prius de Greco, postea uero ueraciori editione de Hebraico transtulit in Latinum. Eodemque fere omnia spiritu reuelante, cuius instructu sunt edita, diligenter exposuit. Scripsit enim in Genesim librum unum, absque subnotatis ad Damasum questionibus: cunctasque Homilias Origenis in Pentateuchum e Greco sermone transtulit in Latinum. Regum uero, seu Paralipomenon questiones, que uocantur Hebraice, duobus libris prudenter explicauit, preter illas tres obscurissimas, quas scribens abundantius exposuerat. Quarum prima est: Cur Dauid cum Achis ad expugnandum Saul ultroneus ueniebat; Secunda, Cur Dauid moriens precepit filio, ut Ioab magistrum militie interficeret. Tertia est de Semei, qui Dauid fugienti maledictionis iniurias irrogauit. Aliam quoque propositam de eisdem libris explicauit questionem. Quomodo scilicet Salomon et Achas in duodecim annis filios genuerint. Porro Isaiam commentatus est libris decem et octo. Ieremiam libris uiginti. Ezechielem libris quatuordecim. Danielem libris tribus. Et duodecim Prophetas libris uiginti. De quibus, ut nichil relinqueretur dubium, nomina quoque eorum quemadmodum intelligi debeant, Etymologiis propriis pulcherrimo patefecit decore. In quosdam psalmos edidit Tractatus luculentos, et in Ecclesiasten Commentarios, atque in Canticum Canticorum duas ad Damasum Homilias. Nouum preterea Testamentum Grece fidei reddidit. Ex quo Mattheum et Marcum compendiosa potius quam fastidiosa expositione studiosis lectoribus explicauit. Sed et in Lucam Homilias uiginti nouem ab Origene editas in Latinum uertit, et plerasque Apostoli Epistolas, ac Ioannis Apocalypsim edisseruit. Postremo precauens in futurum si quid forte in nouo Testamento uel ueteri aliquando corrumpi contingeret, qua cura debeat reformari, scribens ad Lucinum insinuat, ut ueterum, inquit, librorum fides ex Hebreis uoluminibus examinanda est: ita nouorum quoque Greci sermonis normam desiderat.  Denique et ego huius monitis adquiescens, cum inter discordia ueteris Testamenti Latina exemplaria fluctuarem, ad Hebraicam ueritatem, de cuius fonte gustaueram, recursum habui: et inter corrupta et incorrupta, eius testimonio discreui, ac sententiam tuli. Cumque sic deprehendissem zizaniorum germina inter triticum diuinorum pullulasse uoluminum, ea studui ab radice cuncta reuellere: consignans etiam per libros loca ad corrumpendum procliuia, et breui opusculo explicans, quibus maxime occasionibus soleant exemplaria deprauari. Sane Romana Ecclesia, cuius arbitrio subiacent uniuersa, peritissimi uiri non ignorans ingenium, translationem eius quam uidit aliis ueriorem, tam in Ecclesiis legendam, quam etiam exponendam recepit. De qua beatus Gregorius in libro suorum Moralium, nouam, inquit, translationem dissero. Et in Ezechiele exponens illud quod de animalibus dicitur, Unumquodque duabus alis uelabat corpus suum; cum subiunxisset: Et alterum similiter uelabatur, protinus intulit: Translationem Septuaginta Interpretum, Aquile, et Theodotionis, et Symmachi sollicite perscrutantes, nichil ex his uerbis inuenimus: sed beati Hieronymi scripta relegentes agnouimus, quia hanc sententiam in Hebraica ueritate ita posita non quidem iuxta uerbum, sed iuxta sensum inuenerit. Nam peritus interpres, ut omnino nil pretermitteret, aliquando uerbum de uerbo, aliquando cum lingue repugnaret barbaries, sensum solum exprimebat de uerbis. Quem utique transferendi modum idem Hieronymus in libro quem de optimo genere interpretandi edidit, probabilem esse euidenter insinuat. Scripsit preterea aduersus Iouinianum  , et contra Heluidium de beate Marie uirginitate perpetua librum unum. Quorum priorem asserentem nullam in futuro meritorum esse distantiam, et hunc uoluptati carnis iugiter ministrantem, hereticum atque Epicurum Christianorum probat. Heluidium uero qui ex Scripturis nitebatur ostendere intactam Dei matrem alios filios habuisse, uelut idiotam, et Scripturas penitus ignorantem redarguit. Porro alium quemdam hereticum, non describendo, sed colloquendo confudit: qui de resurrectione carnis contra fidem catholicam sentiens, questiones huiusmodi proponebat. In qua etate surrecturi sumus? Si in ipsa in qua morimur, ergo et nutricibus post resurrectionem opus erit. Si in altera, nequaquam erit resurrectio mortuorum, sed  reformatio in alios. Diuersitas quoque sexus maris et femine erit, an non erit? Si erit, sequentur et nuptie et concubitus et generatio. Si non erit: sublata diuersitate sexus, eadem corpora non resurgent, sed tenuia et spiritualia. Et hec probare uolebat, inducens illud Apostoli: Seminatur corpus animale, surget corpus spirituale. Ad quod ait beatus Hieronymus: Cum audissem, mihique incubuisset necessitas, nequissime uipere respondi, et sola cum interrogatione conueni. Credis, inquam, resurrectionem mortuorum, an non? Qui cum se credere respondisset; intuli: Eadem resurgent corpora,  an alia? Qui cum dixisset, eadem: sciscitatus sum, In eodem sexu, an in altero? Ad interrogata reticenti: et instar colubri huc atque illuc transferenti caput, ne feriretur: Quia, inquam, taces, ego mihi pro te respondebo, et consequentiam inferam. Si non resurget mulier nec masculus, non erit  resurrectio mortuorum: quia cum sexus membra habeat, membra totum corpus efficiunt. Si autem sexus et membra non fuerint, ubi erit resurrectio mortuorum? Sed et illud, quod de nuptiis obiicis: si eadem membra fuerint, sequi nuptias, a Saluatore dissoluitur. Errant nescientes Scripturas, neque uirtutem. In resurrectione enim non nubent neque nubentur: sed erunt similes angelis. Ubi dicitur, non nubent neque nubentur: sexuum diuersitas monstratur. Nemo enim de lapide et ligno dicit, non nubent neque nubentur, quia naturam nubendi non habent: sed de his que possent nubere, et Christi gratia et uirtute non nubentur. Quod si apposueris, Quomodo ergo erimus similes angelorum, cum inter angelos non sit masculus aut femina? breuiter ausculta non substantiam angelorum, sed conseruationem et beatitudinem repromitti. Similitudo promittitur, non natura  mutatur. Porro si queris in qua etate resurrecturi sumus. Iuxta Ecclesiarum traditiones, et Apostolum Paulum; illud est respondendum: quod in uirum perfectum, et in mensuram etatis plenitudinis Christi resurrecturi sumus. In qua etate conditum Adam Iudei autumant: et Saluatorem Dominum legimus resurrexisse. Et multa inquit, alia de utroque Testamento in suffocationem heretici protuli. Sed numquid his tantum heresibus repurgauit Ecclesiam? Nulla unquam heresis eius tempore pullulauit, quam ipse falce sue eloquentie non succiderit. Nunquam enim pepercit hereticis, sicut ipsemet asserit: sed omni egit studio, ut hostes Ecclesie, eius quoque hostes  fierent. Nam et Ruffini uiri eruditissimi, suique college cum quo mella sanctarum Scripturarum consueuerat lambere, ideo dicitur inimicitias incurrisse, quia eum de arbitrii libertate praue sentientem uehementer correxit: cuius zelum pro fidei rectitudine Romana Ecclesia approbat: ut beatus Papa Gelasius Scripturarum sagacissimus indagator eiusdem Ruffini libros licet preclaro sermone editos repudiare uideatur, hoc in suis decretis mandans: Ruffinus uir religiosus plurimos Ecclesiastici operis edidit libros: nonnullas etiam Scripturas interpretatus est: sed quoniam beatissimus Hieronymus in aliquibus eum de arbitrii libertate notauit: illa sentimus, que predictum sentire cognoscimus. Et non solum de Ruffino, sed etiam de uniuersis, quos uir sepius memoratus zelo Dei et fidei religione reprehendit. Idem, Origenis nonnulla opuscula, que  uir beatus Hieronymus non repudiat, legenda suscipimus: reliqua uero omnia cum  auctoritate sua dicimus esse renuenda. Inter preclara uero studiorum suorum opuscula scripsit librum de Illustribus uiris, a sanctis Apostolis usque ad suam etatem imitatus Tranquillum, Grecumque Apollonium, et post catalogum plurimorum, se quoque in calce uoluminis quasi abortiuum et minimum omnium Christianorum posuit: ubi sibi necesse fuit usque ad quintum  et decimum annum Theodosii principis, si que scripserat, breuiter annotare. Commemorans inter cetera, que passim supra notata sunt: quod scripserat altercationem Luciferiani, et Orthodoxi. De locis librum unum: de essentia Dei librum unum: Hebraicorum nominum librum unum. Epistolarum ad diuersos librum unum. Ad Marcellam Epistolarum librum unum. Ad Paulam, inquit, et Eustochium, quia quotidie scribuntur, incertus. Quis nostrum tanta potest legere, quanta scripsit iste uir beatus Hieronymus? Quis hunc ardentem in Scripturis animum, et feruentem in Dei seruitio, non miretur; Quis eum non potius angelum, quam hominem dixerit: dum nulli magis congruit illud Propheticum: Labia sacerdotis custodiunt scientiam, et legem requirunt ex ore eius, quia angelus Domini exercituum est? Certe si manens in carne, secundum hominem ambulasset: ad tantum culmen scientie nullatenus pertigisset. Sed neque cuperet dissolui cum Paulo  , nec cum Christo se confideret inter angelos regnaturum. uerum quia de mundo triumphauerat, quasi de laboris premio iam securus ad Heliodorum loquebatur: Crede mihi, nescio quid plus lucis aspicio: libet sarcina corporis abiecta, ad purum etheris euolare fulgorem. Tanta demum lassitudine fatigatus est, ut etiam in stratu suo iacens funiculo, quem in trabem suspenderat, supinus manibus apprehenso erigeretur. Ut uidelicet officium monasterii, prout poterat, exhiberet. Nihil tamen minus sensus sinceritate uigebat ad rationem reddendam, undecumque interrogatus fuisset. Nam et beato Augustino Hipponensi Episcopo, suis eum questionibus prouocanti, uerius abysso abyssum inuocanti plenissime satisfecit: et se uelut emeritum  iudicans, his eum uerbis a sui prouocatione deterret: Nos nostra habuimus tempora, et cucurrimus quantum potuimus, nunc te currente et longa spatia transmeante, nobis detur otium. Simulque, ut cum uenia et honore tuo dixerim, ne solus mihi de Petis proposuisse aliquid uidearis, memento Daretis et Entelli, et uulgaris prouerbii, quod bos lassus fortiter pedem figat. Ad quod beatus Augustinus suppliciter respondens, ait: Cur itaque conor contra contractum fluminis, et non pius deprecor ueniam? Obsecro, ut si te lesi, dimittas mihi: et si bos ut tibi uideris, lassus senectute forte corporis, non uigore animi: tamen in area dominica fructuoso labore desudans: ecce sum, si quid, perperam  dixi, fortius fige pedem. Non mihi molestum esse debet pondus etatis tue, dummodo conteratur palea culpe mee. Preterea in libro quem ipse Augustinus contra errorem Iuliani  Pelagiani descripsit, qui nuptias censebat damnabiles, quod nichil ex eis nasceretur ab omni liberum obligatione peccati: dum plures contra eius pestiferum dogma catholicos testes introduxisset, ita eumdem preferens Hieronymum intulit. Nec sanctum Hieronymum presbyterum contemnendum arbitreris, qui Greco et Latino, insuper Hebreo eruditus eloquio, ex occidentali ad orientalem transiens Ecclesiam, in locis sanctis, atque in litteris sacris usque ad decrepitam uixit etatem. Cuius nobis eloquium ab Oriente in Occidentem, ad instar solis resplenduit. Omnis denique qui ante illum aliquid ex utraque  orbis parte de doctrina Ecclesie legit, nec alia de re hanc quam predixi, tenuit  promisitque sententiam. Igitur beatus Hieronymus postquam exuberanti scriptorum suorum copia, inexpugnabilem Ecclesie Christi turrim contra iacula hereticorum cerexit:  nonagesimo etatis sue anno, imperii autem Theodosii duodecimo, in senectute bona migrauit ad Dominum, uidelicet ultima Septembris, et eiusdem diei hora ultima cum sol occideret. Sancte autem ac uenerabiles femine Paula scilicet et Eustochium, exemplo et commonitione eius seculi contemptrices, et crucis Christi baiule, ante eius obitum uocante sponso emigrarant. Porro beatus Hieronymus dum adhuc uiueret, scalpendo saxum in ingressu spelunce dominici presepis, sepulcrum sibi fecerat non longe a sepulcro predictarum sanctarum. Ubi seculi peruersitate deuicta, sepultus est pridie Calend. Octobris. Mirabitur forsan Lector, tam sanctas personas habere inuidos potuisse. Mirandum uero non est: semper enim uirtutes persequitur inuidia, feriuntque summos fulmina montes. Nec mirum uideri debet, hec  bonis contingere, cum ipse Dominus Phariseorum zelo sit crucifixus, et omnes sancti emulos habuerunt. Esau persequebatur Iacob. Saul querebat animam Dauid, et Salomoni suscitauit ipse Dominus Adad Idumeum. Iezabel etiam sacerdotes fugere compulit: et omnes Prophetas persecutus est populus Iudeorum. Paulus Apostolus de fratribus falsis conqueritur, et per murum demittitur, ne ab hostibus capiatur. Ac multimoda enarrans pericula, de se suisque similibus loquitur: Spectaculum facti sumus huic mundo, et angelis et hominibus. Et, Nos stulti propter Christum. Et, Quod stultum est Deo, sapientius est hominibus. Unde et Saluator loquitur ad Patrem: Tu scis insipientiam meam; quem in Euangelio propinqui quasi mentis impotem estimabant, et aduersarii calumniabantur, dicentes: Demonium  habet. Et Samaritanus est. Et, In Belzebub principe demoniorum eiicit demonia. Sed beatus qui dicere potest cum Apostolo: Gloria nostra hec est, testimonium conscientie nostre; quoniam in sanctitate et sinceritate, et  gloria Dei conuersati sumus in mundo. Audiens proinde Dominum dicentem: Ideo mundus uos odit, quia non estis de mundo. Si enim essetis de mundo, mundus quod suum erat, diligeret. Periculosum est malum dixisse de bonis. Nam sicut probatis  ad coronam, ita exprobrantibus ad damnationis  cumulum cedit. Quod et beatus Augustinus testatur, dicens: Nemo laceret seruos Dei, quia non expedit lacerantibus. Seruis quidem Dei falsis detractionibus crescit merces, sed et pena crescit detrahentibus. Nam non sine causa dictum est: Cum uos oderint homines et exprobrauerint, mentientes: gaudete et exultate, quia merces uestra copiosa est in celis. Itaque consolemur inuicem in uerbis istis, benedicentes Dominum in omnibus uiis suis. Qui uiuit et regnat in secula seculorum. Amen.





 uITA DIuI HIERONYMI INCERTO AUCTORE. 

 Plerosque nimirum illustrium uirorum non ambigo nosse, quo natus, quibusque doctoribus, quibusue eruditus sit litteris, quo denique quiescat sanctus Hieronymus loco. uerumtamen quibus non uacat, uel legere plurimum non ualent, hoc si uoluerint opus compendiosa breuitate poterunt scire.

Beatus igitur Hieronymus, nobili genere ortus: patre uero Eusebio nomine: oppido Stridonis, quod a Gothis euersum, Dalmatie quondam Pannonieque confinium fuit. Congrue scilicet Eusebio generatus est patre. Eusebius namque Attice, Romane dicitur pius. Hieronymus quoque Aeolice, Latine omnino sacra lex intelligitur. Iure igitur Hieronymus, id est, sacra lex, de pio gignitur patre: ut studioso eius labore ex Hebreorum scriptis absque  scrupulositate, alma pateret Lex, que humano generi, sua austeritate remota, pium ac sacrum, misericordemque patrem nuntiaret uenturum. Qui cum dudum inter pueritiam adolescentiamque incederet medius, instinctu tactus celesti, affinibus cunctis, censuque paterno relictis, ut perfectus Euangelii imitator quiuisset existere, ingressus nauem, aura flante secunda, ad limina sublimium Apostolorum Petri et Pauli, diuina dispensante clementia, Romanam  adiit urbem. In qua uidelicet litteris Grecis et Latinis diligenter apprime eruditus,  et Christi uestem suscipiens, presbyter quoque Cardinalis ibidem est ordinatus.

Nam ut inexpugnabilem sue Ecclesie Dominus murum contra perfidos dementesque hereticos erigeret; huic uiro in litterarum studiis plerique () cathagete, id est, preceptores fuere. Donatus nempe arthigraphus, Romanis eum imbuens elementis, liberaliumque  artium sapore sufficienter replens magister extitit illi, sicut ipse in Chronica sua meminit, dicens: uictorinus rhetor, et Donatus grammaticus  , magistri et preceptores mei, Rome insignes habebantur. Gregorium namque Nazianzenum  didascalum, id est, magistrum suum fuisse testatur. Nam cum in predicto Propheta ad eum uenisset locum, in quo de Seraphim quiddam debuisset exponere, ita intulit, dicens: De hac uisione ante annos circiter triginta, cum essem Constantinopoli, et apud uirum eloquentissimum Gregorium Nazianzenum preceptorem meum, tunc eiusdem urbis Episcopum, sacrarum Scripturarum studiis erudirer, scio me breuem dictasse subitumque tractatum, ut experimentum caperem ingenioli mei, et amicis iubentibus obedirem.

Quid uero de huius uiri eleganti industria, quam erga Latinos, et Grecos, Hebreos, et Arabicos, Chaldeosque in discendo elementorum apices habuit, prestantius dici potest, quam ipsius ad Pammachium et Oceanum missa profitentur uerba dicentis: Dum essem,  inquit, iuuenis, miro discendi ferebar ardore: nec iuxta quorumdam presumptionem ipse me docui. Apollinarium audiui Antiochie frequenter, et colui, iam tunc cum me in Scripturis sanctis erudiret, canis spargebatur caput: et magistrum potius quam discipulum  decebat. Perrexi tamen Alexandriam, audiui Didymum: in multis ei gratias ago. Quod nesciui, didici: quod sciebam, illo docente, non perdidi. Putabant me homines finem fecisse discendi. ueni rursum Ierosolymam et Bethleem: quo pretio, quo labore  Barrabanum Hebreum nocturnum habui preceptorem? Timebat enim Iudeos: et mihi alterum exhibebat Nicodemum. Hec itaque contuli: ut qui scire cupiunt, nosse queant, sicut predixi, quo natus loco, quibusue tantus uir magistris fuerit informatus.

Commorans itaque Hieronymus Rome, mentis corporisque uirginitatem, et delictorum penitentiam custodiens, fidelibus predicabat. Multaque iuxta Septuaginta librorum uolumina atque psalterium emendauit, Apostolice sedi Liberio presidente pontifice. Ea proculdubio tempestate Romanum populum per Constantium Augustum Ariana heresis maculabat. Idcirco ergo predictus uir, occasione quam semper optauerat accepta, ut superius est dictum, relicta domo, parentibus, sorore, cognatis, et inclyta ac gloriosissima Petri  urbe: corpus et sola tantum ferens que itineri utilia esse ualuere, una cum bibliotheca quam summo studio in prefata confecerat urbe, Ierosolymam propter regnum celorum iuuenis militaturus aduenit.

Postquam uero omne mundanarum litterarum studium adeptus est, probatissimorum quoque monachorum habitum factumque imitatus est. Cupiditatem siquidem animi iugi sinceritate calcans, uoluptatemque corporis perenni frangens ieiunio, plerosque bonorum religiosorum, meliores fore suo docuit instituto. Quodam igitur tempore, cum ex more idem Hieronymus, diuina ad legendum panderet uolumina, et immortalem bibliothece sue auctorem recordaretur Tullium, mox celitus ne  tales quandoque reuolueret libros salutifero castigatus est uerbere. Ita enim ipse de se ad Eustochium scribens asserit.

Cum ante annos plurimos, domo, parentibus, sorore, cognatis, et quod his difficilius est, consuetudine lautioris cibi propter celorum me regna castrassem: et Ierosolymam militaturus pergerem, bibliotheca quam mihi Rome summo studio ac labore confeceram, carere non poteram. Itaque miser ego lecturus Tullium ieiunabam. Post noctium crebras uigilias, post lacrymas, quas mihi preteritorum recordatio peccatorum, ex imis uisceribus eruebat, Plautus sumebatur in manus. Si  quando in memet reuersus Prophetas legere cepissem: sermo horrebat incultus. Et quia lumen cecis oculis non uidebam: non oculorum putabam culpam esse, sed solis. Dum ita me antiquus serpens illuderet, in media ferme Quadragesima, medullis infusa febris, corpus inuasit exhaustum, et sine ulla requie, quod dictu quoque incredibile est, sic infelicia membra depasta est, ut ossibus uix hererent. Interim parabantur exequie et uitalis anime calor, toto frigescente iam corpore, in solo tantum tepente pectusculo palpitabat: cum subito raptus in spiritu, ad tribunal iudicis pertrahor, ubi tantum luminis, et tantum erat ex circumstantium claritate fulgoris: ut proiectus in terram, sursum aspicere non auderem. Interrogatus de conditione, Christianum me esse respondi. Et ille qui presidebat: Mentiris ait: Ciceronianus es, non Christianus. Ubi enim thesaurus tuus, ibi est et cor tuum. Illico obmutui: et inter uerbera  conscientie magis igne torquebar: illum mecum uersiculum reputans: In inferno autem quis confitebitur tibi: Clamare autem cepi, et eiulans dicere: Miserere mei Domine: miserere mei. Hec uox inter flagella resonabat. Tandem ad presidentis genua prouoluti qui astiterant, precabantur, ut ueniam tribueret adolescentie, et errori locum penitentie commodaret: exacturus deinde cruciatum, si gentilium litterarum libros aliquando legissem. Ego qui in tanto constrictus articulo, uellem etiam maiora promittere, deierare cepi: et nomen eius obtestans dicere: Domine, si unquam habuero codices seculares: si legero, te negaui. In hec sacramenti uerba dimissus, reuertor ad superos, et mirantibus cunctis, oculos aperui: tanto lacrymarum imbre perfusos, ut etiam incredulis fidem facerem ex dolore. Nec uero sopor ille fuerat, aut uana somnia, quibus sepe deludimur. Testis est tribunal illud ante quod iacui. Testis triste iudicium, quod timui. Ita mihi nunquam contingat talem incidere questionem. Liuoribus habuisse me plenas scapulas, plagas sensisse per somnium: et tanto dehinc studio diuina legisse, quanto mortalia ante perlegeram.

Idem igitur Hieronymus, quod pretermiseramus, dum in Romana adhuc esset urbe, os Damasi Pape, et sacre bibliothece scrutator, diuinorum dissertor uoluminum: dum per triennium continuum, charus, acceptusque popularibus ueneraretur: omniumque iudicio pontificatu dignus decerneretur: ordinatusque a prefato Papa presbyter Cardinalis, ut superius scriptum est, fuisset: quidam ex clericorum, monachorumque ordinibus, pro petulantia, ingluuieque discursantes ad effugandum de urbe eumdem Hieronymum, qui utrorumque eorum scribens uitia, eos reprehenderat, insidias parauerunt.

uerum enim uero hunc ego felicem dixerim: huius fuge euentum, corrigentis Christi iudicio potius dispensatum, quam prauorum hominum persecutionibus paratum fore existimo, scilicet ut Romana Ecclesia Petri instituta regimine, omnium ueteris Testamenti librorum Christo Deo uolente, et Hieronymo spirituali studio desudante, Hebraicam quoque haberet ueritatem, et Grecorum quorumdam leuitas,  que sibi a Deo omnes scripturas diuinitus inspiratas accepisse plaudebat, eos habere, quod ipsa non habet, recognoscat.

Igitur Hieronymus, ut iam dictum est, Roma egressus, ad Orientem tendens, profectus est ad Gregorium Nazianzenum, Constantinopolitane urbis Episcopum: ubi ita proficere studuit, ut sanctarum Scripturarum studiis erudiretur: et supplex, docilisque discipulus, adiit preceptorem: eumque in Constantinopolitana urbe obseruabat. Hoc discipulatu Hieronymus peracto, in Syriam perrexit; et dum in possessione Euagrii presbyteri moraretur, Malchum monachum aliquando captiuum reperit: percunctatusque eum, omnem eius captiuitatis didicit historiam, quam postea edidit, scriptamque Romanis fidelibus misit: hec in istius historie inserens prologo: Scribere, inquit, disposui, si tamen Deus uitam dederit: et si uituperatores mei saltem fugientem me, et clausum persequi desierint.

Ad deserta deinde loca, ad que olim ob agendam inibi penitentiam properare cupiebat, ita letus accinctusque accessit, ut uolasse eum magis, quam measse crederes. Quomodo uero per quadriennium continue Christi potius auxilio penituerit; idem Hieronymus, que sponte pertulerit ipsius Dei gratiam affuisse, huiusmodi uerbis indicauit: Quoties in eremo constitutus in illa uasta solitudine, que exusta solis ardoribus horridum monachis prestabat habitaculum: putaui me, inquit, Romanis interesse deliciis. Sedebam solus, quia amaritudine repletus eram: horrebant sacco membra deformia, et squalida cutis situm Aethiopice carnis obduxerat: quotidie lacryme, quotidie gemitus: et si quando repugnantem somnus imminens oppressisset, nuda humo uix ossa herentia collidebam. De cibis uero et potu taceo: cum etiam languentes monachi aqua frigida utantur: et coctum aliquid accepisse, luxuria sit. Ille igitur ego qui ob gehenne metum tali me carere ipse damnaueram, scorpionum tantum socius et ferarum, sepe choris intereram puellarum: pallebant ora ieiuniis, et mens desideriis estuabat. In frigido corpore et ante hominem suum iam carne premortua, sola libidinum incendia bulliebant. Itaque omni auxilio destitutus, ad Iesu iacebam pedes: rigabam lacrymis: crine tergebam: et repugnantem carnem, hebdomadarum inedia subiugabam. Non depudesco infelicitatis mee, quin potius plango non esse quod fuerim. Memini me clamantem diem crebro iunxisse cum nocte: nec prius a pectoris cessasse uerberibus, quam, Domino increpante, rediret tranquillitas. Ipsam quoque cellulam meam, quasi cogitationum mearum consciam pertimescebam, et mihimet iratus et rigidus, solus deserta penetrabam. Sicubi concaua uallium, aspera montium, uel rupium prerupta cernebam, ibi mee orationis locus, illud miserrime carnis ergastulum: et  post multas lacrymas, post celo oculos inherentes, nonnunquam uidebar mihi interesse agminibus angelorum; et letus gaudensque cantabam: Post te in odorem unguentorum tuorum curremus.

 Quadriennio itaque dedicate penitentie exacto, ad Bethleem oppidum idem Hieronymus remeauit: ubi quasi prudens animal ad presepe Domini sese contulit, quod ab Ierosolymis sex millibus separatur, contra meridianam plagam: accedensque ad eiusdem urbis pontificem Cyrillum nomine, petiit ut parecie, que Bethleem fuerat sita, locum sibi habitandi tribueret. Cui nimirum  mox quod deuotione poposcit, digne concessit. Digni etenim habitaculi, Bethleem, adiuuantibus uicis uicinis catholicis, construxit monasterium. In quo statuta ab Apostolis regula degens cepit, quod olim multum cupierat, cum fratribus habitare, et cum Eusebio Cremonensi nobili uiro, cuius postulatione ex Greco sermone quamdam Epistolam transtulit in Latinum.

In quo uere sciendum, hanc matutinam psalmodie, que nunc obseruatur, in occiduis maxime regionibus, canonicam  functionem monasterio primitus institutam, ubi predictus uir otiosus non fuisse credendus est: qui tantum nobis in translatione diuine Scripture prestitit, ut ad Hebreorum fontem pene non egeamus accedere: quoniam nos facundie sue multa cognoscitur ubertate satiasse plurimis libris, copiosis Epistolis fecit esse beatos, quibus scribere, Domino prestante dignatus est.

Inter cetera profecto studiorum suorum opuscula, a beato Petro sumens exordium, usque ad semetipsum de uiris illustribus scripsit: imitatus Tranquillum, Grecumque Apollinium: ubi de se ita refert: Post catalogum plurimorum, me quoque in calce uoluminis quasi abortiuum et minimum omnium Christianorum posui: quo mihi necesse fuit usque ad quartum decimum annum Theodosii principis, que scripserim, breuiter annotare. Innumeris preterea iste libris, Apostolorum, Prophetarumque constructionibus editis, immobilem Catholice turrim Ecclesie, contra perfidorum iacula consummauit. Omnes ueteris Testamenti libros, ex Hebreorum codicibus, in Latinum conuertit. Danielem quoque Prophetam, Chaldaico stylo prolocutum, et Iob iustum Arabico, in Romanam linguam utrumque auctorem perfecta interpretatione  mutauit.

Mattheum nichilominus ex Hebreo fecit esse Romanum: Epistolam quidem suam ad Paulinum ex senatore presbyterum mirificam destinauit: docens quemadmodum Scripturas diuinas adhibita cura perlegeret: ubi breuiter uirtutem uniuscuiusque libri, ueteris et noui Testamenti mirabiliter indicauit: mirabiliter planus, honeste doctus, ac dulcis, parata copia sermonum ad quamcumque partem uertit ingenium: ut undecumque interrogatus fuisset, paratum haberet et competens sine aliqua dilatione responsum. Modo humilibus suauiter blanditur, modo superborum  colla  confringit: modo derogatoribus suis uicem necessaria mordacitate restituens, modo uirginitatem predicans, modo matrimonia  casta defendens, modo uirtutum certamina gloriosa collaudans, modo lapsus in clericis, monachos prauitatis accusans.

Sed tamen ubicumque locus se attulit, gentilium exempla dulcissima ueritate permiscuit. Sed non erat hoc sue uoluntatis, sed  grauissime necessitatis: ut probaret ea que a sanctis prophetis ante secula predicta sunt, tam Grecorum quam Latinorum, et aliarum gentium litteris contineri: uere totum explicans, totum exornans, et per diuersa  disputationis genera, disertus semper et equalis incedens. Tanta namque utriusque lingue peritia fungebatur, ut quoscumque libros Aeolicos in manibus acciperet, Latine sine offensione transcurreret: iterumque Latinos attico sermone relegeret, ut crederes hic esse scriptum, quod os eius inoffensa uelocitate fundebat.

uere dixerim Catholicam istius hominis  prudentiam, sanamque doctrinam, quocumque conuersatus fuisset loco, stabilis perstitit fidei firmitate. Nam certissime ignorantie inuidieque morbo languentes desipiunt, qui eum deuiasse a Catholice Ecclesie, id est, beati Petri fide, uel hereticum fuisse arbitrantur: quod Eustochio mandauerit: Caue, queso, ne quando et de te dicat Deus: uirgo Isrel cecidit: non est qui suscitet eam. Ubi ad terrendos lubricos atque incautos, quia Deus iustus sit iudex: subdens ista, dixerit doctor, Audenter loquor, cum omnia possit Deus: suscitare uirginem non potest post ruinam. ualet quidem liberare de pena, sed non ualet  reformare corruptam. Hoc procul dubio ita dicendo, non omnipotentiam abstulit Deo, sed iustum iudicem manifestans asseruit. Nam, nisi fallor, qualia sanctus Hieronymus Eustochio mandauit, talia ad Domitillam neptem imperatoris Domitiani admonitionis legimus uerba.

Sed et ipsa uerba qua de causa sint illi prolata, audire gratum puto. Hec omnino uirgo Nereum et Achilleum eunuchos cubicularios habuit: quos beatissimus Apostolus Petrus lucratus fuerat Christo. Isti dum uiderent dominam suam gemmis ornari, et purpureis uestibus, atque auro textis indui, dixerunt ei: Quanto studio ornaris in corpore, ut filium consulis Aurelianum hominem mortalem accipias maritum: si tanto studio in animo ornareris, regem immortalem Dei filium adipisci poteras sponsum. Qui etiam teipsam eternam faceret, et nunquam tibi, neque ornamentis tuis, neque gaudiis finem permitteret, aut  terminum euenire. Respondit ei Domitilla,  et ait: Que potest esse melior caritas, quam habere uirum, suscipere filios, per quos posteritas dulcissima possit propagari, et tam generis dignitas, quam memoria nominis non deleri? Cui Nereus respondit: melior est uirginitas, que quando de matris tue utero existi, tecum nata, tecum lactata, tecum semper fuit a carnis corruptione aliena, que est Deo amabilis, eiusque angelis chara: quam profecto cum quelibet perdiderit uirgo, huius reatum per penitentiam euadere potest, ipsam uero integritatem adipisci nequaquam ualet. Omnis namque sanctitas, dum per aliquam uoluptatem, aut necessitatem uiolata aut amissa fuerit, uel queque perdita uirtus, ad statum suum, uel integritatem, seu ad suam gloriam per penitentie lacrymas recuperari et reuocari potest. Sola uirginitas, si semel perierit, ad pristine integritatis stabilitatem pertingere minime ualet.

Cumque Nereus et Achilleus hec, laudando uirginitatem, et alia proferendo, dissererent plurima, quibus eternam mereretur actibus uitam, Domitilla prudentissima uirgo dixit: Utinam ad me olim ista Dei sententia peruenisset, et nunquam ego nomen sponse suscepissem, nec hominis  mortalis sponsionem. Nunc uero quia uobis Deus aperuit os ad lucrandum animam meam, quicquid me facere uultis, accelerate quantocius. Quid multa? A sancto Clemente Papa consecrata, Aureliano sponso contempto, ob hoc in Pontiana exulata est insula. Inde Tarracinam adducta, nolensque Idolis sacrificare, cum Eufrosina et Theodora sponsis Sulpitii et Seruiliani, a Luxurio fratre Aureliani igne cremate, palmam suscepere martyrii, quas S. Cesarius diaconus, qui etiam postea et ipse a predicto Luxurio est martyrizatus, in sarcophago nouo simul condens sepeliuit.

Hec ideo licet non fuerat  hic tantum necesse loqui, addidimus tamen, quia pene quod Nereus prudentissime uirgini Domitille dixerat, uirginitatem perditam de reatu posse per penitentiam ueniam consequi: nequaquam tamen ualeret fieri uirgo, sicut fuerat prius. Hoc sanctus Hieronymus Eustochio ad meliora studuit hortando mandare: Cum omnia possit Deus, suscitare uirginem non potest post ruinam. Quid enim est hic aliud non posse, quam non uelle? quod nonnullis aliis dici poterat uerbis. Per quemdam namque sapientem dicitur Deo: Tu autem dominator uirtutum, cum tranquillitate iudicas, et cum magna reuerentia disponis. Subest enim tibi cum uolueris, posse: ergo ubi non est uelle Dei, deest posse. Deus quippe ut immutabilis est nature, ita immutabilis est uoluntatis. Et utique cum sit uerax et iustus, non illum mendacium, neque iniustitia decet: quia sicut non ualet mentiri, qui est ueritas, ita iniustus esse  non potest: hoc est, nolens iniuste facere quicquam. Nam omnia, teste Propheta, quecumque uoluit Dominus, fecit in celo et in terra: omniaque eius iudicia iusta.

Dum igitur niteremur ostendere, quid uolente Deo fieri possit: quid uero illo nolente fieri non uiueret, et ut ueridico eximioque Doctori, cui quoad uiueret, in omni scientia se comparare nemo audebat, non usurparet uaniloquus detrahere quispiam, cepto ab ordine longius sumus digressi.

uerumtamen qualis, quantusue uir iste fuerit, solius sancti Augustini testimonio, qui uelit, plenius cognoscere ualet.  Nam cum in libro primo, quem contra errorem Iuliani Manichei scripserat: qui nuptias sine dubitatione dicebat damnari: quod uero ex eis nasceretur, ab omni esse liberum obligatione peccati: plurimos contra huiusmodi pestiferum dogma Catholicos introduxisset testes, ita intulit dicens: Nec sanctum Hieronymum qui presbyter fuit, contemnendum arbitreris, qui Greco et Latino, insuper et Hebreo eruditus eloquio, ex Occidentali ad Orientalem transiens Ecclesiam, in Locis sanctis, atque in Litteris sacris usque ad decrepitam uixit etatem: cuius nobis eloquium ab Oriente in Occidentem instar solis lampadis resplenduit. Omnes denique  uel pene omnes qui ante illum aliquid ex utraque orbis parte de doctrina Ecclesiastica scripserant, legit: nec aliam de hac re quam predixi, tenuit prompsitque sententiam. Qui cum exponeret Ionam Prophetam, apertissime dixit: quod etiam paruuli, peccato offensionis Ade tenerentur obnoxii.  Hec Augustinus in predicto libro.

Idem itaque Hieronymus contra Celsum, Porphyrium, et Iulianum Augustum, rabidos aduersus Christum canes, et contra insectatores Ecclesie, uel eorum qui putant, Ecclesiam nullos Philosophos et eloquentes habuisse doctores, magno desudauit ingenio, ut sciant quales et quanti uiri eam fundauerint, exstruxerint, atque ornauerint: et desinant fidem nostram rustice simplicitatis arguere, suamque potius imperitiam recognoscere, innumeris preterea libris Apostolorum Prophetarumque constructionibus. Et post pauca: Nunc, inquit, mysterium iniquitatis operatur: et garrit unusquisque quod sentit: ego solus sum qui cunctorum gloria mordear. Pluribus quippe, ait, qui me dicunt hoc opus inflammatum inuidie facibus scribere: breuiter respondebo, nunquam me hereticis pepercisse, sed omni egisse studio ut hostes Ecclesie, mei quoque hostes fierent.

Impossibile est omnino et longum de isto uiro, eiusque districta uita, et illius moribus retexere omnia. Unius enim miraculi huius monasterii, quoddam priscorum simile, quod per succedentium relationem  memorie nondum obliuio abstulit, et a religiosis uiris, qui celestis patrie amore Bethleem fuere, huc est delatum, huic compendioso  necto sermoni. Quadam namque die aduesperascente, cum beatus Hieronymus una cum fratribus, ut monachis mos est, ad sacram lectionem audiendam sedisset, et precepta diuina declararet, subito tribus claudicans, quarto suspensus pede, ingens leo cenobii claustra ingressus est. Quo utique uiso fratres perterriti nonnulli in fugam sunt, ut est metus fragilitatis humane, conuersi. Sanctus uero Hieronymus, ueluti aduentanti obuiauit. Qui uidelicet dum sibi pariter propinquassent, et quia loqui leo, ut sue nature est, minime poterat, utcumque ualuit, predicto patri, lesi quem habebat pedis obtulit plantam: uocatis tunc fratribus, precepit ut diligenter lesum abluerent pedem, inquirentes cur ita leo claudicans iret. Quod dum factum studiose fuissent intuiti, uulneratam a sentibus inuenerunt plantam leonis. Ei igitur cum alimento diligenter adhibita cura de lesionis ictu, illico conualuit.

Omni ergo belluine feritatis deposita rabie, cepit inter eos ultro citroque quasi domesticum et tranquillum animal pariter commorari. Hoc etenim beatus Hieronymus cognito, sic fratribus ait: Eia fratres, studiose adinuicem rogo perpendite: quid huic leoni operis congrui, nostre utilitatis addamus, quatenus ab eo leuiter perfici, et  efficaciter fieri possit: quia certe credo quod non tantum pro sui pedis salute, huc illum miserit Deus, qui ei mederi sine nobis potuerat: quantum ut nobis sue uisitationis demonstraret indicio, per hunc nostre necessitati, mirabiliter se uelle prebere iuuamen.

Tunc predicti fratres, tale concorditer humiliterque patri responsum dedere, dicentes: Tu pater bene nosti, quod asinus qui a saltu  usui nostro ligna deferre solitus est, custodis sollicitudine indiget, et ne a qualibet improba bestia deuoretur, satis ueremur. Idcirco ergo, si tibi placet, et rectum uidetur, huic leoni aselli nostri iniungatur solertia, ut eum subsequens ducat ad pastum, reducatque remeans domum. Ita et factum est: nam iniuncta leoni cura asini, more pastoris industrii, eundo ad pastum socius incessanter itineris, rure pascendo ubicumque defensor, tutissimus erat. uerumtamen ut  se cibaret, et asinus solitum perficeret opus, consuetis semper horis, cum eo domum redibat.

Interea dum hec dilato tempore gererentur: educto quadam die ad loca pascue asino, graui leo ultra modum somno oppressus obdormiuit. Leone namque tunc grauiter soporato, contigit ut per eamdem uiam negociatores gradientes, olei emendi causa, pergerent in Aegyptum. Qui ipsum sepe uidentes  asinum pascentem: dum neminem uidissent adesse custodem, iniqua surrepente cupiditate, rapientes secum duxerunt. Expergiscens itaque leo quid sibi damni accidisset, nesciens: ut requireret tamen pascentem quem commissum habuit, ire cepit. Qui cum solito non appareret in loco pascendi, constrictus de discrimine leo, mestitia anxius, rugiendo aliqua parte diei, huc illucque ibat querens quem perdiderat.

Sed cum iam omnis reperiendi asini spes fuisset ablata, ad monasterii ianuam ueniens perstitit. Conscius enim culpe, non ausus est ingredi, quod prius cum asello solebat. Quem beatus Hieronymus, una cum fratribus, absque asino uidens ad celle fores morari, et quia non solita hora fuerat reuersus, instigante famis necessitate compulsum, putauerunt cum occidisse animal suum: nolentesque ei tribuere annonam consuetam, dicebant: uade, et reliquum aselli quod tibi remansit, mande, tuamque ingluuiem reple. Et licet hec illi dicerent, erant tamen incerti utrum hoc mali, an non is perpetrasset.

Quapropter exeuntes fratres ad  loci pascua, quo iam prefatum animal deducere leo solitus erat, longe lateque peragrantes, ut quoddam mortis indicium possent inuenire. Qui nullum interemptionis eius signum reperientes, redeuntes studuerunt hoc beato Hieronymo nuntiare. Quo audito, ait fratribus: Obsecro uos, fratres, quanquam sustineatis asini damnum, hunc tamen ne exasperetis, neque abiiciatis leonem: sed eum ut dudum gubernantes, prebentesque alimenta, nutrite; incidentesque in nemore ligna, ut ea uice asini nobis huc trahens deferre ualeat, moderate nectentes ligate: Ita et factum est. Cumque sibi opus tunc nexum crebrius gereret, et iam redeundi tempus negotiatorum adesset, expleto die quodam opere, quamuis animal brutum, diuinitus tamen ut puto admonitum, exiens iuit ad agrum, huc illucque discurrens gyrando, nosse plenius cupiens quid fuisset de socio suo factum.

Qui fatigatus iam nimium, quandoque ad publici itineris locum deuenit sublimem, quo dum anxius, ut poterat, circumspiciendo prospiceret: cernebat procul uenientes contra se homines cum onustis camelis, quos precedens asinus ueniebat: sed quia ualde procul erat, hunc cognoscere minime potuit: tamen pedet entim se illis obuiam obtulit. Mos quippe illi dicitur esse regioni, ut quoties cum camelis longius proficiscuntur, toties antecedente asino, funem camelorum gestante collo, subsequantur cameli. Nam dum predicti itinerantes, id est, negociatores, appropinquassent leoni: ille cognito asino, seuum rugiens, cum ingenti strepitu irruit in eos, neminem nempe ledens, eorum. Qui omnibus statim relictis, dementesque, ut dignum fuerat, effecti, in fugam conuersi sunt. Quibus uidelicet fugientibus, terribiliter rugiens leo percutiebat cauda fortiter terram, perterritosque camelos, sicut erant onusti, ante se ad cellam ire cegit.

Insolitam ergo rem fratres uidentes, quod precedens  asinus sarcinatique in medio cameli, et subsequens eorum terga leo pariter ueniret, mox exeuntes modeste, curauerunt beato nuntiare Hieronymo. Quo audito, foras egrediens, ianuas monasterii patefieri iussit benigne:  summumque silentium imperauit, dicens: Hospitibus nostris, id est camelis et asino, auferentes sarcinas eos leuate, pedesque abluite, escas prebete, expectantes quid in hoc facto suis uoluerit Dominus seruis demonstrare. Omnibus denique, que erga camelos fuerant iussa, peractis, cepit leo, ut dudum huc atque illuc gratulabundus per claustra monasterii ire, singulorum se fratrum uestigiis sternens, et quasi de perpetrata, quam non fecerat culpa, alludens cauda, ueniam postulabat.

Quo uiso, fratres, penitentiam agentes, quod ei crudelitatis intulissent crimen, dicebant: Ecce pastorem nostrum, quem paulo ante ut uoratorem crudeliter damnabamus, cum quanto eum preconii miraculo, ut huic crimen auferret, ad nos dignatus est mittere Dominus. Beatus ergo Hieronymus futurorum prescius, sic fratribus ait: Parati estote fratres in his que usui refectionis sunt necessaria: ut hi qui nobis sunt futuri, absque molestia ut dignum est, hospites suscipiantur. Mox utique imperata subsecuti, ueloci queque obedientia sunt expleta.

Peractis quoque iussis, sermocinantibus cum beato Hieronymo fratribus, subito uenit nuntius, qui diceret ante monasterii fores hospites adesse, qui cenobii patrem uellent uidere. Hoc sepe dictus pater audito, portas celle patefieri, eosque ad se ingredi iussit. Qui quamuis uocati, erubescendo tamen intreuntes, uisoque beato Hieronymo, eius se prostrauere uestigiis, pro culpa ueniam postulantes. Quos ipse clementer eleuans, admonuit, ut suis cum gratiarum actione utentes rebus, alienas tangere non usurparent: ac deinde sub Dei presentia caute uiuerent semper. Qua nimirum predicatione expleta: precepit ut reficerentur, receptisque camelis, abirent. Tunc illi una uoce pariter dixerunt: Obsecramus, pater, ut ad Ecclesie luminaria, necessitatemque fratrum, dimidium liquoris olei, quod attulerunt cameli, suscipi iubeas: quia scimus et certi sumus, quod plus propter uestram, quam pro nostra utilitate, ut negotiaremur, perreximus in Aegyptum. Quibus beatus Hieronymus ait, non recte proculdubio postulatis, quin ualde durum uidetur, ut nos qui aliis compati, aliorumque necessitatem subleuare dando debemus, uos grauemus, uestra quibus non indigemus, tollentes.

Tunc illi, neque, inquiunt, hic cibum, neque que nostra sunt, accipiemus: nisi quod poposcimus, prius iusseris fieri. Itaque, ut prediximus, nunc dimidium, quod attulerunt cameli, olei liquorum suscipiatis; et deinceps pollicemur nos nostrosque heredes, uobis uestrisque successoribus omni anno olei mensuram   hin esse daturos. Sicque constrictus beatus Hieronymus, coactusque eorum precibus uiolentis, que rogauerant, impleri precepit. Sumpto quoque cibo, ac benedictione cum camelis accepta, exultantes, gratulantesque ad propria remearunt. Hec autem Bethleem acta, et ab incolis loci illius hactenus asserendo ita fuisse narrantur.

Bethleem uero locus splendidus, ciuitas fuit Dauid in tribu Iuda: ubi quondam Dominus et Saluator  in presepio intra speluncam, ex uirgine nasci dignatus est, et paruulus uagiit. Quod presepe auro argentoque ornatum  incessanter in eo  luminaria ardent: plurimisque seruorum Dei habitaculis undique circumdatur. Os enim spelunce ad ingrediendum omnino angustum est. In cuius itaque ore, id est, in ipso presepii ingressu, beatus Hieronymus saxum scalpendo, monumentum sibi fieri iussit.  Tanta uero idem corporis lassitudine  fatigatus est, ut etiam in stratu suo iacens, funiculo ad trabem suspenso, supinisque manibus apprehenso erigeretur, ut scilicet officium monasterii, prout poterat, exhiberet; transeuntesque in squalore corporis, uocisque tenuitate dies plurimi fluerent.

Dehinc ipse uir beatus in librorum abundantia fultus, dictis suis sancto spiritu dedicatis, immobilem Catholice turrim Ecclesie, contra perfidorum iacula consummauit. Pergunt itaque ad uisitandum, consolandumque Hieronymum, dum in labore esset, itidem Catholici, secum quidem animo Ecclesie Catholice cooperantem, corpore autem in Africa scribentem, sic inter cetera scripsit: Nostra habuimus tempora, et cucurrimus quantum potuimus: nunc te currente, et longa spatia transmittente, nobis debetur otium. Igitur idem beatissimus, diebus uite sue in spirituali opere irreprehensibiliter consummatis, nonagesimo octauo etatis sue anno in Domino requieuit. Bethleem eum alma tenet iterum uenturo Domino offerendum. Dormiuit autem beatus Hieronymus anno imperii Theodosii iunioris duodecimo: imperante utique illo, cuius anni nec finientur: Qui uiuit et regnat per immortalia secula seculorum. Amen.





SELECTA uETERUM TESTIMONIA DE HIERONYMO EIUSQUE SCRIPTIS.


 S. AUGUSTINUS, lib. XuIII. de Ciuit. Dei, cap. XLII.

Quamuis non defuerit, temporibus nostris presbyter Hieronymus, homo doctissimus, et omnium trium linguarum peritus; qui non ex Greco, sed ex Hebreo in Latinum eloquium easdem Scripturas conuerterit.


IDEM, lib. III. de Peccat. merit. et remiss., cap. uI.

Illud tamen scio, quod Sanctus Hieronymus, qui hodieque in litteris Ecclesiasticis tam excellentis doctrine fama ac labore uersatur, ad quasdam soluendas in suis libris questiones, etiam hoc certissimum adhibet sine ulla disceptatione documentum.


IDEM, lib. I. contra Iulianum.

Nec Sanctum Hieronymum, quia presbyter fuit, contemnendum arbitreris, qui Greco et Latino insuper et Hebreo eruditus eloquio ex occidentali ad orientalem transiens Ecclesiam, in Locis sanctis atque in Litteris sacris usque ad decrepitam uixit etatem.


IDEM, Epist. CCLXI. ad Oceanum.

Sed quid hinc diutius? cum de hac questione inter  nos ego et predictus uenerabilis frater Hieronymus satis litteris egerimus, et in hoc Opere recentissimo, quod sub nomine Critobuli aduersus Pelagium modo edidit, eamdem de ista re gesta dictisque Apostolicis sententiam tenuit, quam beatissimi Cypriani etiam nos secuti sumus. Illud potius de origine animarum, non propter partus adulterinos, sed propter innocentium, quod absit, damnationem, quod, opinor, non stulte queritur, si quid a tali ac tanto didicisti uiro, quod recte responderi ambigentibus possit, queso nobiscum communicare non abnuas. Ita quippe in epistolis tuis mihi eruditus et suauis apparuisti, ut opere pretium sit, tecum litteris colloqui. Nescio sane quem librum eiusdem hominis Dei, quem presbyter Orosius attulit, tueque dilectioni describendum dedit, ubi de resurrectione carnis preclare disputasse laudatur, iam nobis peto non differas mittere.

Pleraque alia eiusdem Augustini de Hieronymo testimonia heic missa facimus, utpote que in Epistolis, quas ad eum dedit, nosque inter Hieronymianas recensuimus,  iam habentur. Eadem de causa pretermittimus quoque DAMASI, ut et aliorum testimonia, quorum littere ibidem prostant.


SEuERUS SULPICIUS, dial. I. cap. uII.

Illud me admodum promouebat, quod Hieronymus uir maxime catholicus et sacre legis peritissimus Origenem secutus primo tempore putabatur, quem nunc idem precipue, uel omnia eius scripta damnaret.


IDEM, cap. uIII.

Igitur inde digressus, Bethleem oppidum petii, quod ab Hierosolymis sex millibus disparatur, ab Alexandria autem sedecim mansionibus abest. Ecclesiam loci illius Hieronymus presbyter regit: nam parochia est Episcopi, qui Hierosolymam tenet. Mihi iam pridem Hieronymus superiore illa mea peregrinatione compertus, facile obtinuerat, ut nullum mihi expetendum rectius arbitraret. uir enim preter fidei meritum dotemque uirtutum, non solum Latinis atque Grecis, sed et Hebreis ita litteris institutus est, ut se illi in omni scientia nemo audeat comparare. Miror autem si non et uobis per multa que scripsit opera compertus est, cum per totum orbem legatur.


IDEM, cap. IX.

Ego  apud Hieronymum sex mensibus fui, cui iugis aduersus malos pugna perpetuumque certamen conciuit odia perditorum. Oderunt eum heretici, quia eos oppugnare non desinit: oderunt clerici, quia uitam eorum insectatur et crimina. Sed plane eum boni omnes admirantur et diligunt, nam qui eum hereticum esse arbitrantur, insaniunt. uere dixerim, catholica hominis scientia, sana doctrina est. Totus semper in lectione, totus in libris est, non die, non nocte requiescit; aut legit aliquid semper, aut scribit. Quod nisi mihi fuisset fixum animo et promissum, Deo teste, propositam eremum adire, uel exigui temporis punctum a tanto uiro discedere noluissem.


OROSIUS in Apol. de libert. arb. contra Pelagium, p. 621.

Latebam ergo in Bethleem, traditus a patre Augustino, ut timorem Domini discerem, sedens ad pedes Hieronymi.


IDEM, iterum p. 623.

Hoc et beatus Hieronymus, cuius eloquium uniuersus occidens sicut ros in uellus, expectat. Multi enim iam heretici, cum dogmatibus suis ipso oppugnante supplosi sunt, et in Epistola sua, quam nuper ad Ctesiphontem edidit, condemnauit. Similiter et in libro, quem nunc scribit, collata in modum Dialogi altercatione confutat. Hoc est enim lubricum in antichristo draconem tenere, ne possit effugere.


IDACIUS in Chron.

Hieronymus, qui supra, precipuus in omnibus, elementorum quoque peritissimus Hebreorum, in lege Domini, quod scriptum est, diurna nocturnaque meditatione continuus, studia operis sui reliquit innumera. Ad ultimum Pelagiorum sectam, cum eiusdem  auctore, adamantino ueritatis malleo contriuit. Aduersus hos et alios hereticos exstant eius probatissima monumenta.


CAELIUS SEDULIUS in pref. operis Paschalis.

Nec Hieronymi diuine Legis interpretis, et celestis bibliothece cultoris exempla te pudeat imitari: atque ad generosas quoque feminas, et preclara indolis fama subnixas, in quarum mentibus sacre lectionis instantia, sobrium sapientie domicilium collocauit, proprie disputationis documenta transmittere.


CASSIANUS, lib. uII. de Incarnatione.

Hieronymus Catholicorum magister, cuius scripta per uniuersum mundum quasi diuine lampades rutilant, in libro ad Eustochium, etc. . . Fuit enim Hieronymus uir sicut maxime scientie, ita probatissime pureque doctrine, etc.


PROSPER in Carmine de ingratis, cap. II.


   Tunc etiam Bethlemi preclari nominis hospes,
Hebreo simul et Graio, Latioque uenustus
Eloquio, morum exemplum, mundique magister,
Hieronymus, libris ualde excellentibus hostem
Dissecuit: noscique dedit, quo turbine ueram
uellent exorte lucem obscurare tenebre.


PROSPER in Chron. OL. CCXCI. CCCLXXXuI. Arcadio et Bautone.

Hoc tempore Hieronymus presbyter in Bethleem toto iam mundo clarus habitabat, egregio ingenio, et studio uniuersali Ecclesie seruiens.


SIDONIUS APOLLINABIS, lib. Iu. epist. III.

Instruit, ut Hieronymus, destruit, ut Lactantius, adstruit, ut Augustinus, etc.


IDEM, lib. IX. epist. II.

Neque enim cum Hieronymus interpres, dialecticus Augustinus, allegoricus Origenes grauidas tibi Scripturalium sensuum spicas doctrine salubris messe parturiant, non scilicet tibi partibus meis arida ieiunantis lingue stipula crepitabit?


CLAUDIANUS MAMERTUS de Statu anime lib. II, cap. IX.

Cumque ita fore rationibus magnis atque insolubili argumentatione conuincat, ac super hoc Hieronymi sententiam poscat, laudis sue tantum ab Hieronymo scripta recuperat. Quin haud dubie Hieronymus nichil de anima sentiri dicit uerius, nichil disputari posse perfectius. En tibi duos preclarissimos uirtutum doctrinarumque preeminentia longe porro preditos, super statu Anime sentire nobiscum . . . Unde multum miror, Hieronymum tibi testem citatum, cum potissimus Tractatorum minime potuerit, et pro anima, et in animam disputare.


IDEM, lib. II, cap. X.

Hieronymus potissimus Tractatorum.


GELASIUS Papa, C. Sancta Romana dist. 15.

Item Ruffinus, uir religiosus, plurimos ecclesiastici operis edidit libros: nonnullas etiam Scripturas interpretatus est. Sed quoniam beatus Hieronymus in aliquibus eum de arbitrii libertate notauit: illa sentimus, que beatum Hieronymum predictum sentire  cognoscimus: et non solum de Ruffino, sed etiam de uniuersis, quos uir sepius memoratus zelo Dei et fidei religione reprehendit. Item Origenis nonnulla opuscula, que uir beatus Hieronymus non repudiat, legenda suscipimus. Reliqua autem omnia, cum auctore suo dicimus esse renuenda.


IDEM, Epist. u. ad Episcopos per Picenum.

Adhuc maius scelus accessit, ut sub conspectu et presentia Sacerdotum, beate memorie Hieronymum atque Augustinum, Ecclesiasticorum lumina mgistrorum, musca moriens, sicut scriptum est, exterminans oleum suauitatis, lacerare auderet.


ENNODIUS TICINENSIS Dictione uIII.

Hieronymus noster, nisi preceptorem suum Gregorium diceret, illo melior censeretur. Sed illi applicanda sunt bona nominati, a quo sumpsisse uidentur originem. In summa, ut dixi, celum pulsat magistri opinio perfectione discipuli.


MARCELLINUS Comes in Chron.

Usque hunc XIu. Theodosii imperii annum beatus Hieronymus post ascensionem D. N. Iesu Christi, a Petro Apostolo incipiens, et in semetipsum desinens, CXXXu. uirorum illustrium Ecclesiastica uolumina descripsit; apud Bethleem oppidum degens, ubi et monasterium sibi condidit, et alia multa Ecclesiastica litteris quoque Hebraicis edoctus scripsit, finemque uite sue admodum senex fecit, ibique sepultus est, Catholicis quidem inexpugnabilis Ecclesie turris, hereticis autem omnibus infatigabilis, tam proposito uite sue, quam librorum a se editorum assertionibus depugnans.


FACUNDUS HERMIANENSIS, lib. Iu. cap. II

Hieronymus quoque noster, uir admodum doctus, qui etiam tante fuerat lectionis, ut omnes, aut pene omnes, siue in Greco, siue in Latino eloquio diuinarum Scripturarum Tractatores legeret, scripsit librum, cuius est titulus: De uiris illustribus, in quo non solum catholicos, sed etiam hereticos memorauit, qui de Scripturis sanctis in utraque lingua aliquid conscripserunt. Non tacuit, qui heresum fuerint conditores, quiue assertores, uel qui etiam a quibusdam, ut heretici accusarentur, aliis contra defendentibus, etc.


IDEM, lib. contra Mutianum.

Si displicet etiam sollicitudo et cautela sancti atque doctissimi orthodoxi uiri Hieronymi, etc.


CASSIODOR. Diuin. Lect, cap. XXI.

Beatus etiam Hieronymus Latine lingue dilatator eximius, qui nobis in translatione diuine Scripture tantum prestitit, ut ad Hebreum fontem pene non egeamus accedere, quando nos facundie sue multa cognoscitur ubertate satiasse, plurimis libris copiosis epistolis fecit beatos, quibus scribere, Domino prestante, dignatus est. Planus, doctus, dulcis, parata copia sermonum ad quamcumque partem conuertit ingenium: modo humilibus suauiter blanditur, modo  superborum colla confringit, modo derogatoribus suis uicem necessaria mordacitate restituens, modo uirginitatem predicans, modo matrimonia casta defendens, modo uirtutum certamina gloriosa collaudans, modo lapsus in clericis atque monachis prauitates accusans: sed tamen ubicumque se locus attulit, Gentilium exempla dulcissima uarietate permiscuit, totum explicans, totum exornans, et per diuersa disputationum genera disertus semper et equalis incedens. Nam cum alios magna ubertate libros protendat, tamen pro dulcedine dictorum suorum semper gratum est. Quem in Bethleem habitasse otiosum non arbitror, nisi ut in terra illa miraculorum, ad instar solis, eius quoque ab oriente nobis lamparet eloquium. Is epistolam suam ad Paulinum et Senatorem et Presbyterum mirificam destinauit, docens, quemadmodum Scripturas diuinas cum cautela perlegerit. Ubi breuiter uirtutem uniuscuiusque libri ueteris et noui Testamenti mirabiliter indicauit. Quam si ante reperissem, eloquentie ipsius cedens, contentus fortasse fueram, de eadem parte nichil dicere. Sed quia et ille alia, et nos diuersa in opere iam confecto, Domino largiente, conscripseramus, credo, quod lector diligens, et in hoc opusculo non inutiliter occupetur. Ille enim scripsit ad diuine legis nouum lectorem, qui tamen erat litteris secularibus eruditus, ut etiam librum de Theodosio Principe prudenter ornateque confecerit. Nec illa tempestate, ut datur intelligi, tantos scriptores sue partis habuit, quos eum in ordine legere commoneret: quoniam illo tempore milites Christi in gymnasio legis diuine salutari adhuc laborant sudore, in quos et ipse postea multa conscripsit.


IDEM in Chronico.

Arcadio et Bautone Coss. Hieronymus Presbyter in Bethleem positus toto mundo mirabilis habetur.


ISIDORUS HISPALENSIS Originum libro uI.

Presbyter quoque Hieronymus trium linguarum peritus, ex Hebreo in Latinum eloquium easdem Scripturas conuertit eloquenterque transfudit. Cuius interpretatio merito ceteris antefertur: nam est et uerborum tenacior, et perspicuitate sententie clarior.


BEDA de Computo.

Diuine interpres Historie Hieronymus.


ANONYMUS apud Canisium, tom. uI. Antiquar. Lect.


Hieronyme interpres uariis doctissime linguis,
Te Bethleem celebrat, te totus personat orbis.
Te quoque nostra tuis promit Bibliotheca libris.


EINARDUS in Epistola ad Lupum.

Erant ad manus doctores egregii, nedum non spernendi, uerum omnimodis audiendi atque sequendi: gloriosus uidelicet martyr Cyprianus, et illustrissimi sacrarum diuinarum litterarum expositores Augustinus atque Hieronymus: quorum sententiis ac saluberrimis persuasionibus animatus, depressum graui merore cor sursum leuare conatus sum.


 THEODULFUS AURELIANENSIS episc. Carmin. Iu. ad Gislam, lib. III.


Nam tibi Psalterium precepi scribier istud,
   Argento atque auro quod radiare uides.
Quo prior Hebreo concordat pagina uero,
   Editio ut prisca est mox habet inde sequens.
Quam bene Hieron. hanc transfert, corrigit illam.
   Senibus  egregiis utraque, crede, micat.


S. COLUMBANUS Epistol. ad Gregorium papam.

Simpliciter ego tibi confiteor, quod contra S. Hieronymi auctoritatem ueniens, apud Occidentis Ecclesias ceu hereticus respuendus erit: illi enim per omnia indubitatam in Scripturis diuinis accommodant fidem.


NICOLAUS I. Epist. LI. ad Lotharium.

Audi quid celestis Bibliothece cultor dicat Hieronymus, Graue pondus uitiorum est, etc. Ex cap. IX. Comment. in Matth.


RATRAMNUS Corbeiensis de Natiuitate Christi, cap. X Ex Dacherii Spicileg., tom. I, p. 339.

Hieronymus sacre Legis interpres, omnium peritissimus disciplinarum, fidei turris inconcussa, Sapientie lampade splendidissimus, eloquio facundissimus, Latini, Greci, Hebreique sermonis doctissimus.


SERuATUS LUPUS de trib. Quest.

Nostri autem auctores, facile sapientia superiores, quia diuina eloquentia parent, quam, cum uolunt, exerunt: cum uolunt, abscondunt: Cyprianum loquor, Augustinum, Hieronymum, Ambrosium, et quosdam alios, et mentem diuinorum eloquiorum penitus inspexerunt, et nobis salubriter expresserunt . . . Hieronymum diuina et seculari doctrina precipuus, et uelut quidam parens cum Augustino Ecclesiastice Philosophie, que humanam nec multum appetit, nec in omnibus contemnit, Pelagianam heresim recens exortam potenter debellans, Si, inquit, in eo tantum, etc.


AGOBARDUS in Libro contra obiectiones Fredegisi, cap. IX.

Interpretis quoque nostri Hieronymi presbyteri fidelis est Editio, que de Hebraico in Latinum magnifice transtulit.


HAYMO HALBERSTRAD. lib. X, cap. uIII.

Tunc Hieronymus Presbyter in Bethleem, imo toto orbe, clarus habetur. De quo non sine magna admiratione suspicio, quare in hac Historica narratione a Ruffino pretermissus est insigniri, maxime cum ceteros illustres uiros, et contemporaneos nobilitauerit eloquio, qui uel impares ei fuerunt scientia, uel si pares aut superiores, certe omnimodo minus utiles Ecclesiis. Fortassis egit hoc Ruffinus industria, ne uideretur iniuriam illi libello facere, quem idem beatus Hieronymus scribit de uiris illustribus, ubi et de seipso facit in ultimis mentionem. Dicitur etiam quod inimicitias aliquando habuerunt: et si fas est dici de tam sanctis et prudentibus uiris, obliquis se respexere uultibus et sermonibus notauere. Unde forsitan a  beato Hieronymo hunc sermonem historicum obliquauit. Siue autem propter hoc, siue propter illud omiserit, nescio: Deus scit.


RABANUS in Martyrologio ad XXX. septembris.

In Bethleem Iude depositio Hieronymi presbyteri, cuius uita et doctrina ubique in Ecclesiis Christi laudabilis exstat, quomodo diuinos libros ex lingua Hebrea in Latinam transtulit, Propheticosque libros sensu allegorico exposuit. Cum autem octoginta et octo annorum dies expleuit, uitam presentem deserens, ad eternam requiem emigrauit.


PRUDENTIUS Tricassi., de predest. contra Scotum Erigenam, cap. I.

Beatissimus quoque Hieronymus tot linguarum atque librorum litteris incomparabiliter eruditus, in omnibus tam Propheticis, quam Apostolicis explanationibus id sibi summopere studii fuisse, crebrius replicando inculcat.


HINCMARUS REMENSIS, tom. I. Operum.

Et sanctus Hieronymus, Hebraice, et Grece et Latine lingue peritissimus, qui ut dicitur nucem iuxta nucleum frangens, medullas et ipsa uiscera Scripture sancte inuestigando, Domino inspirante penetrare promeruit, in expositione Ezechielis prophete ita dicit, etc.


PHOTIUS in Bibliotheca Cod. III.

, , .

Scripsit etiam Hieronymus presbyter ad Ctesiphontem contra asserentes  seu contra Pelagium. Hic autem Pelagius Monachus fuit, Celestium discipulum nactus.


SIGEBERTUS in Chronographia ad A. C. 421.

Hieronymus per quinquaginta sex annos libris suis confectis, ita pectore pre laboribus deiecto, ut lecto surgere nequiret, nisi apprehenso manibus fune qui ad hoc de trabe pendebat, obiit apud Bethleem, anno etatis sue 98.


HONORIUS AUGUSTODUN., de Luminaribus Ecclesie, cap. CXXXuI.

Hieronymus natus patre Eusebio, oppido Stridonis in Pannonie confiniis, scripsit sub Theodosio uitam Pauli Monachi; Epistolarum ad diuersos librum unum; ad Heliodorum exhortatoriam; altercatoriam Luciferiani et orthodoxi; Chronicon omnimode historie, in Ieremiam et Ezechielem homilias Origenis uiginti sex uertit, de Seraphin, de Osanna, de frugi et luxurioso filio, de tribus questionibus ueteris legis homilias tres; in Cantica canticorum duas; aduersus Heluidium unam Epistolam, de sancta Maria; ad Eustochium de uirginitate seruanda unam: ad Marcellam epistolarum librum unum. In epistolam Pauli ad Galatas Commentariorum libros  quatuor, item in Epistolam ad Ephesios libros tres, in Epistolam ad Titum librum unum, in Epistolam ad Philemonem librum unum; in Ecclesiasten Commentarios; Questionum Hebraicarum in Genesim librum unum, de Locis librum unum, de Spiritu Sancto librum unum; in Lucam homilias triginta octo, in Psalmos a decimo usque ad sextum decimum tractatus septem; de captiuo monacho, uitam beati Hilarionis, uitam Paule. Nouum Testamentum de Greco, uetus de Hebreo in Latinum transtulit; duodecim Prophetas exposuit, infinitas Epistolas, et alia innumerabilia composuit.


CHRONICON TURONENS. apud Martene tom. u, p. 928.

Anno Honorii XI. Hieronymus in Bethleem obiit anno etatis octogesimo octauo in uirginitate permanens, semper aut legens, aut scribens, Hebraicis, Grecis, et Latinis litteris eruditus, Ecclesie murus, paupertatis amantissimus, Monachorum regula, speculum sanctitatis. Hic denique libris per annos 56. confectis, ita corpore pro laboribus defecerat, ut de lecto surgere nequiret, nisi apprehenso manibus fune, qui ad hoc pendebat e trabe.


IOANNES SARESBERIENSIS Policratici, siue de nugis curialium lib. II, cap. XXuII.

Doctor ille doctorum, cui in sacrario litterarum uix aliquem audeo comparare.


IDEM, lib. uII, cap. X.

Doctor doctorum Hieronymus. Et lib. uIII, cap. XIII. Doctissimus pater Hieronymus.


CODOFRIDUS uITERBIENSIS, chronic. parte XuI.


Scriptaque Hieronymi, que multis contulit annis,
Bethleemita domus misit in omne solum.


BERNARDUS In Parabola de Christo et Eccl.

Sed continuo egregii curie Christiane milites, preualere uidentes astutam inimici malitiam, spiritum resumpserunt, arma fidei corripuerunt, et malum ex semetipsis uiriliter auferentes, Alexander cum multis Arium: Augustinus Manicheum multosque alios: Hieronymus Epicureum Iouinianum, ceterique ceteras hereseon et schismatum pestes peruadentes, uel fortiter trucidauerunt, uel prudenter a castris propulerunt, pacemque Ecclesie et gaudium restituerunt.


ADO uIENNENSIS in Martyrologio d. XXX. septembris.

Item apud Bethleem Iude depositio S. Hieronymi presbyteri. Hic natus in oppido Stridonis, quod Dalmatie quondam Pannonieque confinium fuit, patre Eusebio, uestem Christi puer Rome suscepit, ibique litteris Grecis ac Latinis a primeuo eruditus est. Postquam autem omne mundanarum studium litterarum adeptus est, probatissimorum quoque monachorum habitum factumque imitatus est, Romane Ecclesie presbyter postmodum ordinatur. Dumque per triennium continuum charus acceptusque populis ueneraretur, omniumque iudicio dignus esse summo sacerdotio decerneretur, quidam ex clericorum monachorumque ordinibus pro petulantia proque ingluuie discursantes, ad effugandum Urbe Hieronymum,  qui utrumque eorum scribens uitium deprehenderat, insidias parauerunt. uerum ipse propter celorum regna domum, parentes, sororem, cognatos, Roma egressus, dereliquit, et Ierosolymam militaturus Deo pergens, primo ad Gregorium Nazianzenum, tunc Constantinopolitane urbis Episcopum, supplex docilisque discipulus accessit, ut sanctarum Scripturarum studiis erudiretur. Inde in Syriam perrexit, in possessione Euagrii presbyteri aliquantulum commoratus. Ad deserta deinde loca ita letus accinctusque accessit, ut uolasse eum magis, quam measse crederes. Quadriennium itaque in illa uasta solitudine, que exusta solis ardoribus horridum monachis prestat habitaculum, exegit: indeque ad Bethleem oppidum remeauit, ubi prudens animal ad presepe Domini se obtulit permansurum. Bibliothecam sane suam, quam sibi summo studio ipse condiderat, omniumque librorum orationes, quas pene memoriter retinebat, iterum relegens, diem ieiuniis ducebat ad uesperam. Plures ad eum religiosorum, quibus uite eius fama comperta est, protinus confluxerunt, bonumque doctorem, paruo adhuc sub tugurio, boni obseruauere discipuli. Nec multo post cellulas ibi ob discipulorum suorum copiam et propter frequentiam aduentantium ad Bethleemiticam portam, que ad occidentem conspicit, et egredientibus ad septentrionem uidetur, paruulum habitationis locellum construxit. Quibus uero nisibus quantisue laboribus Hebraicam linguam atque Chaldaicam litterasque Hebreas didicerit, uerbis eius edicam. Dum essem, etc.


GERARDUS, de Aruernia ad Iuonem Ab. Cluniac.

Legitur in Patrum Sanctorum Collationibus, quas transtulit Hieronymus, quod Ioannes Euangelista Christi discipulus perdicem tractabat manibus, diuinis studiis fatigatus.


NOTKERUS in Martyrologio ad XXX. septembr.

Eodem die apud Bethleem Iude depositio Sancti Hieronymi Presbyteri. Hic natus in oppido Stridonis, quod Dalmatie quondam Pannonieque confinium fuit, patre Eusebio, uestem Christi puer Rome suscepit, ibique litteris Grecis ac Latinis a primeuo eruditus est, probatissimorum quoque Monachorum habitum factumque imitatus est: Romane etiam Ecclesie presbyter ordinatus cunctorum iudicio dignissimus summo sacerdotio esse decernitur. Sed postquam emulorum inuidia Roma effugatus est, Gregorium Nazianzenum Constantinopolitanum Episcopum discendi gratia adiuit. Inde Syriam petiuit, ac deserta loca accedens in horrida solitudine quadriennium exegit. Dein Bethleem oppidum adiens in presepe Domini prudens se animal contulit permansurum. Quantis ibi denuo uigiliis ieiuniisque institerit, quali instantia Hebreorum Bibliothecas auribus Latinorum inseruerit, nouit ille, cui sudores suos immolauit. Tandem post perfectam placitamque Deo conuersationem, nonagesimo octauo etatis sue anno apud Bethleem oppidum in pace quieuit, secundo Kalendas Octobris, duodecimo Honorii Imperatoris anno.  Libros suos pe quinquaginta et sex annos confecit.


LAURENTIUS IUSTINIANUS in Operibus pag. 680. Sermone in solemnitate beatissimi Hieronymi doctoris et Confessoris.

In tabernaculo Spirituali gloriosus Hieronymus summum sortitus est locum. Merito quippe illum colit Ecclesia, qui eam scientie munimine custodiuit, protexit, et fouit. Erat profecto columna argentea, erecta, fulgens et solida. Tanquam columna super bases aureas fundata mens illius erigebatur in celum, celi alta penetrabat, ut lumen ueritatis intueretur in lumine. Nunquam tamen imbrem potuisset ex se proferre doctrine, nisi in celestibus et ipse fuisset imbutus. Fons namque sapientie uerbum Dei in excelsis est, et ingressus illius mandata eterna: ad illum diligendo propinquans, sapientie fluenta percepit. Nam secundum datum et beneplacitum ipsius prebet illam Deus diligentibus se. Non enim talis est, illa de qua loquimur, sapientia, ut humano ualeat uindicari ingenio, impetratur precibus, cordis puritate suscipitur, humilitate custoditur. Nempe in maleuolam animam non introibit sapientia, neque habitabit in corpore subdito peccatis. Tumorem euacuet, criminum faces abluat, gemitibus Dominum deprecetur, qui diuine sapientie cupit ueritatem cognoscere. Quantis  hic sanctus exhortationibus, quantis profluuiis lacrymarum, quantis uigiliarum laboribus, quantaue humilitatis uirtute mentis sue mundabat hospitium, ut dignus sapientie contubernio haberetur? Nempe illam concupiuit, quesiuit, inuenit et tenuit, atque castissimis illius est potitus amplexibus: unde tanquam amicissimo sibi incerta et occulta eloquiorum sanctorum mysteria reserauit innumera. Factus plane erat ex assidua meditatione Scripturarum templum Dei, sapientie sedes, Paracliti minister, uas mundum, eterni luminis ostensor, scientie magisterium, atque angelorum imitator. Corpore namque tenebatur in terris, re autem uera mente conuersabatur in celis. Scalam namque sibi construxerat Spiritualem; cuius cacumen tangebat celos, per quam ascensus frequentabat et descensus. Ascendebat utique contemplando celestia, ac meditando diuina: descendebat autem, cum exigente causa sibi indulgeret et proximo. Talibus quippe studiis assuetus singulari inter homines emicuit sanctitate, ueluti lampas accensa, atque perlucida omnem domum illustrauit ecclesie. Ubique bonitatis illius radiante splendore nominatissimus habebatur. Quis in Ecclesie gremio Hieronymi non est eruditus scientia? Quis uite illius non edificatus exemplo? Quis non est ipsius implorationibus roboratus? Effectus est communis pater, lux mundi, annuntiator regni, seculi interuentor, speculum sanctitatis, uirtutum forma, et fidelium robustissimus propugnator. Nempe sine sanguinis effusione gloriosum martyrii triumphum obtinuit. Quod enim carnificis mucrone non pertulit, hoc in seipso castitatis amore compleuit. O quoties ego, inquit, in eremo constitutus, et in illa uasta solitudine, que horridum  monachis prestat habitaculum, Romanis me putabam interesse deliciis. Sedebam solus, qui amaritudine plenus eram. Horrebant sacco membra deformia, et squalida cutis Aethiopice carnis situm obduxerat. Quotidie lacryme; quotidie gemitus; et si quando repugnantem me somnus imminens oppressisset, nude humo uix ossa herentia collidebam. Ille igitur ego, qui ob gehenne metum tali me carcere damnaueram, scorpionum tantum socius et ferarum, choris intereram puellarum. uidesne quanta animi soliditate uiriliter pugnauerit contra se? sibi minime pepercit ut parceret. Dum enim contra se factus est crudelis et rigidus, suimet effectus est triumphator egregius. Hoc enim est singulare tropheum, carnem spiritui, spiritumque subigere conditori: nunquam Deo quis poterit esse subiectus, qui menti sue imperare nequiuerit. Hinc est, quod amator Dei debet prius esse amator uirtutis. Dei namque dilectio uirtutis studio comprobatur. Tolle a corde uirtutem, et caritatis edificium collabetur. Caritas  patiens est, benigna est, non agit perperam; non est ambitiosa, non inflatur, non cogitat malum, non gaudet super iniquitatem, congaudet ueritati, omnia potest, omnia credit, omnia sustinet. Caritas nunquam excidit. Aemulemur itaque, dilectissimi, caritatem, quam iste, de quo loquimur, emulatus est Sanctus. Per ipsam quippe fuit mundo sublimior, Diabolo prudentior, seipso robustior, morteque fortior. Hac precipue decoratus tentationibus non cessit, non est lacessitus iniuriis, non emulationibus fractus, non carnis prostratus illecebris, non infatuatus honoribus, non elatus laudibus, neque laboribus fatigatus, sed permansit corde mundus, humilitate excelsus, puritate conspicuus, castitate insignis, fortitudine insuperabilis, autoritate cretus, mente deuotus, omniumque uirtutum candore uestitus. Totus plane uite illius decursus Christiane religionis est speculum. Iugum enim Domini ab ipsa ineunte etate portauit, Litterarum sanctarum sectatus est studia, ita ut scientia incomparabilis haberetur, aridum mundum calcauit, cum flore domum, patriam, parentes reliquens, Roma egressus eremi deserta penetrauit. Nemo illo in diuinorum eloquiorum explanatione utilior, nullus contra corpus proprium ipso austerior. Quis in corrigendis sceleribus fuit eo audacior? ignorabat prorsus homines mulcere blanditiis, nesciebat uitia palliare silentio, nimio diuini amoris zelo succensus. Erat profecto sicut malorum, ita et sui acerrimus insectator. Nam et minima delicta adeo lacrymis rigando tergebat, ut si quis non agnosceret illum, peccatorum maximum Hieronymum esse fateretur. Denique omne uiuendi tempus indultum sic fideliter consummauit, quasi esset quotidie moriturus. Pugnauit quippe fortiter, uixit temperanter, conuersatus est iuste, et prudentissime perdurauit. Bonum religionis sancte certamen certauit, cursum peregrinationis sue, laudabiliter uiuendo consummauit, fidem rectam Domino Christo perseuerando seruauit, sicque in senectute bona plenus dierum, meritis locuples, celeberrimus sanctitate  obdormiuit in Domino, appositus ad patres suos, associatus angelis, coronatus a Christo Ecclesie sponso, qui est Deus super omnia benedictus in secula seculorum. Amen.


IO. BAPT. PLATINA in Innocentio I.

Eodem quoque tempore Hieronymus presbyter in Bethleem habitans, ingenio ac facundia Christi fidem, mirum in modum auxit: quod etiam eius scripta declarant.


FRANC. PHILELPHUS, lib. uI, epist. ultima. Ad Aloysium Crottum.

Hieronymi quas petieras Augustinique Epistolas ad te dedi commodo. Quare ubi eas pro tua uoluntate lectitaueris, cura ad me redeant. Quod autem queris, quid de utroque sentiam, et quoad doctrinam, et quoad eloquentiam, breuiter accipe. Omnium primum de rebus diuinis non est meum iudicare, sed Ecclesiastice dignitatis auctoritatisque. Ceterum puto utrumque pulcherrime diuinarum rerum omnium scientiam tenuisse. Sed quoad reliquas omnes partes philosophie, Augustinus unus est longe tum acutior et peritior, tum etiam subtilior. Dialecticus Augustinus fuit egregius, et idem physicus atque mathematicus. Huic Hieronymus plurimum prestitit dicendi elegantia potius, quam doctrina: id quod ex utriusque oratione licet intueri. Grecam litteraturam Hieronymus perpulchre calluit; Augustinus minus perfecte. Ille Hebraice quoque habetur eruditus, et Augustinus illius lingue ignarus omnino. uita horridus Hieronymus, Augustinus autem mitis. Quod si ex iis duobus unum effici potuisset, nichil natura absolutius edidisset.


De hoc Philelphi iudicio lege disquirentes Echium et Erasmum lib. II. Epist. XXu et XXuI.


RAPHAEL uOLATERRANUS, Commentar. Urban. lib. XuI.

Hieronymi Doctorum principis uitam recensere, parergon fortasse fuerit, cum tot illustrium uirorum sit mandata monumentis: quedam tamen ex eius libris de se loquentis, presertim ad eius litteras pertinentia, in medium afferam. Ac primum in lib. de uiris illustribus se ex oppido Stridonis ortum fatetur, patre Eusebio. Romam uenit admodum adolescens, ibique se studiis liberalium artium tradidit. De quibus sic ipse in Apologia ad Pammachium, etc.


IACOB. PHILIPPUS BERGOMENSIS in Chronico ad an. Chr. 429.

Hieronymus uir familiarissimus et Doctor celeberrimus, sancte Romane Ecclesie Cardinalis presbyter, natione Italicus, ex oppido Stridonis in Histria prouincia constituto: quod quidem a Gothis euersum fuerat. Pannonie quondam Dalmatieque confinium. Patre Eusebio natus, hoc anno apud Bethleem Iude ciuitatem pridie calendas Octobris nonagesimo primo uite sue anno migrauit ad Dominum: uir sane eloquentissimus, qui et multarum diuersarumque litterarum peritiam et linguarum experientiam habuit, orationisque  facundiam, rectos fabularum sensus, multam historiarum memoriam, naturalium rerum cognitionem, moraliumque sermonum, tum sacre Scripture ac uere theologie perceptionem. Hic itaque ut fide integer et uita purissimus erat, cum primos iuuentutis annos exegisset, Dalmatis nationi sue propinquis quasdam [* 1Kb] litteras a Latinis Grecisque diuersas imprimis adinuenit, et composuit, que quidem postea Sclauonice sunt appellate, eo quod Sclauonibus quibusdam Germanie populis dederit. Et non solum eas litteras composuit, sed et officium, quo nos utimur, ex Greco in idipsum idioma traduxit, et etiam contulit: quod etiam nouissimis temporibus Eugenius Papa Iu. Pontifex maximus eisdem confirmauit. Adeo equidem eius sanctissima uita uerbis explicari posset: que quidem, cum non sit propositi mei, omittendo, de eius tantummodo scriptis luculentius disseremus. Qui cum esset eloquentissimus atque disertissimus uir, ad utilitatem hominum non modo hec que subiecta sunt, edidit opuscula, sed alia multo plura que reperiri minime potuerunt, etc.


TRITHEMIUS, de Scriptor. Eccl.

Hieronymus presbyter et monachus patre natus Eusebio ex oppido Stridonis, uir in secularibus litteris ualde eruditus, et in diuinis Scripturis inter omnes Doctores eruditissimus, multarum linguarum peritia insignis, sacre legis interpres, hereticorum malleus et expugnator fortissimus. Hic est uerus dispensator Euangelicus, fidelis et prudens, qui proferens de thesauro suo noua et uetera, dansque in tempore spiritalis tritici mensuram conseruis suis, Hebreos superbos spoliauit, humilesque ditauit Latinos. Hic est Ecclesie Christi doctor egregius, qui uestes Esau per deuia errorum uagantis domi otiose reconditas cum pia matre Rebecca, id est, gratia Dei, protulit, ac mansuetum Iacob fidelemque Christo seruientem uestiuit. Hic est Hieronymus Iesu Christi sincerus amor, qui nullum tempus otiose transiens, die ac nocte in lege Domini meditabatur, et uix corpori necessario somno indulto, semper diebus ac noctibus scripsit, legit, docuit uel orauit, quod testantur pene infiniti libri, quos edidit. Hic ueritatis defensor, cultor uirtutis, uitiorum acerrimus hostis, cum esset Ecclesie Romane presbyter, et scelera clericorum constanter argueret, eorum inuidia secessit ex urbe, ueniensque in Iudeam gloriosum Domini uisitauit sepulcrum, atque iuxta presepe Bethleemiticum locum sibi habitationis constituens, toti mundo clarus innotuit, disponente id nimirum diuina prouidentia, ut ibi lux mundi quiesceret, ubi uerus sol iustitie hominibus nascendo innotuisset. Sanctissimi loci habitator sanctus atque conueniens; fide firmus, caritate ignitus, conuersatione maturus, qui seduci rebus secundis non potuit, quem a sancto proposito nulla unquam aduersitas deiecit. Sed quid fedus laudator uiri sanctum uerticem labris contingo impuris? silendum magis humiliter mihi fuerat, quam de sanctissimo uiro insufficienter loquendum. Nunc ergo, que de scriptis, et  opusculis eius inuenimus, per ordinem consignemus. De quibus ista sunt, etc.


DES. ERASMUS RETERODAMUS, lib. II, epist. 1. ad Leonem X. P. M.

Diuus Hieronymus sic apud Latinos est theologorum princeps, ut hunc prope solum habeamus Theologi dignum nomine. Non quod ceteros damnem, sed quod illustres alioqui, si cum hoc conferantur, ob huius eminentiam uelut obscurentur. Denique tot egregiis est cumulatus dotibus, ut uix ullum habeat et ipsa docta Grecia, quem cum hoc uiro queat componere. Quantum in illo Romane facundie? quanta linguarum peritia? quanta omnis antiquitatis omnium historiarum notitia? quam fida memoria? quam felix rerum omnium mixtura? quam absoluta mysticarum litterarum cognitio? super omnia, quis ardor ille, quam admirabilis diuini pectoris afflatus? ut una et plurimum delectet eloquentia, et doceat eruditione, et rapiat sanctimonia, etc.


IDEM, lib. u, epist. XXuI ad Io. Eckium.

Ego de Augustino ita sentio, ut de uiro sacro, eximiisque dotibus predito par est. Nec tenebras offundo illius glorie, ut tu scribis, sed non patior obscurari gloriam Hieronymi, cui plane fieret iniuria, si quem longe precessit, ei posthaberetur.


IDEM, lib. u, epist. XIX ad Greuerardum.

Flagrat iam olim mihi incredibili ardore animus, Hieronymianas Epistolas Commentario illustrandi, et nescio quis Deus mihi pectus accendit, agitque, ut rem tantam, et a nullo hactenus tentatam, audeam animo concipere. Mouet me uiri celestis, et omnium Christianorum sine controuersia longe tum doctissimi, tum facundissimi pietas: cuius scripta cum digna sint que ab omnibus passim legantur, et ediscantur, uix pauci legunt, pauciores mirantur, paucissimi intelligunt. Deum immortalem! Scotus, Albertus, et his impolitiores auctores, omnibus in scholis perstrepent, et ille unicus religionis nostre pugil, illustrator ac lumen, Hieronymus, qui meruit, ut unus celebraretur, unus ex omnibus tacebitur? Sed rem uideo indignissimam: ob hoc ipsum negligi Hieronymum, per quod promeritus est, ne negligeretur. Nocet auctori eloquentia, que religioni profuit. Alienat multos abstrusior eruditio, qua potissimum oportebat eum commendari. Pauci itaque mirantur, quem perpauci intelligunt. Quod si talis auctor dignis Commentariis fuerit illustratus, futurum prospicio, ut Hieronymiana gloria, tanquam noua luce accepta, quam latissime enitescat: ut passim in scholis, in auditoriis, in templis, domi, publice priuatimque legatur et ediscatur. Nec me adeo fallit, quam audax facinus animo presumpserim. Primum, quanti negotii fuerit mendas, que per tot secula penitus insederunt, eradere: deinde, quantum in illo antiquitatis, quantum Grecarum literarum, quantum historiarum: tum que phrasis, quod dicendi artificium, quo non Christianos modo omnes longo post se interuallo reliquit, uerum etiam cum ipso Cicerone certare uidetur. Ego certe, nisi me sanctissimi uiri fallit amor, cum  Hieronymianam orationem, cum Ciceroniana confero uideor mihi nescio quid in ipso eloquentie principe desiderare. Tanta in hoc nostro uarietas, tantum sententiarum pondus, tanta enthymematum uolubilitas. Quod artificium in eloquentiam litteris indicare, ut difficillimum est, ita longe utilissimum. Id quod ita me, modo ipse dexter adsit, confecturum confido, ut qui hactenus Hieronymianam eloquentiam sunt admirati, iam eloquentem fuisse, se nescisse fateantur. A me quidem quidquid uigiliis, quidquid assiduo studio, quidquid eruditione mediocri, quidquid ingenio pessimo prestari poterit, id sedulo Hieronymo prestabitur.


Alia Erasmiana Hieronymi elogia alibi reperire est in eius Prefationibus atque Epistolis.


POL. uERGILIUS, de rerum inuentoribus lib. uII, cap III.

Hieronymus Eusebii filius, ortus Stridone, quod oppidum, olim ad Pannoniam et Dalmatiam pertinebat, sed Gothi direptum euerterunt, Rome Grecis Latinisque litteris egregie institutus, sanctioris uite causa in Iudeam se contulit, ubi et Hebraicam linguam didicit. Ita triplici lingua eruditus, de rebus diuinis scribendi onus suscepit, in quo omnes neruos etatis, industrie, doctrineque sue contendit: cuius scripta ut sancta, breui post tempore patres receperunt, receptaque approbarunt. Etsi scio, esse quosdam, qui id factum Damaso Pontifici falso assignent; quippe qui perdiu ante Hieronymum excesserat e uita. Postremo locum circa Bethleem sibi construxit, ubi reliquum uite Apostolico ritu egit. Hinc factum est, ut permulti deinde Hieronymi ipsius instituti imitatores exstiterint, ortaque sit noua quedam familia, que ab Hieronymi nomine, quem sui instituti, quamuis longe diuersi ab eo quo ille uixerat, utcumque auctorem faciunt, Hieronymiani sunt appellati: qui natiuo amiciuntur colore, pallioque super tunicam rugato, atque superiore parte a summo ad imum scissa, scortea zona tunicam succingunt, solcis ligneis pedes muniunt.


EX MS. COD. uATIC., olim Regine, num. 571.


   Augustinus ad Hieronymum.
Te Bethleem celebrat, te totus personat orbis,
Te quoque nostra tuis promit bibliotheca libris.


EX ALIO MS. CODICE, qui apud me est.


Ecce Sacerdotis pandam preconia lauti,
Mentio dum Sancti pulsat penetralia cordis,
Cuius quadratum crebrescit fama per orbem.
Atque per extremas fulget prudentia metas:
Qui fuit Interpres, et custos uirgo pudoris,
Hebrea Romanis uertens oracula uerbis.
Nam rudis, et prisce legis patefecit abyssum.
Septuaginta duos recludens pagina biblos.
Quos nunc Sacratis describit littera chartis.
Insuper elicuit Tractatus iure stupendos,
Atque prophetarum Commentis clancula certis
Dicta retexebat, pandens mysteria rerum.
Inclytus hic constat seclis per secla magister.
Que nunc per mundum scribuntur rite quadratum,
Et licet illustris lectorum turma per orbem,
Eusebio genitore satus, ceu prodidit idem,
Enumerans ueterum uulgata uolumina Patrum,
Ex quo Saluator nostre cunabula Carnis
Sumpserat in terris, emundans crimina secli.
Quando Crucis gabulum sacrato Corpore scandit,
 Et genus humanum pollutum fraude maligni.
uulnera perpessus purgarat Sanguine rubro.
Quis tanto studio geminarum lamina Legum,
Aut tam solerter rimari nititur unquam?
Ceu meditatus erat sacras didascalus idem
Ut Psalmista canit, noctesque diesque libellos, etc. . .


CAELIUS CALCAGNINUS In imaginem D. Hieronymi, in nucis cortice expressam.


Ecquis in angusto spirantem margine fixit;
Te, Pater, incuruumque genu, impexumque capillos,
Et multa illuuie squallentem, incanaque menta,
Pallidaque ora fame, et multo membra horrida tabo,
Promentem e sacco, et maculosa nebride cinctum,
Et duro toties plangentem pectora saxo?
Pectora tot fecunda bonis, que flumina largo
Fuderunt nobis arcana uolumina Mosis,
Diuinas et opes, priscorum oracula uatum,
Unde salus, unde et uite melioris origo,
Panditur, in cunctas prescripto ex tempore gentes.
Cum uero nullus tanti pomeria limes
Ingenii, nullus uim lingue includere possit;
Nunc tamen et nucis in tenui stas cortice totus.
Et nucis area magna uacat, quando altera tantum
Pars bifide molis fuit acri obnoxia ferro:
Altera adhuc riget, et socie manet indiga laudis.
At tu, docte senex, totus, non solus in illa es:
Nam tecum assurgit saxis imperuia rupes
Horrida: et attolens ad celum immane cacumen:
En etiam nemus umbriferum grauis aura fatigat,
Atque huc atque illuc steriles prouoluit arenas,
Cumque ipsis angues sinuosos miscet arenis.
Parte alia pendet sacrati ex more trophei
Ostro insignis apex, duplici quem tenia nodo
Alligat, atque abiuratos testatur honores.
Hinc uides, ut totam longe procumbat in aluum,
Et defendat herile altus, uastosque recessus
Occupet ille Leo, timor ille Libystidis ore:
Nunc iacet, atque intra thesauros colligit ungues,
Illos olim ungues manantes cede frequenti.
Aspicis, ut posita nunc se ceruice reclinet,
Exertaque senis lambat uestigia lingua?
At te, sancte Pater, nec saxa, nec horrida rupes,
Nec fera, nec nemoris fragor auocat: omnis Olympum
Mens inhiat, totum pectus suspirat Iesum.
Illum animo, illum oculis, illum omni concipis ore;
Illum unum adspectas pendentem e robore celso,
Suffixasque manus, perfossaque pectora, et heu, heu,
Omne caput lacerum crudeliter ostentantem:
Atque hec perpessum, nostras, ut sanguine noxas
Eluat; et miseros Geniis celestibus addat.
Ergo tantarum te nunc miracula rerum,
Nunc Pietas, nunc summa mouet clementia Patris,
Muneraque et promissi animo obuersantur honores.
Scilicet ethereas preclarum est scandere sedes,
Et tandem numerum magnorum augere Deorum.
Sic bene habet, tua cana fides tuaque inclyta uirtus
Me iuuat ex sanctis mens sancta exercita factis.
Hoc piget, ipse insons atque omnis criminis expers.
Heu mihi, te nimium exemplis crudelibus urges.
Tune adeo pius erga omnes, in te impius unum?
Quid male mulctatum tergus, quid liuida ceruix
Commeruere? quid in superos committere tantum
He potuere gene flagris fletuque rigentes?
Quid latera hec Cilicum crudeliter obsita setis,
Et spinis implexa? quid enthea pectora tantum
Admisere nefas? quid mens celestibus hausta
Ignibus, atque olim celi pars magna futura?
Nunc quoque nil spirans nisi celum in carcere tetro
Ausa quid est? tantis que digna piacula penis?
Quam lacrymis, et sollicitis singultibus usque
Nocte die crucias. En uix cutis arida membris
Nititur, attritaque herent compagine coste.
Nec iam ille es, gelidum qui quondam natus ad Istrum,
Arua Palestino petiisti torrida cancro.
Illius tenuis nunc uix agnoscitur umbra,
Cur tantum licuit de te tibi? non ferus hostis
Hec ausit? non monstra istis errantia syluis.
Tun' monstris, seuoque in te crudelior hoste?
Parce, Pater, tibi parce, Pater: nos uerba, nos hec
Flagra decent, quos mille modis rapit impetus amens
Dum celum toties superosque lacessimus ultro:
Hinc uocat ambitio, trahit hinc uesana libido:
Hinc mouet ira suos stimulos, timor inde cercet:
Hinc premit, illa animo semper rediuiua, uoluptas,
Nos ergo exultantem, atque in diuersa trahentem
 Castigemus equum, ut spatiis inclusus iniquis,
Et mores ferat, et leges patiatur heriles.
Sed quoniam sine presidio, sine Numine diuum,
Nitimur incassum, uis et humana fatiscit,
Heus age, et in andos animo miserante labores.
Huc ade, o pater, et propius res aspice nostras,
Atque tue nobis plage, tua uerbera prosint.


IULIUS CAESAR SCALIGER in D. Hieronymum.


Qui magne poteras nature imponere leges,
   Atque in te patrii uertere iura poli.
En facilis descende! uides furialia uulgi
   Pectora, et ancipit dissita regna fide.
Cuncta ruunt infelici disiecta tumultu,
   Et rerum, interitus non nisi, finis erit.
Iam pretium est sentire male, atque auertere uerum,
   Et facere aut fieri iam bene, nolle uolunt.
Interdicta tibi quod si sunt iuria  terre,
   Quo tua mens coram possit adeste minus.
Exora ultricis felicia fulmina dextre,
   Peiores merita est terra cloaca neces.


IOSEPHUS SCALIGER, Prolegom. ad Eusebii Chron.

Quod autem de Eusebio diximus, idem merito de magno Hieronymo arbitrari possumus, nullum de Latinis scriptoribus exstare, cui plus debeant Ecclesiastice littere, tam in iis, que ad origines sacras, quam que ad interpretationem diuinorum librorum pertinent: neque illo seculo magis idoneum interpretem nostro Eusebio contingere potuisse, quam eum, qui Eusebii studiosissimus, et eorum, que ab Eusebio tractantur, peritissimus fuit. Atque utinam per eius occupationes ista non dictare notario, sed scribere illi uacasset. Quod enim multis, uel inuitatus, uel lacessitus respondere cogeretur, neque ulla ei a labore requies daretur, temporis autem iacturam uel minimam facere neque posset, neque uellet; apparet eum, quum huius Chronici interpretationem dictaret, scriptioni aliarum rerum simul et notario eodem tempore operam dedisse, ut propterea necesse fuerit, quedam, quod uitari non poterat, tanto uiro humanitus excidisse, que hodie apud magistellos et criticicastros non uenia, sed iurgiis, et contumeliis, non ut hallucinationes, sed ut crimina exciperentur.


SIXTUS SENENS., lib. Iu. Biblioth. sancte.

Hieronymus Stridonensis, quem Seuerus Sulpitius Bethleemitice parecie rectorem, Greci omnes Hierosolymitanum presbyterum appellant, Eusebii filius, ex oppido Stridonis, quod a Gothis euersum, Dalmatie quondam Pannonieque confinium erat, uir fuit in omni doctrinarum genere absolutissimus, quippe qui splendore sermonis et eloquentie uiribus, in quibus sub Donato grammatico et uictorino rhetore, clarissimis uiris, profecit, omnes Latine Ecclesie scriptores multo post se interuallo reliquit. Linguarum quoque tantam habuit peritiam, ut Grecam, Hebream, Chaldeam et Latinam omnes eque ac Dalmaticam sibi maternam linguam teneret. Sed et in scholis philosophorum nichil de Aristotelis, Platonis ac Zenonis, hoc est, de Peripateticis, Academicis, Stoicis, reliquit intactum. Quibus instructus apparatibus contulit se ad Sacrarum Litterarum studia, usus in his Appollinari Laodiceno, Didymo Alexandrino et Gregorio Nazianzeno preceptoribus. Sub quibus tantam sibi diuinarum rerum eruditionem et eruditionis nomen comparauit, ut in obscuris sanctorum uoluminum difficultatibus  Romanus Pontifex Damasus, doctissimus Augustinus, Paulinus, Chromatius, Heliodorus, multique alii passim per Italiam, Galliam, Hispaniam, Africam, Palestinam et Greciam eruditissimi episcopi ad hunc unum confugerunt, tamquam ad eum, qui multiplici linguarum uarietate adiutus, omnes legisset diuine Scripture interpretes, Grecos, Hebreos et Latinos. Quod et Augustinus libro primo aduersus Iulianum palam his uerbis ostendit, inquiens: Sanctus presbyter Hieronymus, greco, latino et hebreo eruditus eloquio, ex occidentali ad orientalem transiens Ecclesiam, in locis sanctis atque in litteris sacris usque ad decrepitam uixit etatem. Hic omnes, uel pene omnes, qui ante illum ex utraque parte orbis de doctrina Ecclesiastica scripserunt, legit.


ANT. POSSEuINUS, tomo I. Apparatus.

Adeo perspicax diuini Codicis, siue ipsius uersionum, fuit D. Hieronymus, ut Gelasius Pontifex Maximus una cum Episcopis septuaginta testatus sit, se uolumina illa probasse, que Hieronymus ipse probauerat, atque in omnibus secutum eius esse sententiam renuisse autem que ille renuerat. Qui et ab Ecclesia Doctoris Maximi in sacris Litteris nomen est assecutus, et a Damaso Pontifice maximo quasi arbiter quidam diuinarum Scripturarum constitutus. Sed et cum D. Augustinus eum per litteras, perque Orosium, quem ad illum ablegauit, de arduis questionibus consulere  soleret, eius uero libros aduersus Iouinianum uocauerit lucidissimos, suauissimos atque preclarissimos, intelligimus quanti faciendi sint, qui in Hieronymi scriptis exstant thesauri.


RICHARDUS SIMON in Historia critica lib.

Post Origenem doctior Hieronymus existit, quem merito Latinorum Origenem dixeris, qui idem sue Ecclesie, quod ante sue Origenes, prestare uoluit; at in eo Origene prestantior, quod illo in Hebraicis longe peritior esset, et plus illo Iudeis usus, subtilitate tamen et acumine illi inferior. Quocirca haud ita sepius ac Origenes allegoriis ludit, preterea Hieronymi allegorie, etymologie plereque et in uerbis allusiones. Pre ceteris Interpretibus seligendus, et euoluendus, tum quod Hebraice, Syre, Grece, Latine sciret, sed et omnium aliorum uersiones legisset, et quotidie Iudeos consuleret. Deinde in profanis eruditissimus erat: non ubique tamen exactus, quoniam non satis diu, que dictabat, meditabatur, uerum ut ipse fatetur, que apud alios legerat, aut a Iudeis acceperat, dictare satis haberet. Hinc ipsi minime omnia, que in Commentariis habet, tribuenda sunt. Nam et interdum Iudeorum, Hereticorum interdum sententias dictabat: quas ut a propriis lector discerneret, regulas prescripserat. Eoque modo impactum inconstantie crimen diluebat. Optimi omnium ipsius in Prophetas Commentarii, etc.





PETRI PAULI uERGERI IUSTINOPOLITANI DE DIuO HIERONYMO ORATIO.

 Sanctissimum doctorem fidei nostre Hieronymum, cuius dies solemnis adest, ita mihi dari cupio recte laudare, ut in eo laudando laudem ipse meam non queram: sed sit ei quemadmodum sermo, ita et mens propria intentione dedicata. Quamquam quid sperandum sit laudis loquuturo, non uideo: ubi magnitudine rerum, eloquentie uis omnis obruitur, et excellentie meritorum omnis impar est sermo. Me uero minime omnium sperare id conuenit, ac si quid talium mentem subeat, placere desipio: qui cum obire quotannis munus hoc laudum soleo, semper tamen posteaquam id cepi, ita deinceps per annos affectus sum, ut augeri mihi desiderium sentiam, minui facultatem. Euenit autem hoc fortasse, siue quod nondum satis sint mihi uires ingenii mei perpense, qui subire tanti oneris causam non uerear: quod quantum sit, et intellexi tantisper dudum, et in dies perspicio magis: siue quod illius merita apud plurimos quidem diligenter parum animaduersa, a me uero etiam summo studio considerata, quo magis elucescunt, eo magis affectum mentis alliciunt, et a consequendi spe ingenii  acumen magis magisque deterrent: siue quod pre desiderio meo, studioque religionis in illum, tanto mihi retardari facultas uidetur ingenii, quanto precurrit studium uoluntatis.

Quarum equidem rerum, ut subesse utramque primarum non nego, ita adesse postremam magnopere mihi cupio. Nam officio quidem ille meo, aut cuiusque alterius in reddendis de se laudibus nichil indiget: ac non delectari opinor, nisi boni profectusque nostri gratia; cum per se ipse infinito proprio bono in beata illa eternaque uita fruatur; deuotione uero, cultu, religione, pietate, ac fide, cum in hunc, tum in reliquos Celites nos ipsi nostra causa indigemus. Atque in primis ego, qui meritis huius Sancti gloriosi, multa magnaque sepenumero beneficia apud Deum immortalem consecutum, manifesta fide me deprehendi, et difficillimis temporibus fuisse de grauissimis periculis eius ope atque intercessione liberatum.

Quod si antehac deuotionis ullum studium a me debebatur, multo certe nunc amplius adhibendum est mihi, ut parentis nuperrime diem functi  uicem hic referam, cuius apud te preces, mea causa, plurimum ualuisse, sum crebro expertus: ut quemadmodum preclari huius instituti, familiarisque deuotionis discipulus uiuentis sui, ita et ei quoque defuncto sim heres: et quod mihi patrocinium in illo erat, nunc omne sit in meipso. Quanquam eum confido tuis meritis atque precibus, preterea quod rectus homo erat, et timens Deum, excedentem ex hac luce in ea loca deductum, ubi a te, et per te multo facilius consequi quiduis possit.

Quod igitur ad me attinet, quemadmodum deuotio animi et seruanda, et augmentanda est: ita munus hoc annuum reddendarum laudum, nullatenus negligendum, in quo qualiscumque sit sermo, dum mens sit integra, ac penitus illi deuota, non magnifaciendum arbitror, quod in eum magis esse gratus cupio quam disertus. Nec me fallit, eum qui laudare quempiam ex illustribus accedat, maxime uero, quod ad rem diuinam attineat, debere et ipsum quoque laude dignum esse, labeque omni carere, ne dicentis uitam reprehendat oratio, uerbisque speciosis mores sordidi fidem abrogent. Quod ut in me non sit, boni tamen piique ingenii solet esse argumentum, laudare studiose uirtutem, et rebus sacris cultum adhibere precipuum. Quod si ex me quispiam querat, quam huius Sancti gloriosi primam potissimamque laudem existimem, hanc scilicet incunctanter respondebo, quod meo quidem iudicio non possit digne humano ore laudari: deinde quod in unoquoque genere laudum earum, que ad doctum rectumque hominem, ac plane religiosissimum Christianum pertinent, laudari eximie de singulis potest. Quod si iam co laudando cepero litterarum peritiam commemorare, diuersarum experientiam linguarum, orationis facundiam, rectos fabularum sensus, multam historiarum memoriam, naturalium rerum cognitionem, moraliumque sermonum: tum uero Scripture sacre, uereque Theologie perceptionem, non uidebor forsitan aliquid magnum dicere, quod hec ipsa malis etiam hominibus possunt aduenire: neque enim ista bonos faciunt, sed eruditos. Aut si preterea continentiam, fortitudinem, prudentiam, constantiam, mansuetudinem, patientiam, benignitatemque in illius laudibus recognouero: nec sic quidem forsitan magnopere eum ornare iudicabor, quod et his uirtutibus plurimi Gentilium prediti fuere: suntque he laudes, ut debite quidem uiro bono, ita plane non proprie homini Christiano: Postremo si fidem constantem, spem certam, caritatem intensam, omnemque sanctimoniam, et ceremoniarum cultum, religionisque studium demonstrauero, nec sic quoque fortassis laus erit eximia, quod hec ipsa debet unusquisque de se rectus fidelisque Christianus exhibere. At uero, si hec omnia, et quecumque his nominibus, aut omnino uirtutis nomine continentur, in eo fuisse uniuersa contester, eaque ipsa non mediocriter, aut uulgari quodam summotenus modo, sed excellentissime atque incomparabiliter affuise constet: nonne hoc diuinum quiddam, in homine uideri necesse est? Ego sane cum trita ista uulgo uocabula,  eruditionem, eloquentiam, fortitudinem, prudentiam, fidem ac caritatem, et cetera huiusmodi commemoro, talia quedam dicere mihi uideor, qualia solent in communi hominum uita reperiri, et non eminentissimas illas uirtutes, quas in excellentissimis uiris, paucis illis quidem omni etate fuisse constat.

Quamobrem egre ferre soleo, et latine orationi indignari, quod propriis atque exquisitis nominibus exquisitissimas laudes efferre non licet: que tantum pene a communibus distant uirtutibus, quantum ferme uirtus a uitio. uerum quod orationi deest, oro suppleat audientis intellectus: et non quod dicam, sed quod dicere uelim accipiat. Quod et hinc quoque licebit intelligere; nam solent pauca horum, aut singula quedam, dum intenso gradu cuipiam adsunt, magnum uirum constituere, admirabilisque excellentie cum uideri, qui plura ex his sit assequutus. Quid ergo is debet existimari, qui omnium uirtutum cunctarumque bonarum artium cumulum non perfunctorie, sed ad summum in se collegisset: cum uita, totius sanctitatis exemplum: eloquentia, stupor: doctrina, miraculum. Itaque non tam sanctum nomen habuit, quod quidem ipsum denotat Hieronymi uocabulum, quam ipsam in se habuit sanctitatem. Nam cum duabus rebus fundata est in initio sacra religio, predicatione scilicet Apostolorum, et sanguine martyrum: cum quod illi sermone docebant, hi per carceres et tormenta, ac denique mortem ipsam astruerent: in utrorumque locum suo gradu subierunt sancti doctores, qui quod illi compendiose docuerant, latius explicarent: quodque Martyres sanguine suo testati sunt, hoc isti sanctimonia uite confirmarent, atque aduersus omnem heresim, omnemque uitiorum labem, pro fide iustitiaque consisterent: iidem et militum uices gerentes et ductorum.

Multa autem uariaque Hieronymus, uti fortis miles, in hac uita bella sustinuit: cum mundo quippe bellum gessit et uicit, quando sacerdos iam factus, et summo sacerdotio dignus habitus, ab Urbe cessit, pompisque seculi et omni ambitioni mundanorum honorum renuntiauit, cum carne ac demonibus: cum in illa trans mare uasta solitudine, que, ut ipse ait, exusta solis ardoribus, horridum monachis habitaculum prestabat: carnem quidem ieiuniis frangeret, spiritales autem hostes orationibus effugaret: cum improbis atque emulis, in quo sepe per Prologos sepe per Epistolas scribendo inuectus est: cum hereticis, quos libris tractatibusque scribendis sepenumero de diuersis conuicit erroribus, disputandoque ui rationum superauit. Doctoris ergo nomen ut habet, ita et officium studiosissime uiuens gessit: presentes uoce et exemplis erudiens: absentes scriptis. Utrosque uero tam sue etatis, quam posteros, uoluminibus diuersi idiomatis, uaria interpretatione linguarum uiuorum doctorum eruditionem adiuuans: rudiores historia delectans: acutiores instruens arcanis Scripture sensibus explicandis.

Eloquentiam certe iam eius laudare tentarem: que tanquam riuus limpidissimus leniter defluens, et aspectu et sono delectat: nisi ipse multo melius quam a  me fleri possit, elegantia sua legentibus commendaret: ad quam digne predicandam, eius ipsius eloquentia opus esset. Nec me deterret, quod damnatus fuerit eius studii aliquando Hieronymus, cum extatica uisione tractus ad Iudicis eterni tribunal, et quisnam esset interrogatus, pro Christiani nomine, quod inter metum trepidationemque profitebatur, Ciceroniani sibi nomen obiici audiuit. Neque enim res ipsa damnata est, sed fortassis eius studium uehementius: sine qua profecto uix sacre littere, certe non tanta cum uoluptate legerentur.

Hec igitur ut cetere quoque dotes quas strictim commemoraui, multos acerbissimosque illi emulos comparauere: quorum ut improbitati cederet, Roma migrauit, et qui doctor late clarissimus habebatur, Gregorio Nazianzeno in disciplinam se tradidit. Postque studia, cum de frequentissima urbe cessisset, ad  eremum se transtulit, et qui in urbe omnium urbanissima homines perpessus erat bestiales, in desertissima eremo bestias est expertus humanas. Ibique leo natura seuissimus imperium eius pertulit, cum hic homo natura mitis in se seuiret. Roma igitur Bethleem permutauit: diuitique ex urbe non tam pulsus, quam cedens, elegit ibi pauper uiuere, ubi pauper Christus est natus, et inde salutem petere, unde ortus est auctor ipse salutis. Quid enim aduersus malignitatem tutum uspiam esse poterit, quando tanta uirtus persecutore non caruit? Quod si quid nobis tale accidat, ex eius casu consolari nos ipsos debemus. Interea uero maledicos benefaciendo uincere, et eorum in nos odium uirtute patientie mansuetudinisque superare, illo prestante, qui uiuit et regnat in secula seculorum.






EX ANTIQ. COD. AMBROSIAN. BIBLIOTEC. QUAE MEDIOLANI EST, N. 173.
DIuI HIERONYMI uITA PER EUSEBIUM CREMONENSEM EDITA INIT. *

 Hieronymus Eusebii uiri nobilissimi filius ab oppido Stridonis, quod Dalmatie et Pannonie confinia tenet, exstitit oriundus. Hic adhuc puer Romam adiit, et litteris Grecis, Latinis, et Hebraicis plene eruditus est. In arte Grammatica Donatum habuit Preceptorem, in Rhetorica autem uictorinum Oratorem. In Scripturis autem Diuinis  exercitabatur die ac nocte, et inde hausit auide, quod postmodum effudit abunde. Quodam uero tempore, sicut ipse in Epistola ad Eustochium perhibet, dum die Tullium, et nocte Platonem auide legeret, eo quod sermo incultus sibi in libris Propheticis non placeret, circa mediam Quadragesimam tam subita, et ardenti febre corripitur, ut toto iam frigescente corpore uitalis  calor in solo pectore palpitaret. Dum ergo exequie funeris pararentur, subito ante tribunal Iudicis trahitur, et interrogatus cuius conditionis esset, Christianum esse se libere profitetur. Ad quem Iudex, Mentiris, inquit, Ciceronianus es, non Christianus: ubi est enim thesaurus tuus, ibi et cor tuum. Tunc Hieronymus obmutuit, et continuo Iudex ipsum durissime cedi iussit. Tunc exclamauit, et dixit, Miserere mei, Domine. Tunc qui astabant, precabantur, ut ueniam tribueret adolescenti. Ipse autem per Deum iurare cepit et dicere, Domine, si unquam habuero codices seculares: si legero, te negabo. In hoc igitur iuramenti uerbo dimissus, subito reuiuiscit. Tunc lacrymis se totum inuenit perfusum, et ex uerberibus, que ante tribunal susceperat, scapulas terribiliter reperit liuentes. Tanto autem studio Libros diuinos ex tunc legit, quanto libros Gentilium unquam legerat. Dum annorum triginta nouem esset, in Ecclesia Romana ordinatus est Presbyter Cardinalis. Mortuo autem Liberio  Papa, Hieronymus dignus summo sacerdotio ab omnibus acclamatur; sed dum quorumdam Clericorum et Monachorum lasciuiam increparet, illi nimium indignati ei insidias parauerunt. Sed et per uestem muliebrem, ut ait Ioannes Belet, ab eis turpiter est derisus. Nam cum Hieronymus ad Matutinum solito more surgeret, uestem mulieris, quam emuli iuxta lectum posuerant, reperit, suamque credens, induit, et in Ecclesiam sic processit. Hoc autem emuli faciebant, ut mulierem in thalamo habere crederetur. Quod ille uidens tante uesanie locum dedit: et ad Gregorium Nazianzenum Constantinopolitane urbis Episcopum peruenit. Postquam autem ab ipso sacras litteras didicit, in eremum properauit, ubi quanta pro Christo sustinuerit, ipse ad Eustochium narrat dicens. Quoties in eremo constitutus in illa uasta solitudine, etc., usque ad interesse agminibus Angelorum. Per quadriennium igitur penitentia sic peracta, ad Bethleem oppidum remeauit, ubi ut prudens animal ad Presepe Domini se obtulit permansurum. Bibliothecam autem suam, quam summo studio sibi condiderat clausam, aliosque libros iterum relegens, diem ieiunus ducebat ad uesperam. Multos autem discipulos coadunans, in sancto proposito et translatione Scripturarum quinquaginta annis et sex mensibus desudauit, et usque ad finem uirgo permansit. Licet autem hic dicatur, quia uirgo semper fuerit, ipse tamen de se ita scribit: »uirginitatem in celo prefero, non quia habeo, sed quia magis quod non habeo.« Tantaque lassitudine fatigatus est, ut suo lecto iacens funiculo ad trabem suspenso, supinus manibus se leuaret. Quadam uero die aduesperascente, cum Hieronymus cum suis fratribus ad sacram lectionem audiendam  sederet, Leo quidam claudicans, Monasterium ingresus est, que superius totidem uerbis habes col. 309. et seqq.

Cum olim in Ecclesia unusquisque cantaret, quod uolebat Theodosius Imperator, ut ait Ioannes Beleth, Damasum Papam rogauit, ut alicui uiro docto Ecclesiasticum officium committeret ordinandum. Ipse igitur sciens Hieronymum in lingua latina, greca et hebrea perfectum in omnium sapientia summum, eidem predictum officium committit. Hieronymus igitur Psalterium per ferias distinxit, et unicuique ferie Nocturnum proprium assignauit, et Gloria Patri in fine cuiuslibet Psalmi dicendi instituit. Deinde Epistolas, et Euangelia per anni circulum decantanda, ceteraque ad officium pertinentia preter cantum rationabiliter ordinauit. Misitque illud ad summum Pontificem, et ab eo et Cardinalibus fuit ualde approbatum, et perpetuo autenthicatum. Post autem in ore spelunce, in qua Dominus uenit et iacuit, Monasterium sibi construxit, ubi completis nonaginta octo annis et sex mensibus sepultus fuit.

In quanta reuerentia Augustinus eum habuerit, patet in Epistolis, quas sibi misit: in una quarum tali modo ei scribit: Domino dilectissimo, et cultu sincerissime caritatis obseruando, atque complectendo Hieronymo Augustinus. Alibi quoque de eo sic scribit: Sanctus Hieronymus presbyter greco, latino et hebreo eloquio eruditus, in locis sanctis atque in litteris sacris usque ad decrepitam uixit etatem, cuius nobis eloquii ab Oriente in Occidentem instar solis lampas resplenduit. Beatus autem prosper in suis Chronicis sic ait: Hieronymus  presbyter in Bethlem toto iam mundo clarus egregio ingenio, et studio uniuerse Ecclesie seruiens habitat. In Dialogo quoque Seueri discipuli sancti Martini, qui eius tempore fuit, de eo sic scribitur: Hieronymus presbyter fidei merito, doteque uirtutum non solum latinis atque Grecis, sed etiam hebraicis ita litteris instructus est, ut se illi omni scientia nemo audeat comparare. Cui iugiter aduersus malos pugna, perpetuumque certamen. Oderunt eum heretici, quia eos impugnare non desinit. Oderunt mali Clerici, quia uitam eorum insectabatur et crimina; sed plane boni omnes et mirantur, et diligunt. Nam qui eum hereticum esse arbitrantur, insaniunt. Totus semper in lectione, totus in libris est; non die, non nocte quiescit: aut legit aliquid semper, aut scribit. Hec Seuerus. Et sicut ex his uerbis patet, sicut ipse sepe testatur, multos persecutores, et multos detractores perpessus est. Quas tamen persecutiones, quam libenter sustinuerit, patet ex hoc, quod sic dicit in Epistola ad Asellam: Gratias ago Deo, quia dignus sum habitus, quem oderit mundus; maleficum me garriunt, sed scio ad regnum perueniri per infamiam et bonam famam. Item, Utinam ob Domini mei nomen atque iustitiam uniuersa me infidelium turba persequatur. Utinam in opprobrium meum solidius exurgat hic mundus: tantum ut merear a Christo laudari, et sue pollicitationis sperare mercedem. Grata itaque ac desideranda est tentatio, cuius premium a Christo comparatur: nec maledictio grauis est, que diuinam laudem imitatur. Obiit autem prenominatus D. Hieronymus circa An. Domini nostri Iesu Christi 398. Finis.






EX ALIO COD. AMBROSIAN. I. LIII.
TRANSLATIO CORPORIS S. HIERONYMI. QUALITER CORPUS D. HIERONYMI DELATUM EST ROMAM, ET IN BASILICA BEATAE uIRGINIS MARIAE ANTE PRAESEPE DOMINI DEuOTISSIME FUIT COLLOCATUM. 

 Inter laudabiles prerogatiuas, quas reuerentius alme Urbi diuina clementia contulit abundanter, corpora precipuorum Apostolorum scilicet Petri, et Pauli, Philippi, et Iacobi, Bartholomei atque Matthie, Symonis et Iude, nec non pretiosorum Martyrum, Confessorum, uirginum ad tuitionem firmissimam, et gloriam perpetuam possidendam, sibi prebuit exultanter: quorum potentissimis suffragiis temporaliter magnificata eniteat, et ab eterna iucunditate perenniter in celestibus gloriosa resplendeat. Inter quos Beatus Hieronymus Doctor egregius locum magnificum in prelibata apud Basilicam perpetue uirginis Marie, que ponitur ad Presepe, meruit obtinere. Ut in ipsius regali domo decentius quiesceret, quam in uita magnificis et deuotissimis laudibus studuit excellentius commendare fideliter.

Qualiter itaque corpus eiusdem mirabilis Doctoris a Bethleem, ubi sepultum fuerat, ad prefatam gloriose uirginis aulam delatum fuerit, sicut a sanctis, et  honestis Episcopis, et ab antiquioribus Patribus, et Sacerdotibus Deum timentibus assertione ueridica accepimus, ad laudem ipsius beatissimi breui quidem sermone cum delectatione legentibus referamus. Igitur postquam illa sancta ciuitas Hierusalem, propter peccata mortalium, sanctissimis, imo cunctis mansit orbata reliquiis, solo uenerandi doctoris corpore manente . . . . . ad magnificam urbem, unde prius cardinalis recesserat, suum corpus sanctissimum reportari, et in predicta domo Genitricis Altissimi uenerabiliter locari.

Apparuit cuidam sanctissimo monacho in partibus ultramarinis manenti, cui placido, et dulci oraculo, inquit, Frater amande, et in celesti gloria mecum locande, scias me cum auxilio Regine celestis a Deo impetrasse, ut corpus meum suis laboribus, et expensis debeas extumulare, et Romam quanto citius integraliter, et deuote portare, et ianuam illius beatissime crypte, que ad presepe Domini appellatur, in  tumulo humili satagens collocare, ut corpus meum in sancta illa Basilica dulcissime Regine adhereat, quam uiuens ab infantia mea dilexi, in iuuentute quesiui, et in senectute totis uiribus, licet insufficiens, predicaui, et usque ad finem meum piis, et sanctis Scripturarum testimoniis collaudaui.

Quumque ille homo sanctus talia a B. Hieronymo illa uisitatione audisset, surrexit propere, et ad locum accessit, et caute duobus sociis comitantibus, beatissimum corpus sustulit, miri odoris flagrantia ibidem exuberante. Occulte ad propria rediit, ne scandalum in locis illis excresceret: secretum tenuit, donec ad Urbem, sicut poposcerat Sanctus, ueniret deuotius. Et quia iam dictus Monachus Christi fidelissimus a S. Hieronymo intellexerat, ut in talibus populares uitaret auras obsequiis, ne a Curia minorationem suarum reliquiarum aliquam pateretur, ad Basilicam sepe dictam cum duobus illis sociis, clanculo de nocte ueniens, solis Canonicis ipsius aule existentibus, et tam corde, quam mente, submissa uoce, laudes Deo, et B. uirgini deuotissimas referentibus, inter columnas Basilice, et ianuam presepis plena mentis uigilantia sepeliuit.

In quo sepulture officio nominati quidem Canonici cum monacho, et sociis suis duobus, inenarrabilis odoris suauitatem senserunt, et claritatem immensam, quam in eadem Basilica nunquam uiderant, beatis oculis conspexerunt. Aderat namque sepulture doctissimi  laudatoris, et deuotissimi sui Hieronymi luna lucidior, et sole splendidior, omnibus adornamentis suauior, rosis et conuallium mysticis uallata pretiosis liliis, splendidissima uirgo Maria, que cuncta premissa ad honorem sui fidelissimi, et ad possidendum ineffabilem, quam ipse meruerat, gloriam sempiternam dulcissima Domina ministrauit: ipsa per Salomonem de se ipsa perhibente suaue testimonium, Qui elucidat me, uitam eternam possidebit.

Gaude itaque, doctor Beate, gaude et exulta, Iesu Christi amice, in caritate uera fundate, quia illa dulcissima celi, et mundi Regina, quam uiuens in seculo immensis laudibus, et pretiosis predicationibus elucidasti, in tuo te aduentu mirabiliter honorauit, coram iudice nostro illo superno equanimiter magnificauit, et in celesti palatio cum Angelis et Archangelis perenniter coronauit, atque in hac sua regali, et aula pretiosa locum idoneum tandem tibi honorabiliter preparauit. Poscimus etiam te consequenter, uenerande et Beatissime uirginis sacerdos, nos tante et gloriose uirginis, et tue sanctitatis, licet indigni, tamen assidui, et deuotissimi laudatores, quatenus, sicut nos tuum sacratissimum corpus assiduis laudibus magnificamus in terris, sic tuis precibus Saluatori nostro nos peccatores efficaciter commenda in celis. Ipso concedente, qui est super omnia Deus benedictus in secula seculorum. Amen.



[DE MORTE S. HIERONYMI.]





ADMONITIO DE SUBSEQUENTE OPUSCULO.

 Istud, et que subsequuntur duo opuscula, auctorem habere Damasum Portuensem, qui sub noni seculi finem Romanus Pontifex creatus est, seque Formosum nominauit, Oudinus singulari de eius uita atque Operibus Dissertatione contendit. Non tamen eius argumenta usque adeo bona uisa sunt, et grauia, ut rem persuadeant; quod enim ille singulari cultu S. Hienymum prosequeretur, seque uellet eius discipulum in doctrina haberi, euincit fuisse etiam absurdis commentis usum, ad id, quod affectabat, obtinendum. Erasmus et Criticorum filii, ad quorum hec censoriam uirgulam deuenere, nichil esse admonent, in quo horarum ullam partem quis collocet.





EUSEBIUS, DE MORTE HIERONYMI AD DAMASUM. *

Patri Reuerendissimo Damaso Portuensi Episcopo: et Christianissimo Theodosio Romanorum Senatori, Eusebius olim Hieronymi sanctissimi discipulus, nunc uero eodem orbatus lumine, pium dolorem et suauissimum gaudium.

CAP. I. Multifariam multisque modis olim Deus locutus est omnibus nobis per suum dilectissimum filium sanctum Hieronymum, de Scripturis sanctis in uirtutibus et prodigiis multis, que per illum fecit ipse Dominus in medio nostri, sicut uos scitis, de quo et  testes sumus, qui eum uidimus, et oculis nostris eius sanctitatem perspeximus: et manus nostre contrectauerunt de uerbo eius scientie et doctrine, quibus uita manifestata est. Quod ergo uidimus et audiuimus annuntiamus uobis. Eramus enim tanquam oues errantes, erroneis et superstitiosis fabulis: non audientes sanam doctrinam, sed coaceruantes nobis pseudoprophetas, qui surgentes in populo magistri mendaces, introducebant sectas uarie perditionis, donec iste illucesceret dies, qui tanquam sol refulgens, quinquaginta annis et sex mensibus, multis laboribus et erumnis, in lectionibus et uigiliis; ut nobis frangeret panem doctrine desudans, tenebras errorum profugans, et cunctos a perditione liberans, effulsit in templo Dei; incipiensque ab Oriente usque ad Occidentem, auferens bella hereticorum, eorumque arcum conterens, arma et scuta eorum combussit igni. Quoniam in ipso Deus posuit prodigia super terram, ut nomen suum manifestum fieret in nationibus.

CAP. II. Deinde pertransiens usque ad fines terre, sanando oppressos ab hereticorum iaculis, illuminando mentes hominum, Scripturarum enigmata reserando, soluendo nodos, obscura dilucidando, dubia exponendo, confutando et corrigendo falsitates, et uerissima ex linguis quamplurimis adunando, ut nobis  notas faceret uias uite, et nos adimpleret gaudio, letitia et exultatione: templum Domini corroborauit, et eius aditum instar lucerne non sub modio, sed supra candelabrum in Domini aula posite, dominico irriguo rore plenissime fecundate, posteris omnibus suorum uerborum pre ceteris elegantia singulari, excellentius omnibus aliis patefecit: ut irent in ciuitatem habitationis, et locum glorie inuenirent: et ne fierent uelut priores eorum, genus peramarum, quos direxit, et liberauit ab errorum perditione.

CAP. III. Cum enim sim sicut stipula ante faciem uenti, et sicut lutum platearum balbutiens, loqui nesciens, nec uerba plene formare ualens: quid impertiar uobis, carissimi patres et domini, sue laudis? Nempe iuxta illud Apostoli: Si linguis hominum loquerer et Angelorum, suum laudandi genus necdum attingerem. Idcirco non in arcu meo sperabo: nec gladius meus saluabit me; sed Dominus erit illuminatio mea. Qui docuit et docebit manum meam ad scribendum, et dirigit linguam meam ad loquendum, ut quondam asine Balaam. Quoniam ipsius est regnum et imperium, et dominatur a mari usque ad mare: et a flumine usque ad terminos orbis terrarum. In cuius cuncta sunt posita ditione: coram quo procident reges: nec est qui sue possit resistere uoluntati. Quoniam omnia quecumque uoluit, fecit, in celo, terra, mari et in abyssis. Et sic lingua mea tanti uiri laudem meditabitur: et nomen suum annuntiabit uniuersis.

CAP. Iu. Hic uere fuit Isrelita, in quo dolus non fuit: electus secundum cor Domini, ad loquendum omnia que sibi mandauerat Dominus, uniuersis gentibus, et regnis, et doctor datus in gentihus: ut sentes euelleret, destrueret, disperderet et dissiparet: et sapientiam ueram seminaret, edificaret atque plantaret. Hic est fratrum amator: hic est qui populo Christiano tot librorum uolumina ex linguis Hebraica et Greca in Latinam, non paruo pondere transtulit. Ecclesie officium primitiuus ordinauit: et totius sacre Scripture aspera fecit plana. Certe in huius lumine uidemus lumen: et pane sue salutifere doctrine pasti, ambulamus usque ad montem Dei Oreb. Hic est flumen aque uiue splendidum tanquam crystallus, procedens de sede Dei in medio Ecclesie, et ex utraque parte eius lignum uite, afferens fructus tempore suo: cuius folia ligni sunt ad gentium sanitatem. uir iste in populo suo mitissimus apparuit, et Deo dilectus et hominibus, orat nunc pro Ecclesia sancta. uas uere admirabile, omni ornatum lapide pretioso, opus excelsi.

CAP. u. uerumtamen de hoc quid plura dicam? cuius enarrant celi gloriam, et opera scripturarum manuum eius annuntiat firmamentum? nec sint loquele neque sermones, cuius non audiantur doctrine uerba: cum in omnem terram exiit sonus eius? O ineffabilis misericordia Saluatoris, que tot gratiarum cumulos in Hieronymo adunasti: ut ad ea que solus possidet, pene nulli hominum nisi particulariter fas sit aspirare. Hic certe dux nostre fidei ad se currentes in celi  contrahit arcem. Hunc pre ceteris potioribus ornatum insigniis dignitatum, in cantilenis et prouerbiis, operationibus et interpretationibus mirate sunt gentes. Cuius nota facta est in populis uirtus: quia impletus fuit quasi flumine sapientia. Sed ut uera dicam, iuxta illud Regine Sabe: Maior est enim sapientia et opera sua, quam rumor quem audistis. Quam certe bonus est iste his qui recto sunt corde: quoniam malitiam semper odiuit. Fecit enim mirabilia in terra nostra. Sub umbra illius sedimus, et fructus illius dulcis gutturi nostro. Quanta autem de eo audiuimus et cognouimus: quomodo annuntiabimus?

CAP. uI. Atque ego quis sum, ut narrem laudem eius, et uirtutes eius, et mirabilia que fecit? Sed quoniam non sum eloquens ab heri et nudius tertius, ut breuiter dicam, si uultis accipere, Ioannes Baptista ipse est: uterque uirgo, uterque eremita. De Ioanne dicitur: Erat Ioannes uestitus pilis camelorum in deserto. De se idem Hieronymus dicit: Horrebant sacco membra deformia, et squalida cutis situm Aethiopice carnis obduxerat. De Ioanne iterum: Locustas et mel syluestre edebat. De se iterum Hieronymus dicit: De cibis et potu taceo: cum etiam languentes monachi aqua frigida utantur, et coctum aliquid accepisse, luxuria sit. Quid plura? Ille propter iustitiam martyr: iste uero etsi eius spiritum materiale ferrum non abstulit, tamen martyrii premii non est expers. Duplex namque martyrium est. Unum, succumbere gladiis impiorum: alterum, in infirmitatibus et aduersitatibus in animo patientiam custodire.

CAP. uII. Certe hic est martyr, qui propter iustitiam et mansuetudinem, et salutifera doctrine sue uerba, in huius mundi lacrymarum salo, certamen forte a malorum cetu uiriliter supportauit, sciens quoniam omnium fortior est sapientia. Nec impie gessit in conspectu Dei, sed in omnibus tribulationibus suis, inuocans Dominum, non peccauit labiis suis: nec stultum aliquid contra Deum locutus est. Taceam namque quot tribulationes, labores, afflictiones, cruciatus, agones, flagella, fames, sitim, amaritudines, tempestates, tentationes, abstinentias, uigilias, peregrinationes, carnis macerationes, nuditates, ieiunia, erumnas, et non solum hec, sed grauiora et innumerabilia propter Iesu Christi nomen, in suo gloriosissimo perpessus est corpore, ut idem loquitur.

Stabam in eremo constitutus, et in illa uasta solitudine, que exusta solis ardoribus, monachis horridum prestat habitaculum, cogitans me Romanis potiri deliciis, quotidie gemitus, quotidie lacryme. Et si quando me somnus imminens oppressisset repugnantem, nuda humo uix ossa herentia collidebam. Horrebant sacco membra deformia, aqua frigida languens utebar, et coctum aliquid accepisse, luxuria erat. Cutis mea propter incommoda squalida, carnis Aethiopice situm obduxerat: et tamen socius scorpionum tantum ac ferarum, sepe choris intereram puellarum: et in frigido corpore, etiam premortuo iam homine, sola libidinum incendia bulliebant. Teste Deo, memini, me diem crebro iunxisse cum nocte, nec a pectoris cessasse uerberibus,  donec iubente Domino, in me rediret tranquillitas. Flebam continue, et repugnantem carnem hebdomadarum inedia subiugabam. Cellulam meam quasi cogitationum consciam pertimescebam, et mihimet iratus et rigidus, solus deserta penetrabam: et si concaua uallium, et prerupta montium cernebam, illud mee miserrime carnis erat ergastulum, ibi mee orationis locus.

CAP. uIII. Quis ergo infirmatus est, et non ipse? Quis scandalizatus, et non ille? Sed si in infirmitatibus et laboribus laudandi sunt Sancti, certe et hic laudandus est. ueniam autem ad contumelias, et persecutiones, quas ab improbis et falsis pertulit fratribus in huius ualle miserie. Quid aliud in hoc mundo sua semper fuit uita, nisi quedam iugis aduersus improbos hereticorum omnium et malorum cuneos pugna, continuumque certamen? Super eum rugierunt, ut leones, heretici, quoniam corripuit eos, et tabescere fecit sicut  araneas animas eorum: et fructus eorum de terra perdidit, et semen eorum a filiis hominum. Aperuerunt in eum Clerici lasciuiis dediti ora sua, et despexerunt eum, et locuti sunt labiis dolosis, et odio inique oderunt eum: quoniam eorum insectatus est uitam pessimam et crimina. Circumdederunt eum canes multi, et tauri pingues obsederunt eum: et insurrexerunt in eum testes iniqui, acuentes linguas suas sicut serpentes, et uenenum aspidum sub labiis eorum, cogitantes malitias in corde, tota die constituentes prelia, supplantantes gressus eius. Et funes extenderunt in laqueos pedibus eius, ut delerent de terra memoriam eius, et eiicerent eum de nationibus, ut opprobrium fieret uicinis suis.

CAP. IX. Super Romanum populum fuit magnificentia eius, et uirtus eius mirabilis in uerbis, et sanctus in omnibus operibus suis: alleuans corruentes, soluens compeditos, illuminans cecos, et dirigens iustos, dans fortitudinem et uirtutem plebi Dei, et quasi tuba altisonans, annuntians cunctis iniquis scelera: portas peccatorum, et uectes ferreos confregit romphea doctrine sue. Audientes autem hec impii, dissecabantur cordibus suis: et stridentes dentibus in eum, cogitauerunt, et locuti sunt nequitias. Arcum suum tetenderunt, et illum parauerunt, et in ipso parauerunt uasa mortis. Cum autem esset ille plenus Spiritu Sancto, in orationibus et in operibus bonis perseuerans, uitia mortificans, bona uiuificans, suscitans de puluere egenum, et de stercore erigens pauperem. Quoniam non in uiribus equi, neque in tabernaculis uiri beneplacitum fuit sibi, nec sperauit in diuitiis, sed fortitudine Domini corroboratus, non formidauit aduersarios, sed super ipsos correctionibus et doctrinis sanctis tonuit, dans imperium regi suo, et sublimans cornu Christi sui. Alios docens laborando, sicut bonus miles Christi sciens quod non coronabitur qui in agone certat, nisi legitime certauerit. uidentes autem hec uiri iniqui, irati sunt, et dolores comprehenderunt eos: quia sunt generatio praua et peruersa, filii in quibus fides aliqua  non est. Et exacerbauerunt eum in consiliis, et in abominationibus suis ad iracundiam concitauerunt ipsum. Et perdito consilio sine disciplina, ueste muliebri irridentes ei, tanquam uiro luxurioso et iniquo, impetum fecerunt unanimiter in eum, et eiecerunt eam extra Romanam ciuitatem. At ille benignus, patiens, humilis, et mansuetus, eorum uesanie locum dans, proiiciens post tergum suum omnia peccata eorum.

CAP. X. Recedens inde peragrauit in Constantinopolim, ad Antistitem sanctissimum Gregorium Nazianzenum. O uir ineffabilis, o uirtutum uas admirabile, o splendor patientie, o lampas prefulgida, o diadema honoris et glorie, angularis lapis firmissimus, exemplar innocentie, columna aurea, et totius Ecclesie fundamentum. Cum plus tunderis, minus confunderis. Agnus innocens quid loqueris, pressus collo tot iugis? Gratias ago Deo meo, quia dignus sum habitus, ut me odiat mundus. Scio me namque peruenire ad celestem gloriam per infamiam et bonam famam. Aperuit autem celos patientia eius: quia ibi confirmata semper fuit uirtus glorie eius: et in Deo posuit firmam fortitudinem suam: nec a Domino recessit unquam cor eius. Arcus fortium superatus est: et ipse accinctus est robore, et preualuit in infirmitate sua, et fortis factus est in bello, et dextera sua glorificata est in uirtute. Dextera manus sua confregit inimicos: quoniam adiutor et protector factus est sibi Dominus in salutem. Et ideo cantemus Domino, quoniam magnifice fecit. Annuntiemus hoc in uniuersa terra. Hauriamus aquas in gaudio de fontibus Saluatoris. Euanuerunt impii de cogitationibus suis: quia obscuratum fuit insipiens cor eorum, et credentes se esse sapientes in malitiis suis, stulti facti sunt: quia mutauerunt ueritatem in mendacium: sed tamen ueritas de terra orta est, et iustitia de celo prospexit. Etenim fatui in lacum, quem aperuerunt, et in foueam quam fecerunt, inciderunt. Et iustus nunquam fuit conturbatus: quia Dominus firmauit eius manum.

CAP. XI. Unde, sanctissimi Patres et domini, considerate uirum istum, quam fidelis et iustus semper in domo Domini fuit, ad docendum nos, et illuminandum abscondita tenebrarum, et effugandum nequitias peccatorum. De quo nobis grandis esset sermo, et ininterpretabilis ad dicendum, sed nimis imbecillis factus sum, quoniam introiuit tremor in ossa mea: et subtus me turbata sunt uestigia mea, ne nimis ascendam. Est enim angusta porta, et arcta uia, et cibus iste solidus perfectorum est sapientium, qui exercitatos habent sensus ad discretionem. Quapropter non modica relinquens, difficilia et ardua tanti uiri ineffabilis: cuius laude plena est terra, cuius splendor est sicut  luna, et cornua sunt in manibus eius, ad presens sui exitus gloriosi aliqua breuissime cupio reserare. Deus enim omnipotens, cuius misericordia preit ante faciem suam: qui et iustus est, et rectum iudicium suum, reddens mercedem laborum Sanctorum suorum: pastor uerus et bonus, in misericordia disponens omnia, et congregans  oues suas in sinu suo, que nouissime diebus istis cursu intolerabili et oneroso agonis grauissimi, in quo caro concupiscit aduersus spiritum, et spiritus aduersus carnem, feliciter consummato, portu iam diu concupito, de nauigatione huius maris procellosi, in quo sunt reptilia innumerabilia, inimicorum agmina colluctantia: ut decipiant, et trucident rectos corde iam obtento, dilectissimum filium suum Hieronymum exutum toga mortalitatis, et putredinis huius carnis miserrime, perpetuo immortalitatis brauio decoratum, ad celeste atrium euocauit, ut quod uidebat hic in enigmate, ibi uideat facie ad faciem.

CAP. XII. Quem cum extrema eius hora, egredi de corpore eius urgeret: iam completis  nonaginta et sex annis, febre estuans ualida, suos circa se uoluit esse in unum filios, quos sicut nouellas plantationes stabiliuit a iuuentute sua. Quorum luctu uultus graues intuens, ut pius et misericors, his paulisper motus fletibus infremuit spiritu et lacrymans, imo aliquantulum eleuans oculos, plana uoce, inquit: Fili Eusebi, cur istas inutiles fundis lacrymas? Nonne uanum est super defunctum fundere lacrymas? Quis uiuens non uidebit huius corporis dissolutionem? Quod semel locutus est Deus, et audisti, audes contradicere? Et nosti nullum posse resistere uoluntati eius. Iam, fili, rogo non secundum carnem ambules: dere desine. Certe nostre militie arma carnalia non sunt. Deinde uultu hilari et iucundo, alacri uoce ceteros alloquens filios, exclamauit: Cesset meror, luctus abeat, sit omnium una uox gaudentium. Quoniam ecce tempus acceptabile, ecce dies iubilationis et letitie, pre omnibus diebus uite mee: in quo fidelis Dominus in uerbis suis, et sanctus in omnibus operibus suis, aperuit manum suam, ut meam exulem animam hucusque in carcere mortis huius ob reatus mei genitoris Ade, reuocet ad supernam patriam, recuperatam sui Filii sanguine pretioso. Nolite, filii dilectissimi, quos semper habui in uisceribus caritatis, impedire gaudium meum, ne prohibeatis reddere terre quod suum est. Corpus meum statim exuite, terre date, ex qua factum est, ut redeat unde uenit. Quibus finitis uerbis, omnes fratres lacrymis madefacti, denudantes suum sacratissimum corpus, ita squalidum et deforme abstinentiis, quod quidem terribile cunctorum uisui, cernebatur: nam tanta erat affectum macie, ut ossa eius potuissent per articulos numerari: sic uerberibus cruentatum, ut leprosi potius corpus crederetur: nuda humo protinus tradiderunt, et ipsum sacco lineo cooperuerunt.

CAP. XIII. Ast ubi uir Domini, terre sensit asperitatem: nimium iucundatus, conuersusque ad fratres pre dolore et angustia lacrymarum fontibus inundantes, inquit: Hortor uos, carissimi mei et dilectissimi filii, quos genui in uisceribus Iesu Christi, per dilectionem et caritatem qua dilexi uos: ut pacificati nunc pacem habeatis. Debetis enim uos, tanquam Dei ministros, domesticos, et amicos decet, ad spiritualia anhelare: ut sitis aliis ad exemplum, uos qui spirituales  estis, cur istas tot infructuosas funditis lacrymas? Peccatorum uobis semper recordatio lacrymas inducat. Tanto prompti estote ad lacrymas, quanto fuistis ad culpam. Si quis peccato moritur, flete. Nam si malus cum per penitentiam a morte surgit, Angeli gaudent in celis: certe si bonus peccato moritur, Angeli dolent. Me uero non tanquam morientem lugeatis: sed mecum tanquam portum salutis attingentem gaudeatis. Quid imbecillius miseria huius uite, qua tot dolorum et passionum agminibus circumdamur: ut nulla pene hora sit, in qua uiuens quicumque homo liber a dolore transeat? Si diues, undique angustiatur timore, ne quod possidet, amittat. Si pauper nunquam quiescit ut inueniat. Si bonus, hinc diaboli timet periculum: hinc ne nauis mortalis corporis in huius mundi pelago naufragetur, non mediocriter pertimescit. Idcirco nullus sexus, uel etas, uel conditio, doloris transit expers, quousque in hac manet miseria uite. Si quid in me esse scitis meum impediens iter, dolete. Heu quod nauigantium per hoc mare magnum et spatiosum in quo sum, tot diuersa genera inimicorum, secundum cuiuslibet uirium quantitatem colluctantium, post multam nauigandi felicitatem, post multas uictorias, iam credentes finem capere peroptatum, aliqua diabolica suggestione in hac hora in laqueum perditionis sua indiscretione peruenerunt? Heu quot hic et uita recommendat et fama, quibus unico peccati assensu dira mors imminet et ruina? Idcirco dum uiuitis, timeatis fratres. Principium sapientie, timor Domini. uita nostra, militia est super terram: qui hic uicerit, alibi coronabitur. Dum hac pelle tegimur, nulla nobis inest certa uictoria. Si noster genitor timuisset, nunquam cecidisset. Principium omnium malorum, sui presumptio. Qui non timet, de se presumit. Quomodo inter latrones quis onustus auro securus graditur? Saluator quid nos aliud docet, nisi timere? uigilate, inquit, quia nescitis qua hora fur uenturus est. Nam Si sciret paterfamilias qua hora fur ueniret, uigilaret utique, et non sineret perfodi domum suam. Summus ille clauiger Petrus: Sobrii, inquit, estote, fratres, et uigilate, quia aduersarius uester diabolus tanquam leo rugiens, circumit querens quem deuoret.

CAP. XIu. Nemo inter serpentes cum securitate habitat: Qui sanctior et sapientior est, plus semper timeat. Nam qui altius est cadens, maiores casus recipit. Esca diaboli, electa est: de malis non curat, quia sui sunt. Cecidit ille sapiens Salomon: cecidit et eius genitor Dauid, electus secundum cor Dei. Timeatis fratres, iterum rogo undique timeatis: quia beatus est uir timens Dominum. Etenim si consistant aduersum eum castra: non timebit cor eius. Si exsurrexerit in eum prelium: in hoc ipse sperabit. Perfectus Dei timor foras uanum mittit timorem. Timorem uanum non habet caritas. Caritas et timor Dei, unum sunt. Considerans enim hec Propheta, clamans dicebat: Confige timore tuo carnes meas. Qui ex uobis est cupiens uidere dies bonos, accedat huc, et illuminetur: et facies sua non confundetur. Qui  timet Deum, faciet bona, et demorabitur in bonis anima eius, et semen eius hereditate possidebit terram. Quia firmamentum est Dominus timentibus eum: et testamentum ipsius, ut manifestetur illis. Si quid boni facitis, cum magna cautela  timeatis. Multi bona faciunt, quorum fructus surripit humane laudis appetitus. Decem fuerunt uirgines: et tamen medie a celi ostio sunt excluse. Heu quot hodie sacro sunt renati baptismate, et Christiano funguntur nomine: quibus foret melius non fuisse. Est enim gehennalis pena paganorum infinito minor, quam malorum Christianorum. Utinam non foret talium maior pars. Nauis undique sana, unico mergitur foramine. Errauerunt homines in hac lata solitudine, alii colla iugo auaritie submittentes, alii luxurie feditate, ut turpissime sues deturpati: alii circa inutilia diripienda occupati. Unde abiecto rationis usu, cooperantes, ut iumenta insipientia, et utinam similes essent illis, uiam ciuitatis noue Ierusalem non inuenerunt. In regnum celorum reprobus nullus ingreditur. Centuplo arcta est uia eius quam creditur, quamuis larga sit uere timentibus. Timenti Centurioni promittit Christus ad eum accedere: presumenti regulo, cum illo ire ipse denegat.

CAP. Xu. uere non omnes hodie obediunt Euangelio. ueniet, dicebat Apostolus, tempus, in quo sanam doctrinam non sustinebunt homines. Plures predicant: sed non omnes ueritatem predicant: simplicium corda in peccatis alligant. Alligant onera grauia in peccatis minimis, in grauibus oculo transeunt conniuente. Est enim doctor falsus gladius anceps: hinc scindit opere et exemplo: hinc percutit et interficit uerbis dolosis et iniquis. Quomodo ignis frigiditatem donat, aqua calliditatem? Lapis quomodo sursum graditur? Et uir luxuriosus quomodo predicabit castitatem? Et si predicat, que audientibus inde ueniet utilitas? Quid potest dicere audiens, nisi quare uoce predicas, que opere denegas? Bene loquens ore, et male uiuens opere, semetipsum damnat. Ecce quantum Deo talis predicatio sit acceptabilis, ostenditur per Psalmistam: Peccatori dixit Deus, quare tu enarras iustitias meas, et assumis testamentum meum per os tuum? Tu uero odisti disciplinam: et proiecisti sermones meos post te. Multi legunt grandia, addiscunt ardua, subtiliter disputant, ornate loquuntur, ut a populo honores capiant, in plebibus magistri nominentur: et nichil faciunt. Si experto creditur, mihi credite. Plus mouet corda hominum uite sanctitas, quam ornata eloquia. Facite, et postea predicate. Cepit iehsu facere, et postea predicare. ualet facere, sine predicare; sed non predicare sine facere. Non dixit Deus, Qui predicauerit uoluntatem Patris mei: sed, qui fecerit. Non uitupero predicationem, nisi non facientium ea que predicant. Subtilium uerborum doctor tantum et non operum, est quedam leuis aurium inflatio, et ueritatis fumus, cito sine fructu  pertransiens. Intelligite, fratres, intelligite que dico: Multo plus meretur qui facit et predicat, quam qui facit et tacet. Si bonum solus facio, mihi soli prosum: sed si predicans facio, et mihi et aliis prosum. Unde qui ad iustitiam erudiunt plurimos, erunt quasi stelle in perpetuas eternitates. Sunt enim sancti predicatores lux ad illuminandum: quia per eorum doctrinam corda caligantia et ceca nube peccati, a Christo uero lumine qui lucet in tenebris, illuminantur. Sunt sal etiam ad condiendum uerbum Dei, quod cibus est anime operibus bonis. Cuilibet scienti iniungitur predicationis officium, dummodo faciat, imo, ut plus dicam: Qui scit et solum facit, et alios non docet, tenebitur Domino reddere rationem. Cum enim iuxta Apostolum Ioannem: Qui odit fratrem suum, homicida sit: et, Qui habuerit substantiam huius mundi, et uiderit fratrem suum necessitatem patientem, et clauserit uiscera sua ab illo, quomodo manet in eo caritas Dei: quanto magis qui uiderit fratrem suum errantem, et mortalibus oppressum criminibus, et non ministrauerit ei uerbum doctrine: ille qui doctus est, homicida et sine caritate est?

CAP. XuI. Timeatis, o doctores, et rectores, quibus iniungit Dominus predicationis officia: ut populo suo uerbum dominicum ministretis. Quot enim, uel uestro exemplo, uel uestri negligentia peccatis moriuntur: tot de manu uestra requiret Dominus. Quanto enim estis altiores gradu: tanto maioribus cruciabimini cruciatibus. Non estis domini: sed pastores. Unus Dominus est, et unus pastor principalis, qui cognoscit oues suas, et exquiret eas de manibus uestris. Heu quot hodie in Ecclesia sunt non pastores, sed mercenarii, ad quos nichil pertinet de ouibus Iesu Christi. Quinimo, ut et uera dicam, et ipsimet sciunt, sunt lupi rapaces: qui et oues rapiunt et dispergunt. Certe nil peius, nil abominabilius, quam cum ille qui custodire deberet, dissipat. Heu quod hodie in aliquibus Ecclesie non pastoribus, sed destructoribus, quorum non est pars minor, factum est, ut substantias et labores hominum tanquam infernus insaturabiliter deglutiant. Et non solum eos a peccatis non emendant, sed et ipsimet uel ex sui negligentia, uel suis pessimis ministris, uel suis nefandis operibus eos contrahunt ad illicita. Ita quidem dicam, hos tales si impunes Deus relinqueret, Deus amplius non esset. Et ideo, ut sepe dictum est, filii carissimi, dum uiuitis, seruite Domino in timore, et exultate ei cum tremore. Apprehendite disciplinam eius, ne quando pereatis de uia iusta. Gustate, filii mei carissimi, iterum dico, Gustate, et uidete, quoniam suauis est Dominus. Diuites eguerunt et esurierunt, et dormientes hic in diuitiis et uoluptatibus suis, nichil inuenerunt in manibus suis. Inquirentes uero Dominum, non deficient omni bono. Iunior fui et senui, et nunquam uidi iustum in fine derelictum, nec semen eius egens panem.

CAP. XuII. Imitatores paupertatis estote, ut sequamini uestigia eius, cui cum in forma Dei esset, portans omnia uerbo uirtutis sue, in cuius domo sunt diuitie  et gloria: semetipsum exinaniuit, formam serui accipiens, et pauper, et inops natus est. Pauper et pius quam inops fuit quousque uixit. Pauperrimus mortuus et sepultus est. Unde uulpes, inquit idem, foueas habent, et uolucres celi nidos, filius autem hominis non habet, ubi caput suum reclinet. Apostolis etiam lubet non portare sacculum neque peram. Et iuueni consuluit uendere que habebat, et pauperibus erogare. Si Christum Deum creditis, eum  falli non posse credite; alioquin non esset Deus: et si ipsum falli non posse creditis, ipsum sequamini. Impossibile est diuitiis affluere, et Christum sequi. Natura denegat, ut contraria misceantur. Aut ego fallor, aut ipsi in fine decipientur. Qui mihi non credunt, credent cum diuitie sue transierint in egestatem. Diues hic epulabatur quotidie splendide, indutus purpura et bysso: sed mortuus, quod Moysi et Prophetis noluit credere, in tormentis positus sensit. Nemo militans Deo, implicat se negotiis secularibus. Non saluabitur rex per multam uirtutem suam: nec diues diuitiis suis. Est enim equus diuitiarium fallax ad salutem. Nonne diuitiis coniuncta est superbia? Et ubi superbia est, ibi peius. Nonne omnia oriuntur mala ex superbia, tanquam ex una radice? Cum enim diues factus est homo: et cum multiplicata fuerit gloria domus eius, nonne superbit, et cum superbierit, nonne polluuntur uie eius in omni tempore? Et tunc sedens in insidiis cum diuitibus in occulto, cogitat ut interficiat innocentem. Oculi eius in pauperem respiciunt, et insidiantur in occulto, ut rapiat cum tanquam leo in cubili suo, dicens in corde suo: Oblitus est Deus, auertit faciem suam, ne uideat usque in finem. Etenim est Dominus aliquando dormiens, quasi crapulatus a uino. Cum uero plus moratur Deus patientia ad inferendum iudicia, plus inebriatur ira. Et ideo plus centuplo timendum est, cum longanimiter tolerat mala, quam cum festinanter punit. Permittit enim Deus aliquo tempore cruciari bonos ab iniquis et superbis, ut supra dorsum bonorum fabricent peccatores, et prolongent iniquitatem sibi. Et ideo quamuis aliquantulum obliuiscatur Deus, pauperem tamen in finem non obliuiscetur misereri. Sed quoniam pupillo ipse adiutor est, cui derelictus est pauper, et superbis resistit Deus, humilibus dans gratiam: conterit brachium peccatoris et maligni, exaudiens desiderium pauperis, iudicansque pupillo et humili: ut non apponat ultra superbus magnificare se homo super terram.

CAP. XuIII. Quapropter, dilectissimi filii mei, si pauperes estis, humiliamini sub potenti manu Dei: ut non amittatis, quod absit, que facitis. Nihil paupertas Deo gratiosa est, sine humilitate. Maluit Deus de beata Maria incarnari propter humilitatem, quam propter aliam quamcumque uirtutem. Sicut enim ex sola superbie radice, omnia oriuntur mala, sic ex sola radice humilitatis generantur omnia bona. Discite a Saluatore, quia mitis est, et humilis corde: humiliauit semetipsum pro nobis, factus obediens usque ad mortem: mortem autem crucis. Propter quod dico uobis, etsi humiles esse uultis, estote etiam obedientes omni humane  creature propter Deum. Considerate, filii carissimi, quo censeamini uocabulo: Monachus, id est, unus. Non decet monachum uelle habere et nolle, nisi in non peccando. Sic enim uobis uelle et nolle hoc unum, in omnibus bonis, in rebus licitis obedire. Nec sint uobis plura precepta, ut faciatis. Non est obediens, sed negligens qui secundum exspectat mandatum. Ad unius uobis dicitur iussionis uocem, Petrum et Andream relictis retibus et omnibus que habebant, Domini secutos esse uestigia. Hoc semper uera optat obedientia, nunquam sue obtemperare uoluntati, sed reuerenter aliene. Istud namque in ultima cena exemplum Christus reliquit, cum suorum abluens pedes discipulorum, Petro dixit: quod nisi obediens fieret, non haberet partem secum. Idcirco, dilectissimi filii, sicut uobis unum est nomen monachi, ita sit unum uelle et unum nolle. Bonum est enim et iucundum habitare fratres in unum. Nec sit in uobis maior aut minor: sed qui precessor est, fiat sicut iunior: ne uidelicet regum gentium instar, qui maior est in uobis, dominetur ceteris fratribus, ut ab eis gaudeat superuacuis laudibus attolli. Sed ad exemplum regis Iesu Christi, maior humilitate efficiatur quasi minor, quibus regendis preest. Sit enim uester maior per humilitatem socius minori cum bene agit: sed cum delinquit, sit erectus contra uitium per zelum iustitie. Nullum sit unquam cum uitiis fedus: sic diligatur homo, ut eius uitium odiatur. Magnum dilectionis signum est, hominem in quibuscumque minimis reprehendere. Sepe multum uana nocet humilitas. Non uera humilitas est, uitia tacendo permittere. Clama, ne cesses, Isaias inquit, quasi tuba exalta uocem tuam: annuntia populo meo scelera eorum. Utinam et contra uitia omnis clamaret creatura. Quia si peccator Deum non timet, tamen homines reueretur. Quod Apostolus nos docens dicit: Irascimini, et nolite peccare. Sol non occidat super iracundiam uestram. Iustus est Dominus, et iustitiam dilexit: equitatem uidit uultus eius. Si iustus, et uos iusti estote. Negligentia et uana pastoris humilitas efficit, ut lupi in agnos audere possint. Ne respiciatis in uultum potentis: non est personarum acceptio apud Deum.

CAP. XIX. Ubique quod iustum est operemini: uult uera iustitia unicuique reddere quod suum est. Obedire oportet Deo, et non hominibus. Nonne si ueritatem tacetis metu potentum, iudicatis apud uosmetipsos, et facti eis iudices cogitationum uestrarum, et non plus uestra abundat iustitia, quam scribarum et phariseorum! Non plus diuitem honoretis quam pauperem, nisi melior sit. Quinimo, ut uerius dicam, multo plus pauperem honoretis. Relucet enim in pauperem imago Iesu Christi: in diuite autem, mundi. Omnes nos ex una sumus carnis radice geniti: omnes inuicem membra sumus in uno corpore, cuius caput est iehsu Christus. Quid ergo plus honoris meruit diues et potens, quam pauper? Forte, quia diues est et potens? Sed si hoc: quare diuitias in seculo detestamur? quare mundi gloriam contemnendam predicamus? Neminem certe malorum usu honorandum  puto. Si diuites honoras diuitiis plus paupere, Deo preponis mundum. Et si plus Deo aliquid in mundo diligis, non dignus es Deo. Reddite queso que sunt Dei, Deo: et que sunt mundi, mundo. Bonitas ubique honoretur, malitia omnino deturpetur. Sed quoniam mihi nunc de his qui in caducis diuitiis suis gloriantur, quique de quadam fetide carnis post modicum in cinerem reuersure nobilitate, potentia, et dignitate uana et leui  sermo est: quid de eis ut conuenit disseram. ue ue uobis qui ad celorum regna diuitiarum itinere festinatis? Quoniam facilius est transire camelum per foramen acus, quam diuitem intrare in regnum celorum. Non mea sunt hec uerba, sed Christi. Si hec reuocabilis est sententia, Christus omnino non est Deus. Celum, idem inquit, et terra transibunt: uerba autem mea non transibunt. Ulutate uos, o miseri, nomen instabilis fortune, nobiles et potentes, qui alios confunditis, et tanquam ignobiles conculcatis: quia huius mundi honorum et falsarum dignitatum fumis obcecati, cum uestre uite breuissime tela a morte uelut a texente, forte hac nocte, succidetur: in Inferno fine interminabili pre aliis cruciabimini, continue moriendo.

CAP. XX. uiuentes in laboribus hominum, mundi non estis: imo cum hominibus non solum labores non fertis, sed laborantes uiuere non permittitis: idcirco non cum hominibus, sed cum diabolis flagellabimini. Quanto enim in mundo maior fuit gloria, et letitia, tanto maior in inferno preparatur pena. Sed quid dicam? Duodecim fatemur Christum Apostolos elegisse: quorum  omnium solus Bartholomeus carnis origine fuit nobilis: et Mattheus diuitiis  insistebat. Ceteri uero erant pauperrimi piscatores. Cur hec retuli, audiatis. Si Christus uerax est, et si omnia que ex ore eius audiui, mendacia non sunt: huiusmodi hominum uix unus aptus regno Dei inuenitur de mille. Qui uero eorum mihi non credunt, post modicum tempus in tormentis positi sentient. Sed forte quis ueritatis lumine cecus iam mirabitur. Ad quem ego, si ex hoc me interrogaret, responderem: Nonne unico credimus  damnari hominem mortali peccato? Sed si hoc, inquiet, ita est: ergo quomodo saluabitur centum millibus? Sed quid diues et mortalis fame aura pastus aliud est, quam quoddam peccatorum omnium uas putridum? Ubi superbia? ubi auaritia? ubi luxuria? Nonne in diuitibus, nobilibus et potentibus? Nonne latrones sunt, qui pauperum mercedem uiolenter depredantur: et eos deprimunt atque necant? qui ex ubertate domus Domini faciunt iniqua, quam ut pauperibus necessaria condonarent, receperunt? Certe superfluitatem uestimentorum superfluitati nimie addunt, de pauperibus frigore et nuditate morientibus non curantes. Palatia, et magna erigunt edificia, ut humanis oculis contemplentur: et pauperes in plateis moriuntur incommodis. Conuiuia frequenter aliis preparant diuitibus, ut ferculis delicatissimis suam uentris repleant ingluuiem: quibus pauperes fame pereunt. Quid aliud est eorum uita, quam peccata? Si uenter repletus tanta ciborum est copia, nonne ad fores eius adest luxuria? Et quid ergo amplius loquar, cum omnis mortalium lingua deficeret: ut que millia peccatorum faciunt, intimaret? nec Deum nisi somniando cognoscunt, nec se, ut puto, morituros arbitrantur. Non enim facile in peccata labitur, qui se moriturum cogitat: et Deum sibi fore iudicem non ignorat. uere nimis imbecillis et miser est, cui harum rerum est memoria: si cuncta diabolica tentamenta non facile uilipendit. Idcirco uere dicam, si Deum iudicem suum agnoscerent, et se mori crederent, non peccarent saltem tam secure. Cur hi miserrimi ad Ecclesias properant, ut diuinis intersint mysteriis? an ut mulierum contemplentur uultus? Hec sua est meditatio, hec predicatio, et Dei cognitio. Sic diuinam percunctantur legem, ut pecuniam, terram, mareque peragrantes, crebris uigiliis, et meditationibus sibi et suis filiis congregent: certatim uestimenta in societate, mira artificii uarietate frequenter mutent: quin ut ludos, hastiludia, choreas, procationes, ebrietates, magna conuiuia, delicata fercula, suis alternatim exhibeant sodalibus: mulieres ad suam uoluptatem explendam sufficienter habeant.

CAP. XXI. Sed ue miseri, quid facitis non agnoscitis: corpus ante tempus destruitis, et animam interficitis: unde infirmitates et mors tam intempestiua: nisi ex nimia ciborum copia, et frequenti mulierum usu? Deum deludere creditis? Certe deluditis uosmetipsos. Pro corpore obliuiscimini animam, et ecce corpus simul cum anima destruitis ante tempus: et ideo gaudete, et iucundamini, et letamini in hoc breuissimo temporis spatio quod habetis: ut postmodum cum diabolis sine fine omni tempore lugeatis. Quod facitis, non differatis: frequentissime uestimenta permutetis: ne forte uestra dispereat nobilitas: nec sit qui uos excedat, ut in inferno uerecundiam recipiatis et confusionem. Ubi conuiuia? ubi delicata fercula? ubi uina pretiosa melle mixta, et aromatibus preparata? Epulemini, et inebriemini: non enim post mortem amplius facietis; sed cum diuite, qui quotidie epulabatur splendide, in tormentis gehennalibus guttam aque  minimam peroptabitis, nec habere poteritis. Agite solatia uestra, in luxuriis explete uoluptates. Seminate in corruptione, ut de corruptione colligatis diuinam sententiam: quam iustus ille dabit iudex, in magno iudicii die dicens: Ite maledicti in ignem eternum, qui paratus est diabolo et angelis eius. Heu cor lapideum: si, cum talem tibi cogitas ob huius mundi praua solatia imminere sententiam, non formidas. Si illum exspectas diem tam terribilem et crudelem, in quo non solum de luxuriis, uestibus, et ebrietatibus, comessationibus, et de toto tempore amisso quo uixisti, sed etiam de qualibet te oportebit cogitatione uana Domino reddere rationem: cur non emendaris? cur moraris de die in diem miser conuerti ad Dominum? cur te iam malorum non penitet? Ecce mors properat, ut te conterat, die noctuque currens. Ecce diabolus iam properat ut te recipiat. Ecce diuitie tue tibi deficient. Ecce uermes corpus, quod tanta enutris diligentia, exspectant, ut illud rodant: quousque iterum coniunctum anime, cum illa pariter penas habeat infinitas. Quid errando per huius seculi inuia, in uanitatibus petis solatia? Diuitias, gaudia, gloriam, et cetera tibi placita non inuenies hic: quia non hic sunt.

CAP. XXII. Sed si uera queris gaudia, ad illam celestem gloriam propera, ad quam factus es. Ibi certe illa sunt gaudia uera, que nec oculus uidit, nec auris audiuit, nec in cor hominis ascenderunt. Dimitte queso caduca et momentanea, et quere habere perpetua. Sed quid de his qui nec Dei timore, nec amore, nec mortis et tormentorum subsequentium terrore a peccatis cessant, sed condolent, si ut optant, praua agere non possunt, dicam? ue ue miseri, qui hic ridetis, quia plangetis. ue cum ista optatis gaudia temporalia: quia uobis inuitis sustinebitis tormenta infernalia. Ecce uobis modicum restat temporis: implete mensuras malitiarum uestrarum, ut ueniat super uos omnis diuina indignatio. Fruamini hoc paruo tempore in iocis, ebrietatibus, preliis, et contentionibus, choreis, et procationibus, nec uacuum preterire tempus dimittatis. Quid moramini, dum uiuitis? Congregate filiis uestris honores, diuitias, et potentias, uestram augere nobilitatem, et famam, ut uestri filii que fecistis explere et ipsi queant, quatenus cum illis pariter in inferno ampliora patiamini cruciamenta.

CAP. XXIII. Sed forte quis dicet: Benignus est Dominus et misericors, qui omnem peccatorem ad se redeuntem recipit, et indulget. uerum quidem hoc esse confiteor. Benignior est enim Dominus, quam creditur: et unicuique parcit ad se, ut condecet, redeunti. Nonne benignissimus est Dominus, qui tantas tolerat iniurias a peccatoribus, dans eis temporis spatium, ut emendentur? Sed hoc noueris: quia sicut benignus est in tolerando, ita iustus est in puniendo. Sed forte quis iterum dicet: uir qui toto tempore quo uixit, malefecit, in mortis articulo accepta penitentia, a Deo ueniam obtinebit. Heu quam uana suspicio, et falsa meditatio. uix de centum millibus hominum, quorum mala semper fuit uita, meretur a Deo habere  indulgentiam unus. uir totus in peccatis genitus et enutritus, qui nec Deum uidit, nec agnouit, nec de eo audire uoluit, nec se peccasse cognoscit, nec quid penitentia sit, nisi forte dormiendo nouit, totus adhuc secularibus innodatus negotiis, quem angustia premit filiorum quos deserit, quem infirmitas conterit, quem dolor diuitiarum, et temporalium bonorum concutit, cum eis non posse frui amplius se cernit, quam acceptam Deo accipit penitentiam, quam non acciperet, si adhuc se posse sanari crederet. Certe uere concludam: qui dum sanus est iuuenis, Deum offendere non formidat: in morte non merebitur diuinam obtinere indulgentiam. Que, dilectissimi filii, est penitentia, quam solum quis accipit, quia se uiuere non posse amplius cernit: qui si ex infirmitate conualesceret, peior quam prius fieret? Scio non modicos pecuniosorum, accepta in mortis articulo penitentia conualuisse corpore, et peiorasse uitam. Hoc teneo, hoc uerum puto, hoc multiplici experientia didici, quod ei non bonus est finis, cui mala semper fuit uita: qui peccare non timuit, sed in mundi uanitatibus semper uixit. Pretiosa, inquit Propheta, in conspectu Domini mors Sanctorum eius, Et, Mors peccatorum pessima.

CAP. XXIu. Et ideo, filii predilectissimi, accingimini potentia: estote filii potentes, et nolite horum miserorum diuitum, et potentum  tenuem potentium formidare in operando iustitiam. Qui enim propter iustitiam persecutionem patitur, beatus est, et bene sibi erit: et si moritur, beatior. Pretiosa nempe est in conspectu Domini mors Sanctorum eius. Si cupis uitam tenere in Christo, noli mortem timere pro Christo. Non enim potes illa sustinere pro Christo, que sunt condigna ad futuram gloriam, que reuelabitur, cum apparuerit gloria nostra, que sursum est, et non super terram. Non speret mercedem, qui non laborat. Non sufficit solum Christiani nomen. Christianus es, imitare Christum. Frustra Christiani habet ille nomen, qui diabolum sequitur. Quinimo Christianus omnino non est, sed Antichristus: Iuxta illud beati Euangeliste Ioannis: Audistis quia Antichristus uenit: nunc Antichristi multi sunt. uis ergo regnare cum Christo? Patiaris cum Christo. Si Christum Dominum et regem cui est nomen super omne nomen, oportuit pati, ut sic intraret in gloriam suam: quam fiduciam habes te intrare sine labore? O quam stulti sumus et tardi corde ad credendum. uolumus hic gaudere cum seculo, et postea regnare cum Christo. Dominus nudus ingreditur: seruus superfluitate onustus uestium, auri et gemmarum intrabit? ille ieiunus, iste crapula et luxuria plenus: Ille in cruce pro ipso moriens, iste in lecto delicate dormiens? Quod Dominus non facit, seruus faciet? Promittit Dominus Zebedei filiis regnum suum, si calicem quem bibiturus erat, possent bibere. Sic fatui filii hominum non recte iudicantes, neque quod uerum est, cognoscentes: dicentes malum bonum, et bonum malum.  Reuertimini ad cor, uenientes audite me: et narrabo uobis que audiui et cognoui, et patres nostri narrauerunt mihi, nec occultetur a filiis hominum. Adherere Deo bonum est: et sicut ille ambulauit, sic ambulare. Sicut Christus animam suam pro nobis posuit: sic et nos, si opus est, pro ueritate, que ipse Deus est, debemus animas ponere. Qui amat animam suam in hoc mundo, perdet eam. Christus pro nobis passus est: nobis relinquens exemplum, ut sequamur uestigia eius. Non se cogitet Christianum, qui pro Christo mori se non inuenit preparatum. Qui Christo ministrat, ipsum sequatur. Dicas homo, qui solum nomine et uerbo Christianus es: Fidem Christi habeo et predico. Bonum est, sed ubi opera? Fides sine operibus mortua est. Certe dicam, qui Christum tantum ore et non opere laudas, ipsum negas: quia si que dicit, crederes, saltem eum timeres, et de peccatis uerecundareris. Et si credis, et mala facis, centuplo puniendus es? Nonne peccatum quod sit ex certa malitia, infinito peius est peccato quod fit ex ignorantia? peccauit angelus, peccauit homo: alter ueniam potuit inuenire, alter non. Qua de re? Ille ex propria malitia: homo suggestione diabolica.

CAP. XXu. Et forte dices: Et ego similiter pecco suggestione diabolica. Ad quod ego: Quod miser mereris premium, si nullum haberes prelium? Nonne terrestris miles ad omne se exponit periculum, ut suo regi placeat? Nec certe ulla tibi esse potest excusatio, si te peccare diabolica dicis suggestione, sicut et ille: quia tibi non est occasio que illi. Unum solum habuerat preceptum, ut de ligno non comederet. Nondum, quid diabolica foret suggestio, nouerat, nec quantum peccatum Deo displiceat, scierat: et tu, ut dicis, nosti, et bene credis, et tot millia facis peccata. Et quid concludam? Qui tales sunt Christiani, diligunt in ore suo, et lingua sua mentiuntur ei. Cor autem eorum non est rectum cum eo: nec fidem habent in testamento eius. Si quis diligit Christum, si quis uerus est Christianus, et specialiter Sacerdos et monachus, in quo tanquam in speculo relucet perfectio, non solum renunciet omnibus que possidet, sed etiam abneget semetipsum, ita ut totus sit mortuus mundo. Quia nisi granum frumenti cadens in terram mortuum fuerit, ipsum solum manet. Qui mundi uiuit negotiis, mortuus est Deo. Oportet namque hominem, qui uult capere perfectionem et tenere, ita mortuum esse mundo, ut tamquam mortuus nichil de rebus secularibus sentiat, ita ut cum Apostolo dicat: Nostra conuersatio in celis est. Et iterum: uiuo iam non ego, uiuit autem in me Christus. Idcirco qui uere iustus est, uitam hanc que mors est, non metuat amittere, ut uitam que Christus est, ualeat inuenire. Eos qui occidunt corpus, non timeat: quia animam non possunt occidere. Hic tribulationes que cito labuntur, sustineat, ut gaudia que sine fine manent, habeat. Hec sola uia est, qua itur ad patriam celi. Certe si alio posset iri tramite, in toto mendax Deus fieret. Non enim que dico uobis uerba, accepi ab homine, neque  per hominem didici, sed per Euangelium suum. Itaque oportet nos per multas tribulationes acquirere regnum Dei. Errat in uia, qui per diuitias et delicias festinat ire. Signum manifeste damnationis est, in hoc mundo sua beneplacita assequi, et a mundo diligi. Quos Deus diligit, hos sepe corripit et castigat.

CAP. XXuI. Si in mundo gloriari oportet, libenter gloriemini in tribulationibus et aduersitatibus uestris. Promisit enim Christus hec suis discipulis, quos dilexit usque in finem in signum precipue dilectionis, cum in ultima cena dixit: Amen dico uobis: quia plorabitis et flebitis uos, mundus autem gaudebit. Gaudete, filii mei predilectissimi, cum odit uos mundus. Desiderate sufferre contumelias et opprobria ab hominibus, quia Beati eritis cum maledixerint uobis homines, et persecuti uos fuerint, et dixerint omne malum aduersum uos, mentientes propter filium hominis: gaudete tunc et exsultate, quoniam merces uestra copiosa est in celis. Utinam in uos insurgeret totus iste mundus. Scitote quod de mundo non estis: quoniam si de mundo essetis, mundus quod suum esset diligeret. Omne gaudium uestrum existimate, cum multa habetis in seculo opprobria et aduersitates: scientes quod fortitudo et patientia ex ipsis oriuntur. Patientia autem perfectum opus habet. Probantur autem uirtutes in homine per patientiam, tamquam aurum per ignem. Qui ceteras habet uirtutes sine patientia, aurum in uasis fictilibus portat. In sola, dicebat Saluator, patientia uestra possidebitis animas uestras. Fortitudo connexa est patientie. uir patiens, fortis est animo. Qui patiens et fortis est, secure bona sequentis uite sperare potest. Seruate patientiam in mente: eamque dum tempus est, exercete in operatione. Est enim patientia uelum, quo in huius mundi procellis, nauis nostra quocumque flante uento nauigat secure: nullum timens periculum. Nullum uestrum ad uindictam, uel odium proximi, contumeliosa uerba commoueant.

CAP. XXuII. Estote misericordes, sicut et Pater uester misericors, est: qui pluit super iustos et iniustos: et solem suum facit oriri super bonum et malum. Iudicium sine misericordia illi fiet, qui non facit misericordiam. Misericordia superexaltat iudicium. Si non remiseritis de corde uestro illis qui offendunt uos: nec Pater uester dimittet uobis. Frustra petit misericordiam, qui aliis denegat misericordiam. Sustinetis, inquit Apostolus, si quis uos in seruitutem redigit: si quis in faciem uos cedit. Hic uestra stabilitur uirtus: hec tota merces et premium, ut amicos diligamus in Deo, et inimicos propter Deum. Seruus ille nequam, accepta misericordia, conseruo suo denegauit misericordiam: et ideo meruit habere seueritatem iustitie. Iustitia sine misericordia, crudelitas est: et ideo iustitie misericordia miscenda est. Lex nostra tota in misericordia est. Propter peccatum quoque poterat damnare nos Deus iustitia, quos sua saluauit misericordia. Quapropter qui misericordia caret, Christianus non est. Impossibile est esse hominem misericordem, et pium, et iram non placare diuinam. Beati misericordes: quoniam ipsi misericordiam consequentur.  Sacerdos et monachus precipue sine misericordia, nauis est in medio pelagi undique perforata. uana religio est, que caret misericordia. Parum prodest differentem esse uestimentis secularibus et concordem uita. Non uestimentis et ordine solum quis est sacerdos et monachus, sed uita. Heu quid dicam? Sepe ex magna abundantia tristitie, homo multa loquitur. Ecce mundus undique seruet monachis et sacerdotibus; et tamen iam sunt rarissimi sacerdotes et monachi, quod uix de centum unus reperiatur bonus. Nulla certe in mundo tam crudelis bestia, quam malus sacerdos uel monachus: nam corrigi non patitur: nec ueritatem unquam audire potest: et ut breuiter dicam, omnes preeminet malitia. Sunt hi tales sacerdotes et monachi solum habitu et nomine, quorum uana est religio. Religio munda et immaculata apud Deum Patrem hec est, uisitare pupillos et uiduas in tribulatione eorum: et immaculatum se custodire ab hoc seculo. Heu quantum in quibusdam spiritualibus habitu et nomine creuit cupiditas, imo ut uerius dicam, causa huius spiritualitatis est auaritia: qui certe sunt lupi rapaces in uestimentis ouium. Ubi sacerdos et monachus cupidus est, et sine misericordia, ab eodem plus quam a serpente fuge.

CAP. XXuIII. Sunt etiam nonnulli qui totum suum fructum existimant Ecclesias et monasteria miro modo et opere ex pauperum mercede edificare: in quibus tanta uiget cupiditas, ut terram sibi et omnia deficere putent. Ibi cor, ibi mens, ibi semper sua est cogitatio, ut aliena possint exspoliare marsupia. Hos tales Saluator increpans: ue uobis, inquit, qui edificatis monumenta Prophetarum. Ecce qui monasteria edificant, Ecclesias miro artificio aptant: bonum uidentur opus facere. Sed siquidem misericordiam pauperibus faciunt, bonum est. uis ut opus tuum Deo placeat, fac ut de hoc pauperes gaudeant. Quod templum est Deo carius, quam homo? Templum Dei uos estis, inquit Apostolus. Cum pauperi manum tribuis, cum uiro in suis necessitatibus subuenis: cum errantem ad uiam rectam reducis, o quam admirabile et Deo gratum templum edificasti? Frange esurienti panem tuum: et egenos uagosque induc in domum tuam. Nemo se excusans dicat: non habeo quod pauperi fratri tribuam. Si uestimentum uel aliquid ultra extremam possides necessitatem: et pauperi indigenti non subuenis, fur es et latro. Sumus, dilectissimi filii, in rebus temporalibus solum dispensatores, et non possessores. Si quid superfluum, quo frater egeat possidemus, furamur, imo peius quam qui furatur aliqua ex inopia et necessitate. Iste tantum ultra necessitatem retinet, quo centum uiuerent, qui fame pereunt. Ille uni furtum facit: iste tot, quot non condonat patientibus necessitatem. Dices forte miser, meum est: nam hoc dimiserunt mihi parentes. Quomodo tibi potuerunt dimittere quod suum non erat? Ast si suum erat, inquies. Unde habuerunt? quis dedit eis? quid in mundum uenientes, apportauerunt? quid recedenter secuso ferent? Certe que pauperum possidemus, in die iudicii coram oculis diuine iustitie uindictam  exclamabunt. Qui habet aures audiendi, audiat. Qui mihi non uult credere: heu quam grauiter sentiet, cum diuitie sue transierint in egestatem.

CAP. XXIX. Lex naturalis hoc precipit: ut quod ab aliis desideramus, hoc aliis faciamus. Quid aliud lex uetus predicat? Ac Euangelicam doctrinam percunctare undique, quid aliud insinuat. uere coram Deo iudice erunt testimonia. Quid ergo dicam de his, qui solum lapides congregant, et muros erigunt in altitudinem: quorum est cor et cogitatio, ut humanis oculis opus appareat? Laudatur edificium: et totam hic suam arbitrantur iustitiam? Sunt etiam aliqui qui de rapinis et pauperum sudore oblationes et uictimas Deo offerunt. Tales oblationes ante diuinam clementiam non parum sunt abominabiles. Quis tam insipiens est, ut non intelligat quod talia edificia non cedunt ad Dei gloriam, sed ad mundi pompam. Sed si quis diceret: Quid dicis? Nonne bonum est edificare monasteria, unde honoretur Deus? Ad quod ego: Bonum est, dummodo pauperes uiolentiam non sint passi: nec interpellent Deum contra eos. Quomodo possum edificare domum Deo placitam, uel sanctis eius, ex illis pecuniis de quibus pauperes plorant? Qualis iustitia potest esse munerare mortuos, et spoliare uiuentes? et de indigentia pauperum offerre Deo? Certe si hec placeret Deo iustitia, foret socius uiolentie. Et si hanc a nobis uellet oblationem, conscius fieret in peccato. At si Deo displicet, non potest placere Sanctis. Qua de re, filii dilectissimi, deponentes omnem malitiam, omnem dolum, et simulationes, et inuidias, et omnes detractiones: sicut modo geniti infantes rationabile sine dolo lac concupiscite, ut in eo crescatis in salutem: si tamen gustatis, quoniam dulcis est Dominus.

CAP. XXX. uere si non eritis sicut paruuli, non intrabitis in regnum celorum. Paruulus uidens pulchram mulierem, non delectatur. Pretiosam uestem intuens, non desiderat. In iracundia non perseuerat: lesus non recordatur, nec odit. Patrem sequitur: matrem non deserit. Et ideo nullus se regnum celorum cogitet attingere, nisi hanc paruuli innocentiam et simplicitatem imitare studeat: id est, castitatem habere, mundum spernere, fratrem diligere; patientiam seruarem: patrem Christum sequi: et in gremio matris Ecclesie semper incumbere. Et exuite uos, dilectissimi, ueterem hominem: et induite uos armatura Dei, ut possitis stare aduersus insidias diaboli. Diabolus nichil in mundo possidet. Exspoliati ergo mundanis rebus momentaneis, et cito uelut umbre labentibus, cum mundo pugnetis. Qui oneratus uestibus cum diabolo luctatur, citius ad terram deiicitur: quia unde teneatur, habet. uis firmiter cum diabolo dimicare? uestimenta proiice ne succumbas. Terrena omnia sunt quasi quedam corporis indumenta. Qui nichil possidet, citius uincet. Arma uestra pugnaturis sint castitas, patientia, humilitas, et caritas. Hec sunt arma aduersus uersutias diaboli, quibus si muniti fueritis, accingetis fortitudine lumbos uestros, et roborabitis brachium uestrum. Fortitudo et decor indumentum  uestrum erit: et cum eritis in prelio, ridebitis. Non timebitis a frigoribus niuis: et uere fundata erit domus uestra super firmam petram, que Christus est.

CAP. XXXI. Ensis diaboli, luxuria est. Heu quot illa interficit romphea? Non est aliquod peccatum, quo toties diabolus uictor existat. Fugite luxuriam: nam sicut uirginitas hominem equat Angelis, imo plus eum facit quam Angelum: ita luxuria hominem plus quam bestificat, et, ut ita dicam, multo peiorem bestia cum efficit. De nullo alio peccato legitur Deum dixisse, se penitere fecisse hominem. Hec huiusmodi facit opera: corpus debilitat, et quasi semper cum morte destruit, famam denigrat, marsupia euacuat, furta instruit, homicidia causat, memoriam hebetat, cor aufert, oculos utriusque hominis cecat, et pre ceteris peccatis iram Dei prouocat. Ex radice gule oritur. Pro nullo alio reatu tam manifestam iustitiam exercuit Deus sine misericordia, quam pro isto. Propter hoc namque peccatum legitur Deus mundo induxisse diluuium, Sodomam et Gomorram combussisse, et multos alios homines interemisse. Hoc rete diaboli: si quis hoc capitur, non cito soluitur. In isto tamen graui prelio, nemo potest uincere, nisi fugiat: nemo potest firmiter perdurare, nisi carnem domet. Qui uino utitur, ignem portat in gremio. Nolite, inquit Apostolus, inebriari uino, in quo est luxuria. Hoc prelium non sustinetur, nisi in abstinentia et ieiunio. uinum nocet, sed uultus centuplo magis mulierum. Mulier diaboli sagitta est, qua in luxuriam homo cito trahitur. Nullus in hoc confidat uiuens. Si sanctus es, nec tamen securus es. Mulier uiri pretiosam animam rapit. Numquid abscondere potest homo ignem in sinu suo, ut uestimenta illius non ardeant? aut ambulare super prunas, ut non comburantur plante eius? Homo et mulier, ignis et palea. Diabolus nunquam insuflare cessat, ut accendatur. Huius prelii nunquam fiet uictor, nisi fugiens. Nunquam uiro cum muliere sint longa colloquia. Sola simul loqui faciat necessitas. uir mulieris cuncta spernat munuscula, et blanda uerba, si non uult luxurie capi laqueis. Tanta sit inter uirum et mulierem raritas, ut alter alterius nomen nesciat. Plurimi sanctissimi iam ceciderunt hoc uitio, propter nimiam securitatem. Timeatis, filii, si in aliis peccatis timendum est: in isto multo plus; sed uere dicam: Hodie sub spiritualitatis nomine, nouum fit fornicationis genus a pluribus. Heu quid proferam? Hodie non uerecundantur homines, quinimo gloriantur, cum malefecerint. Aliqualis in mulieribus uiget uerecundia, quamquam parua: sed in uiris ita hec creuit malitia, ut ille putetur insipiens, qui huiusmodi doctus non est. Quid plura? Hec sua est festiuitas, hec omnis predicatio. Ob hoc frequentant Ecclesias, ut mulieres uideant, et earum utantur colloquiis: quatenus inde luxurie amplius crescat appetitus. Sed quid uir miser gloriaris in malitia ista? Forte quia potens es in iniquitate? Centuplo plus peccas, quam mulier. Mulier mollis, et tu fortem te existimas. Illa in domo sedet:  et tu uagando mille modis eam illaqueas, et aliquando eam cogis, ut ui faciat. Hec cum facis, quia Deus tacet: tu cogitas, quod sit tibi similis. Sed ueniet tempus quo arguet te, et statuet contra faciem tuam. Unde, filii, estote prudentes sicut serpentes, et simplices sicut columbe, et pugnate uiriliter cum antiquo serpente. Sint lumbi uestri precincti, et lucerne ardentes in manibus uestris: et tunc uiriliter agite, et confortetur cor uestrum: quoniam illi qui debellabant uos, timebunt: et in Deo facietis uirtutem: et ipse ad nichilum deducet tribulantes uos.

CAP. XXXII. Predilecti mei, diligite uos inuicem. Non enim accepi hoc ab homine, sed a Saluatore. Hoc est, inquit, preceptum meum, ut diligatis inuicem. In sola dilectione omnium uirtutum bona consistunt. Sicut ex una radice multi exeunt rami: sic ex caritate omnes generantur uirtutes. Si linguis hominum, inquit Apostolus, loquerer et Angelorum, si omnem habuero Prophetiam, et nouero mysteria omnia, et omnem scientiam, et si habuero omnem fidem, ita ut montes transferam, caritatem autem non habeam, nichil sum. Qui ueram habet caritatem, benignus est et patiens. Ille ueram habet caritatem, qui non tantum proximos diligit per affectum cognationis et carnis, sicut ethnici et publicani faciunt, sed ita diligit inimicum, sicut amicum. In hoc uno potest homo agnoscere si manet in caritate, si ab eo diligitur, qui ei aduersatur. Certe hic quamplurimum animaduertendum est. Sunt quamplurimi qui diligunt, sed male. In tantum enim aliquem diligunt, ut dilectionem Dei perdant. Qui aliquid supra Deum diligunt, Deo non sunt digni. In cunctis uirtutibus requiritur temperantia. uirtus semper uult medium. Nimis diligere malum est, minus diligere malum est, sed ut ius exigit diligere, bonum est. Omnis dilectio que nocet uitanda est. Propter nimiam dilectionem aliqui in luxuriam ceciderunt; propter modicam, aliqui in inuidiam deuenerunt: multi orationes et Dei obsequia dimiserunt. Hoc quippe agit superfluus amor, ut quem diligit, semper uidere uellet. Nimius et stultus est talis amor: ignorat siquidem iustitiam et ueritatem, ratione caret, modum nescit, neque aliud cogitare potest, quam quod diligit. Amor iste non accipit de impossibilitate solatium, neque ex difficultate remedium. Impossibile est hominem, qui talem habet amorem, Deo posse acceptabiles orationes facere, aut placere. Hic amor non est caritas, sed stultitia. Omnes nostros debemus diligere fratres, sicut nosmetipsos; ita tamen ut uitia non diligantur. Punire malum, caritas est; plus meliorem diligere, iustum est. Sic diligendi sunt homines, ut bonitas exaltetur, et uitium deturpetur. uera caritas exigit, ut Deum diligamus ex toto corde, et ex tota mente, et ex totis uiribus nostris, et ita singulariter, quod cum Deo nichil aliud diligamus, et proximum nostrum sicut nos. In istis duobus mandatis tota pendet lex, et Prophete. Que sine caritate est, sine Deo est: quia Deus caritas est, et caritas Deus est. Qui manet in caritate, in celo iam cepit habitare. In celo nata est caritas omnium beatorum.  Ubi caritas uera est, ibi inuidia nulla est, ibi ambitio nulla cognoscitur, nec murmuratio, nec detrectatio, nec irrisio, sed est omnibus una et eadem uoluntas. Hoc scitote, fratres, quia si non habetis caritatem perfectam, sub diabolica potestate estis, nec ultra uobiscum Deus habitet, et qui sine Deo est, in inferno est.

CAP. XXXIII. Idcirco, predilectissimi mei filii, hortor uos dum tempus habetis, ne in uacuum gratiam Dei recipiatis: gratia Dei data est omnibus, per mortem Filii eius. Dum tempore isto breuissimo uiuimus, seminemus, quod postmodum suo tempore metemus. Breues dies hominis sunt. Preciditur uelut a texente uita uestra: tanquam fur, mors uenit. Cum mortuus fuerit homo, non simul descendit cum eo gloria domus eius. Diuites in bonis quamuis minimis, ducunt dies suos, et in puncto ad inferna descendunt. Opera cuiuslibet sequuntur illum. Perrarum est, ut hominis, cuius semper mala fuit uita, bona sit mors. Siue malum, siue bonum, quod tempore isto fecerimus, illud idem post finem mortis inueniemus. Non exspectetis: quia tempus istud acceptabile est. Dum lucem habetis, non ambuletis in tenebris. Qui ambulat in tenebris nescit quo uadat. Lux uestra Christus est, que lucet in tenebris, et illuminat omnem hominem uenientem in hunc mundum. Ut ergo filii lucis sitis, et tenebre uos non comprehendant: ad ipsum accedentes lapidem uiuum, ab hominibus quidem reprobatum, a Deo autem electum et glorificatum: et ipsi tanquam lapides uiui superedificabimini: et in omnibus exhibeatis uosmetipsos sicut Dei ministros, in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate, in scientia, in longanimitate, in suauitate, in Spiritu Sancto, in caritate non ficta, in uerbo ueritatis, in uirtute Dei. Non sit inter uos mendacium. Omnis uir mendax, abominabilis est Deo. Est enim Deus ueritas, et ueritati obstat mendacium. Omne fugiatis uerbum otiosum; de quolibet enim uerbo otioso et uano reddemus Deo rationem. Silentium diligite. Ubi est multiloquium, ibi frequenter mendacium: ubi mendacium est, ibi peccatum. Sermo indicat qualis est homo. In ore sacerdotis uel monachi, nullum unquam sit uerbum, in quo non sonet Christi nomen: semper diuinam ruminet legem. Etenim qui in lege Domini meditatur die ac nocte, non abiens in concilio impiorum, neque in uia stans peccatorum, erit tanquam lignum plantatum secus decursus aquarum, cuius folia non decident, sed dabit fructum in tempore suo: et omnia quecumque fecerit, semper prosperabuntur. Certe nil tam nocet homini, quam mala societas. Talis enim efficitur homo, qualium societate fruitur. Nunquam cum agno lupus habitat. uir certe castus luxuriosi societatem fugit. Plusquam impossibile puto, uirum diutius in bonis permanere operibus, qui malorum assidua conuersatione utitur. Cum sancto, Psalmista uociferat, sanctus eris: et cum uiro innocente, innocens eris, et cum electo electus eris, et cum peruerso peruerteris. Sicut enim  mala nocet conuersatio, ita bona prodest. Nihil potest huic comparari thesauro. Qui bonam inuenit societatem, uitam inuenit, diuitiis affluit. Certe uere dicam: Perraro homo uel bonus, uel malus efficitur, nisi ob societatis causam. Pueri cor tanquam tabula, in qua nichil pictum est, fore dicitur. Illud ergo quod a societate recipit, usque ad senectam retinet, siue bonum siue malum sit. Raro cum iuuene iuuenis habitet. Nam ignis si apponatur igni, calorem non extinguit, sed enutrit. Semper uir quem delectat sapientia, se maiori etate et sapientia socius existat. Alioquin si sibi simili societur, assidua societate, de stultitia in stultitiam dilabetur.

CAP. XXXIu. Ante omnia autem, filii mei, nolite iurare omnino, neque per celum, neque per terram, neque aliud quodcumque iuramentum. Sit autem sermo uester, est, est: non, non. Cuius in ore frequens sonat iuramentum, in ipso homine parua est Dei cognitio et dilectio. Si non est quod iuro, Deum esse nego. Preceptum enim Dei prohibet, dicens: Non assumatis nomen Dei in uanum. Orationibus instate continuis. Multum ualet frequens oratio et deuota. Oratio hominem a terra subleuat, ad celestia uehit et facit hominem cum Deo loqui. Gratias ab eodem obtinet, dummodo sit deuota et mixta lacrymis. Multum ualet oratio frequens conspersa lacrymis ad promerendam diuinam clementiam, ad exauditionis beneficium. Obtinuit Ezechias statim gratiam a Domino suis lacrymis et orationibus, ut mutaret sententiam quam sibi indixerat. Liberauit Dominus Susannam a iudicio dire mortis, propter orationem et lacrymas. Orationibus Elie celum dedit pluuiam, quod clausum fuerat tribus annis et sex mensibus. Si quo egetis, petatis a Domino orationibus et lacrymis in fide nil dubitantes. Quia qui fidem habet, ut granum sinapis, quicquid petierit fiet statim illi. Idem Dominus est diues in omnibus: qui tunc erat et nunc est. Spes uestra, gaudium uestrum, cogitatio uestra, et omne desiderium uestrum sit semper Deus. Quoniam ex ipso, et in ipso, et per ipsum sunt omnia, in quo uiuimus, per quem mouemur et sumus, sine quo nichil penitus sumus.

CAP. XXXu. Iam, filii mei, non multa loquar uobiscum; uenit enim hora, ad quam natus sum. Hac conditione huc ueni, ut exirem. Nunquam natus fuissem, si mori non debuissem. Suo proprio non pepercit Dominus Filio: sed pro nobis omnibus fecit eum mori in crucis stipite, per cuius mortem mors nostra mortua est. Nemo enim nostrum sibi uiuit, uel moritur. Siue enim uiuimus, Domino uiuimus, siue morimur, Domino morimur. Siue ergo uiuimus, siue morimur, Domini sumus. In hoc enim uocatus Christus uiuorum Dominus et mortuorum. Si enim Christus mortuus est  idcirco et nos moriemur. Si enim resurrexit, habemus spem firmissimam quod et nos resurgemus. Et si Christus sic resurrexit, ut amplius non moreretur: certe et nos post resurrectionem nostram nunquam moriemur, sed semper cum ipso in gloria stabimus.  Cum enim mortuus fuit Christus, uetus homo noster simul mortuus est, ut destrueretur corpus peccati, et fieremus unum corpus cum illo. Idcirco si resurrexit Christus, et nos resurgemus cum illo: quia sumus membra eius. Si autem et Christus non plus morietur, et nos similiter. Quo quidem, dilectissimi filii mei, si nunc morior, credo quod Redemptor meus uiuit, et in nouissimo die de terra surrecturus sum: et rursum circumdabor hac pelle mea, et in ista propria carne mea uidebo ipsum Saluatorem: quem uisurus sum ego ipse qui nunc loquor, quem hic nunc cernitis morientem, et non certe alius loco mei: et isti proprii mei oculi, quibus uos uideo, conspecturi sunt. Unde, dilectissimi filii mei, uidete quomodo caute ambuletis: non quasi insipientes, sed ut sapientes. Et nolite secundum carnem ambulare; quia si secundum carnem ambuletis, moriemini. Sed spiritu ambulantes, et facta carnis mortificantes, nunc mecum exsultate, cantate et psallite. Abiicite uestimenta luctus et tristitie: Spargite cinerem de capite uestro. Iubilate Deo, psalmum dicite nomini eius: date gloriam laudi eius, quoniam hucusque transiui per ignem et aquam, et ecce nunc inducit me in refrigerium. Introibo in domum Domini, et reddam uota mea de die in diem.

CAP. XXXuI. O quantum lucrum mihi est mori, quoniam uiuere deinceps meum Christus erit. Ecce terrestris domus huius habitationis dissoluitur, ut alia succedat non manufacta, habitatio eterna in celis. Ecce mortale uestimentum exuor, ut eternum induar. Hucusque peregrinatus sum: iam redeo ad patriam. Ecce brauium capio, pro quo in agone cucurri. Ecce portum attingo, quem tanto desideraui desiderio. Ecce de tenebris ad lucem, de periculis ad securitatem, de inopia ad diuitias, de prelio ad uictoriam, de tristitia ad gaudium, de temporali uita ad perpetuam, de fetore ad odorem suauissimum uehor. Hic cecus sum, et illuminor: undique uulneratus, et sanor. Hic semper contristatus sum: et ecce iam letificor. uere hic uiuens mortuus sum, et iam uere uiuificor. uita mundi non uita, sed mors: uita fallax, uita onusta tristitiis, imbecillis et umbratica, uita mendax. Nunc flores, et statim arescis, uita priuans uita cui ines, uita fragilis, uita momentanea et caduca: que quanto magis crescis, tanto magis decrescis. Cum plus procedis, plus ad mortem propinquas. O uita plena laqueis, quot in mundo homines illaqueas, quot per te iam sustinent tormenta infernalia? Quam beatus qui tuas agnoscit fallacias, quam beatior qui de tuis non curat uanis blanditiis: quam beatissimus qui te bene priuatus est! Melior est negotiatio mortis argento et auro, primi et purissimi eius fructus. O mors dulcis et iucunda. Non certe mors, que uitam ueram largiris, que fugas febres et uulnera, fames extinguis et sitim. O mors iustissima et pia bonis, et malis aspera: humilias superbum, diuitem et potentem, et exaltas humilem. Per te pauperes satiantur cum auarum proiicis. Tu malis das supplicium, et iustis eternum premium. ueni, soror  mea, sponsa mea, amica mea, dilecta mea, indica mihi quem diligit anima mea. Ostende mihi ubi pascat Dominus meus: ubi cubet Christus meus. Ne dimittas me amplius uagari per inuium huius incolatus mei. Exsurge gloria mea. Porrige mihi manum, trahe me post te. Apertum est cor meum, ut exsurgam, et post te curram in odore unguentorum tuorum, donec introduxeris me in cellaria domus Domini mei, ut exultem et gaudeam, cum apparebo ante faciem suam. Tunc cantabo et psalmum dicam Domino. Ecce tu pulchra es amica mea: iam noli morari amplius. Ecce omnes dies mei defecerunt, et anni mei transierunt uelut umbra. Conuertere aliquantulum super me: quia te inuenire exultaui, et in te delectatus sum omnibus diebus uite mee. Suscipe me, nam cum suscepisti Dominum meum, me saluasti, me uiuificasti. Iam respice in me, saluum me fac, et libera me de aquis multis, et de manu filiorum alienorum. Erue de carcere animam: et reduc eam per gratiam, quam operata fuisti suscipiendo Dominum meum, unde exsulaui per culpam, quam perpetrauit meus genitor Adam. ueniam per te in hortum dilecti mei, ut comedam fructum pomorum suorum.

CAP. XXXuII. Defecerunt sicut fumus dies mei, et caro iam sicut fenum aruit. Ecce iam uenit tempus miserendi mei, noli tardare, accelera ut eripias me, quia amore langueo. Per te bona mors, fructum recipimus bonorum que facimus, cognoscimus premia que speramus. Antequam uenias, Deum ex parte cognoscimus: dum ueneris, perfecte uidebimus eum sicuti est. Nigra es, sed formosa, pulchra es et decora, fauus distillans labia tua. Terribilis es, et quis resistet tibi? Terribilis quidem apud reges terre, aufers spiritum principum, notam facis humilibus uirtutem tuam, tu confringis cornua peccatorum, et exaltas cornua iustorum. Illuxerunt coruscationes tue orbi terre, uidit et commota est terra. Aperi mihi, dulcis soror, et amica mea, ianuas uite, quas aperire mihi promisisti cum fuisti cum Domino meo, ut iam sit in pace locus meus, et habitatio mea in Sion. Exspolia me ista mortali tunica mea, quam fero, ut induam me uestimentis letitie. Anima mea liquefacta est, ut inuenire possim dilectum meum, quem in mundo quesiui, et non inueni. Inuenerunt me in hac solitudine custodes, qui circumeunt ciuitatem, percusserunt me, et uulnerauerunt me, et tulerunt pallium meum custodes murorum. Percussus sum et humiliatus sum a uoce malorum et dolorum. Tota die exprobrabant mihi inimici mei: loquentes aduersum me lingua dolosa, et sermonibus odii circumdantes me, et expugnantes me gratis, posuerunt aduersum me mala pro bonis, et odium pro dilectione mea. Ergo iam, bona mors, propera, confringe arcum, cornu, scutum, gladium et bellum. Si moraris, iam deficit paulisper spiritus meus propter multitudinem dolorum meorum: iam consolationes tue letificent animam meam. Hodie uocem meam audiens noli obdurare cor tuum. Quando ueniam et apparebo ante faciem Dei, ut inhabitem in domo sua in longitudinem dierum? Fuerunt  mihi in miseria huius uite lacryme panes die ac nocte, labores, contumelie, afflictiones, erumne, fames, sitis, ieiunia, uigilie, tentationes, et pestilentie. Audi gemitus uinculati, solue colligationes meas. Accipe filium hic famelicum in regione aliena, et redde eum patri suo: suscipe ulceribus plenum, et colloca eum in sinum Abrahe Patriarche. Fac me intrare in uineam Domini sabaoth, ut non stem hic otiosus. Suscipe me de manu iniquitatis, et deduc me in uitam eternam. Educ me de tenebris et umbra mortis. Disrumpe uincula, solue compeditum, illumina cecum, erige elisum, custodi aduenam et pupillum. Sedenti in tenebris, et habitanti in regione umbre mortis, ostende lumen tuum, illumina nunc me, ut nunquam amplius obdormiam in morte.

CAP. XXXuIII. Hec et his similia prosequente sanctissimo uiro, omnium astantium creuit meror et tristitia: nec quis nostrum poterat se a lacrymis continere, sed omnium una erat uox plangentium: quid sine te faciemus, pater? quo pergemus? uineam istam ex Aegypto transtulisti et plantasti eam, ut quid auertis faciem tuam ab ea? In lumine uultus tui ambulabamus, gloria uirtutis nostre tu eras. Heu quid sine te amplius faciemus? Tu pater, tu doctor et refugium, tu exemplar innocentie: utinam nobis tecum mori liceat! Iam ad nichilum deueniemus, sicut oues erimus sine pastore, ad nichilum deueniemus uelut aqua decurrens: non erit qui consoletur nos. Fient filii tui orphani, et famem patientur ut canes, circumeuntes undique te non inuenient. Heu quantus super nos cecidit ignis. Non te deinceps uidebimus solem. Congregatio quid faciet fidelium sine te? Tu dispersio hereticorum eras: tu interfector eorum gladio oris tui: tu eorum malleus et securis, conterens eorum dentes in ore ipsorum, molas leonum confringens, et deducens eos in puteum interitus. Gaudebunt nunc, et exsultabunt, et humiliabunt populum tuum, et hereditatem tuam uexabunt. Captabunt in animam iusti, et sanguinem innocentem condemnabunt. Incendent igni sanctuarium Dei, et ueritatem fidei lacerabunt.

CAP. XXXIX. Tunc ille motus his uerbis, aliquantulum lacrymatus est, ut totus semper in Domino misericordie uisceribus affluebat: conuersusque ad eos, hac eis flentibus uoce respondit: Eia, boni milites Christi, confidatis in Domino, et in potentia uirtutis eius. Nolite timere, consequemini a Domino misericordiam, si sperabitis in eum. Est enim ipse pius et misericors, et nullum deserit sperantium in se. Quis confisus est in Domino et derelictus est? Si autem nunc uos derelinquo, Dominus nonne uos recipiet? Ipse enim legem uobis constituet in uia sua, diriget uos in semitam rectam, et non tradet uos in animas persequentium uos. uiriliter ergo agite, et confortetur cor uestrum, et sustinete Dominum. Est enim Deus in celo pius et misericors, qui suos mille modis scit iuuare famulos. Non turbetur cor uestrum neque formidet. Sperate in Domino, et effundite coram illo corda uestra, quia ipse adiutor erit uester. Si enim  abeo nunc, iterum me uidebitis, et gaudebimus simul. Quia non multos post dies quo ego uado, et uos poteritis uenire: et ubi ego ero, et uos eritis in gaudio, quod nemo tollet a uobis. Mementote, filii carissimi, quomodo post mortem Moysi Deus elegit Iosue in ducem et protectorem populo suo: Et eleuato Elia per turbinem curru igneo in celum, fecit Eliseum in populo esse Prophetam, in quo duplex requieuit spiritus Elie. Numquid nunc exinanita est manus Domini? An oblitus est Deus misereri, aut continebit in ira misericordiam suam? Dominus erit pars hereditatis uestre et calicis uestri, et ipse restituet uobis hereditatem uestram.

CAP. XL. Suscitabit namque ex uobis alium pastorem, cui dabit uerbum euangelizandi: et ille ingredietur sine macula, et operabitur iustitiam. Et rogo Deum meum, qui eduxit et reduxit me secundum uoluntatem suam, ut si quis in me fuit spiritus ad obediendum preceptis suis, quod in isto, quem uobis mittet, paracleto et pastore fiat duplex. En Eusebium filium meum dilectissimum habebitis uobiscum, et ipsum tanquam me audietis. Ipse enim erit uobis in patrem, et uos ei tanquam filii obedietis in caritate, cum omni humilitate et mansuetudine, et cum omni patientia. Si quid uobis fuerit necessitatis, referetis ad eum. Obsecro uos ut solliciti sitis seruare unitatem spiritus in uinculo pacis. Unum corpus et unus spiritus sitis, sicut uocati estis in una spe uocationis uestre. Unus est Deus et pater omnium iehsu Christus: cui soli in una simul uiuentes fraternitate placere cupiatis. Ergo eius estote imitatores sicut filii carissimi, et ambulate in dilectione, sicut et ipse dilexit uos, et tradidit semetipsum pro uobis, ut uos redimeret, et faceret uos sibi acceptabiles sectatores bonorum operum. Unicuique uestrum det ipse gratiam secundum mensuram donationis sue. Det uobis de rore Spiritus Sancti abunde, ut habeatis cor ad colendum eum. Adaperiat cor uestrum in lege sua, et in preceptis suis, ut cognoscatis eum, et faciatis eius uoluntatem, nec uos unquam deserat.

CAP. XLI. Tu autem, mi fili Eusebi, consurge, induere fortitudinem, semper subditus esto Domino, nec emuleris eum, ut nequiter facias. Salus tua Deus in sempiternum erit, et iustitia tua non deficiat: humilior sis omnibus: leua in celum oculos tuos, lex Dei semper sit in corde tuo. Noli timere opprobrium hominum, et blasphemias eorum ne metuas, Si sperabis in Domino, assumes fortitudinem, et uenient tibi penne ut aquile, et uolabis, et non deficies. Uniuersa legis Domini secure loqueris omnibus. Ne timeas a facie hominum, quia cum illis semper est Dominus cum quibus est ueritas, descenditque cum illis in foueam, et in uinculis non dereliquit eos, sed a seductoribus tutatur eos, et est illis adiutor et protector in tempore tribulationis. Certe non facile timet mortem hanc, imo ut plus dico, odit hanc uitam, qui se bene agere cernit. Ecce constituo te super societatem istam, ut euellas, et destruas, et dissipes, et disperdas, reedifices, et plantes. Oportet  te enim esse irreprehensibilem. Potest male alios corrigere, cui potest is quem corrigit dicere: Et tu similiter facis. Tibi amodo maior erit labor, sed maius premium. Esto sobrius, prudens, et pudicus, hospitalis et doctor. Nemini uiolentiam facito, sed omnes equaliter dilige: et tanto plus quanto melior es. Non sis persequutor, sed modestus, non litigiosus, nec cupidus. Tu autem predica opportune uerbum Dei. Omnis Scriptura diuinitus inspirata utilis est ad docendum. Acquire uerba que predices orationibus. ualet enim huiusmodi predicatio et doctrina ad illuminandum et arguendum, ad corripiendum et erudiendum in iustitia, ut perfectus sit audiens, et in omni bono opere instructus. Est enim Christus iehsu in celo sedens ad dexteram uirtutis Dei, reuelans mysteria, et docens omnem scientiam. In omnibus, fili dilectissime, teipsum prebe exemplum bonorum operum, in omni sanctitate et bonitate. Nam capite patiente, totum debilitatur corpus. Ut ergo breuiter te doceam: facies omnia bona, si timueris Deum.

CAP. XLII. Patri meo Reuerendissimo Damaso Portuensi Episcopo scribens, facies mei memoriam, ut habeat me in orationibus suis, nec corrumpi dimittat opera, que tanto labore contexui, ab hominibus iniquis et dolosis, a quibus sepe expugnatus sum a iuuentute mea. Ecclesiam prudenter custodiat, sciens quoniam mali erigent se, illaqueantes animas simplicium, quos conatus sum educere in uiam rectam, loquentes in ore suo, et gladium habentes in labiis suis. Quoniam obmutui et silui a bonis, et proiectus sum in monumento dormiens. Spero enim in Domino quod benignus est, et non derelinquet fideles suos. Gaudium enim habeo magnum et consolationem, presumens de misericordia Domini, quod uirum mirabilem et multe scientie et bonitatis Augustinum Hipponensem Episcopum post me relinquo. Propter quem multam habeo fiduciam in Christo Iesu sustentandi fidem uestram. Cui de me scribens hoc ipsum rogato, ut tanquam fidelis pugnet miles, ne ueniant  mala genti nostre. Theodosio Senatori, et omnibus in Christo fratribus me recommendes.

CAP. XLIII. Finitis his uerbis, uir sanctissimus iucunda uoce uersus ad fratres, inquit: Accedite huc ut tangam uos, filii mei, antequam a uobis recedam. Ad quem appropinquantibus illis, singulos brachiis, ut melius poterat, amplectens, cuilibet pacis osculum tribuit. Deinde uocem mediocriter eleuans, uultu placido et iucundo, extensis in celum manibus, conuersisque ad Dominum oculis, gaudii lacrymis inundantibus, dixit: Pie Iesu, uirtus mea, refrigerium meum, susceptor meus et liberator meus, laus mea, in quem speraui, cui credidi, et quem dilexi: summa dulcedo, turris fortitudinis, et spes mea a iuuentute mea: uoca me, dux uite mee, et ego respondebo tibi: operi manuum tuarum, quod tu de limo terre creator omnium formasti, quod ossibus et neruis compegisti, cui uitam et misericordiam moriens tribuisti, tue clementie porrige dexteram. Iube, Domine,  ne moreris: quia tempus est ut puluis in puluerem reuertatur, et spiritus redeat ad te Saluatorem, qui huc misisti illum. Aperi illi ianuas uite. Nam cum pro me in ligno crucis tanquam latro pependisti, tu promisisti mihi, quod eum reciperes. ueni, dilecte mi, teneam te, nec dimittam te: introduc me in domum tuam. Tu susceptor meus es, gloria mea, et exaltans caput meum: salus mea et benedictio mea. Suscipe me, misericors Deus, secundum multitudinem miserationum tuarum. Nam latronem ad te currentem in cruce moriens suscepisti. Possideam te, beatitudo sempiterna. Cecum iuxta uiam clamantem: Iesu fili Dauid miserere mei, lumine tue uisionis eterne illumina. O lux inuisibilis, qua carens Tobias clamabat: Quale mihi gaudium est cum in tenebris sedeo, et lumen celi non uideo? O lux sine qua non est ueritas, non est discretio, non est sapientia neque bonitas: Illumina oculos meos ne unquam obdormiam in morte, ne quando dicat inimicus meus: Preualui aduersus eum. Tedet animam meam uite mee, loquar in amaritudine anime mee, egrotus sum. Infirmata est in paupertate uita mea, et ossa mea sicut in frixorio confrixa sunt. Et ideo ad te, Domine, curro medicum. Sana me, Domine, et sanabor: saluum me fac, et saluus ero. Et quoniam in te confido non erubescam. At quis ego sum, piissime Deus, ut tam audacter loquar ad te? Peccator sum, et in peccatis totus natus, et genitus et educatus, cadauer putridum, uas fetidum, esca uermium.

CAP. XLIu. Heu mihi, Domine, parce mihi. Que uictoria si pugnando mecum me uiceris, qui sum minus quam stipula ante faciem uenti? Dimitte omnia peccata mea, et erige de stercore pauperem. Certe, Domine, si placet, dicam, non debes me ad te currentem fugere: quia tu es Deus meus. Caro tua de carne mea, et ossa tua de ossibus meis. Propter hoc namque non relinquens patris dexteram, adhesisti mee humanitati, factus Deus et homo, quod prius eras permanens in una eademque persona. Et hoc quare tam arduum et inopinabile perpetrasti, nisi ut confidenter ad te recurrerem quasi ad fratrem, et ut mihi tuam misericorditer condonares diuinitatem? Quapropter exsurge et adiuua me, Domine: exsurge, et ne repellas me in finem. Sicut ceruus desiderat ad fontes aquarum, ita sitiens anima mea petit te fontem uiuum, ut hauriat aquas in gaudio de fontibus Saluatoris, ne sitiat amplius. Quando ueniet et apparebit ante faciem tuam? Domine mi, quando respiciens restitues animam meam? a malefactis eorum, et a leonibus unicam meam? Utinam appenderentur peccata mea quibus iram merui, et calamitas, quam patior, in statera: quasi arena maris grauior hec appareret. Unde et si amplius exspectes, tribulationem et dolorem inueniam. ueni, gaudium spiritus mei, ut delecter in te. Reuela mihi misericordiam tuam, letitia cordis mei, inueniam te, desiderium meum. Sicut seruus prestolatur finem operis sui, sic et ego exspecto te. Intret postulatio mea in conspectu tuo, Domine, et flat manus tua, ut saluum me faciat.  Ecce uirum qui descendens a Iericho, captus a latronibus uulneratus sum, semiuiuus relictus sum, tu, pie Samaritane, recipe me. Peccaui nimis in uita mea, et malum coram te feci. Non te cognoui, ingratus fui tot beneficiorum tuorum, non ut decebat, te laudaui. Forte multoties ueritatem tacui. In corde meo cum pulsabas ad ostium cordis mei, piger fui, ut te reciperem reuerenter. Corpus putridum quod uelut umbra declinatur, nimio dilexi affectu. uerbis uanis os inquinaui: mens mea non semper fuit in testamento legis tue. Non auerti oculos meos, ut non aliquando uiderem uanitatem. Aures meas quandoque uerbis inutilibus inquinaui. Manus meas ad proximi necessitatem multoties non extendi. Pedibus ad iniquitatem cucurri. Quid plura dicam? A planta pedis usque ad uerticem capitis non est in me sanitas. Certe nisi in ligno crucis moriens me adiuuisses, digna erat habitare in inferno anima mea. Ego, pie Iesu, sum pars tanti pretii: pro me fudisti sanguinem tuum pretiosum: non me refutes. Ego sum ouis que erraui: require eam, bone pastor, et appone eam ouili tuo, ut iustificeris in sermonibus tuis. Nam promisisti mihi, quod quacumque hora peccator ingemuerit, saluus erit. Dolens factus sum, iniquitates meas ego cognosco, et delicta mea coram me sunt. uere non sum dignus uocari filius tuus, quia peccaui in celum et coram te. Auditui meo dabis gaudium et letitiam. Auerte faciem tuam a peccatis meis. Dele iniquitates meas secundum magnam misericordiam tuam. Ne proiicias me a facie tua. Non secundum peccata mea facias mihi, neque secundum iniquitates meas retribuas mihi. Sed adiuua me, Deus salutaris meus, et propter honorem nominis tui libera me. Benigne fac in bona uoluntate tua, ut inhabitem in domo tua omnibus diebus uite mee, ut in seculum seculi cum habitantibus in ea laudem te. Surge, propera, sponse dilectissime anime mee, et noli considerare quod fusca et nigra est peccatis. Ostende illi faciem tuam. Sonet uox tua in auribus suis: uox tua dulcis, et facies tua decora. Ne auertas eam a me, et ne declines in hac hora a seruo tuo. Ne tradas me in animas persequentium me: exspecto te, Domine. Credo uidere bona Domini in terra uiuentium. ueni ergo, dilecte mi, egrediamur in agrum, uideamus si floruit uinea. Conuerte planctum meum in gaudium mihi. Inclina ad me aurem tuam, accelera, ut de hac lacrymarum et miseriarum ualle eripias me.

CAP. XLu. Hec ubi uir sanctissimus continuatis lacrymis, et manibus in celum erectis dixit, parumper siluit. Deinde fratres intuens dixit: Precipio uobis, filii mei dilectissimi, per uirtutem et nomen Domini Iesu, ut corpus meum cum dissolutum fuerit, in terra iuxta presepe Domini nostri nudum sepeliatis, ut illud ferat secum rediens, quod ueniens apportauit. Nudus inde egressus sum, nudus reuertar illuc. Societur terra terre: non licet terram sociari lapidibus. Appetit enim naturaliter suum simile quodlibet. Iterum rogo uos, ut Domini mei afferatis  corpus, quatenus in suo lumine uideam lumen, ut firmans super me oculos suos det mihi intellectum et instruat me in uia qua gradior. Tunc quidam frater ad locum accedens, sacratissimum corpus Iesu Christi obtulit. Quod ubi uir Domini uidere potuit, nobis ei auxiliantibus, prostrauit se in terram pronus, et uoce et lacrymis quantum poterat clamans: Domine, quis ego sum, ut sim dignus quod sub tectum meum intres? Meruit hoc peccator homo? Certe, Domine, non sum dignus. Numquid ego melior sum quam omnes patres mei? Tu noluisti Moysi uno ictu oculi te monstrare. Cur nunc tantum te humilias, ut patiaris ad hominem descendere publicanum et peccatorem? Et non solum cum illo manducare uis, sed teipsum manducari ab illo iubes.

CAP. XLuI. Cumque prope illum esset sacerdos, erigens se uir gloriosus genibus flexis, eum cunctis tenentibus, magnis lacrymis et suspiriis, et quampluries percutiens pectus suum dixit: Tu es Deus meus, et Dominus meus, qui pro me passus es, an forte alius? Certe tu es ille, qui cum Deus esses solus ante omnia tempora et sine principio genitus a Deo Patre eterna et ininuestigabili generatione, qui cum ipso Patre et Spiritu Sancto unus Deus es, permanens illud idem quod eras et es, intra unius puelle corpusculum te clausisti, factus homo sicut ego sum. uere et Deus et homo es. Sic enim in uirginali utero hominem suscepisti, quod nec sine homine Deus es, nec sine Deo homo: quamuis neque humanitas sit diuinitas, nec diuinitas humanitas. Non sunt confuse nature, quamuis sit una et eadem in te persona. Nonne es caro et frater meus? uere sic. Famem habuisti, sitisti, fleuisti, meas infirmitates habuisti ut ego. Sed tamen in te peccandi infirmitas et defectus non fuit ut in me, non enim peccare potuisti ut ego. In te fuit corporaliter et est omnis plenitudo gratie, non enim data fuit tibi gratia ad mensuram. Tua enim anima statim cum unita inseparabiliter fuit diuinitati, omnia perfecte sciuit et potuit, que ipsa scit et potest diuinitas. Quantum ad diuinam naturam, que in te est, eterno Patri Deo equalis es. Sed ob illam, quam pro nostra redemptione assumpsisti humanitatem, minor es: nec tamen ex eo aliquod incurris uituperium. Tu nempe es ille quem in Iordanis alueo baptizante Ioanne, uox subito paterna celitus intonuit: Hic  est Filius meus dilectus in quo mihi bene complacui, ipsum audite. Et Spiritus Sanctus in te, ut columba descendens, te unum esse cum Patre et eumdem in substantia declarauit. Tu, bone Iesu, pro me crucis tam grande in tuo isto, quod presens cerno, corpore subisti supplicium, ut mortem, quam meis incurreram flagitiis, interimeres: animas antiquorum, quas dudum diabolica potestas miseras in infernalibus mansionibus retinebat, recuperares, et totam humanam naturam, que corruerat in mortem perpetuam, tuo cum ipsa pacificato Patre ad uitam interminabilem, tuo quem pro ipsa fudisti pretioso sanguine, reuocares. Cuius quidem uite, die resurgens tertia, de illo in quo mortuus iacuisti barathro,  certitudinem firmissimam comprobasti. Quo quidem nostra est solidata fides et aucta spes, ut sicut incorruptibilis et impassibilis et immortalis resurrexisti, ita similiter et nos resurgamus. Tu certe, bone et pie Domine, post tuam mirabilem et singularem resurrectionem quadraginta expletis diebus, quibus experientia lucida indiciorum multiplicium, te ab inferis uiuum resurrexisse declarasti, et ut nulla dubitationis oriretur caligo, ad celos cunctis cernentibus discipulis tua propria uirtute ascendisti, mihique ianuas reserans paradisi, ad Dei Patris omnipotentis dexteram consedisti, ubi sine fine sedes.

CAP. XLuII. Tu insuper, bone Iesu, a Deo constitutus iudex uiuorum et mortuorum, sicut in illa die ascendisti, ita in tremendo et horribili uniuersalis iudicii die descendes reddere singulis secundum opera que fecerunt. Coram te certe tunc procident reges, omnis strata erit dominatio. Te tunc omnes timebunt, qui te nunc contemnunt. Quid tunc tibi infelices, qui nunc cum malefecerint gloriantur, dicent: qui te omnia scientem cernent, quibus nullum amplius erit remedium misericordie? Quid in conspectu potentis omnia, cernentis omnia, et solum quod iustum est iudicantis, facient miseri, qui totum suum in mundi uanitatibus et flagitiis amiserunt tempus, plus diuitiis fallacibus, quam tibi insistentes, plus filios, et filias, et mundi gloriam momentaneam quam te diligentes: quid tunc facient cum tuum erga eos iratum cernent uultum, cum tam seueram exspectabunt sententiam, cum eos de minimo quoque cogitamine et propria accusabit conscientia, et demonum caterua, et simul quelibet creatura, quam te Deum offendendo offenderunt: cum uidebunt statim cum fuerit sententia diuulgata, se adepturos tormenta, quibus et corpus et anima simul cruciabuntur cum diabolis sine fine, nullum inde in perpetuum refrigerium exspectantes? ue ue miseris, qui in isto tam breui tempore uilissimis bonis temporalibus ebrii, que non solum inopiam non auferunt suis possessoribus, sed et ipsa suam faciunt indigentiam, negligentes in belluam rediguntur. ue, ue qui saltem tanto hoc timore peccare, et tuam prouocare iracundiam non desinunt, si tuo nolunt amore, ut tenentur. Sed quomodo, pie Iesu, tu cuius tanta est magnificentia, ut nulla queat explicare creatura: quem celi, mare, et omnia que eius ambitu continentur, capere non possunt: qui idem totus ubique locorum presens es, nec intus inclusus, nec extra exclusus: idem in celo ad Patris dexteram omnium supernorum ciuium beatitudo et gloria, qui tue celsitudinis speciem contemplantur: idem in terra pugillo ipsam continens et concludens: idem in mari et in abyssis ad nutum regens omnia et conseruans: idem in inferno potenter dominans, sub tanta panis breuitate contineris, non particulariter, sed integre et perfecte ac inseparabiliter.

CAP. XLuIII. O ineffabilis admiratio, o omnium nouitatum nouitas. Oculi in te uident albedinem, saporem sentit gustus, odorem olfactus, tactusque subtilitatem reperit. Sed auditus cordi representat in te  illa non fore accidentia. Hinc certe per se sola existunt accidentia sine subiecto: quia non, ut humanis uidetur sensibus, panis es, sed iehsu Christus integer, sicut in celo ad Patris dexteram resides Deus et homo. Aue panis uite, qui de celo descendisti, dans te sumentibus digne uitam, non sicut manna quod in deserto nostris pluit patribus, de quo omnes qui manducauerunt mortui sunt. Certe qui te digne sumit, quanquam morte corporali anima a corpore separetur, non morietur in eternum: quia non illa separatio mors est, sed de morte ad uitam transitus. Unde qui te digne manducat in mundo, moriens tecum eterne uiuere incipit. O quam pretiosa mors illa est, antequam homines mortui sunt, postquam incipiunt uiuere. Tu panis Angelorum, tua uisione Angelos reficis et glorificas. Tu esca es anime, non corporis: impinguans mentem, non uentrem. Qui in te non impinguatur in uirtutibus, nimis eger iacet in flagitiis. Tu te manducantem, ut condecet in te transmutas, ut tui participatione efficiatur Deus: nec tamen in illum transmutaris, uelut alia corporea facit esca. Sed ue te indigne sumentibus. Certe ad sui penam et reatum iterum te crucifigunt, non quod te diiudicet illa manducatio, quoniam impassibilis et immortalis omnino es.

CAP. XLIX. Heu! domine mi, quid dicam? Quod hodie te sacerdotes comedunt in altari, ut carnes pecudum et uolucrum, imo peius. Nocte mulierum fruuntur actu turpissimo, et te mane masticando comedunt. Ubi, Domine, latitas? dormis ne, an uigilas? Est tibi hoc acceptum sacrificium? Est hec oblatio quam eligis? Exaudis preces eorum de celo, et de sede maiestatis tue? uere si hoc uelles sacrificium et libamen, mendax fieres et peccatorum socius. Certe, Domine, si uera sunt que per os loquutus es Prophetarum, si iustis solum supplicationibus presto es: et si tibi placet equitas, hoc tale est impediendum sacrificium ne fiat, quanquam in se et natura sui sacrificium bonum sit, nec possit uiolari malis sacerdotibus: quia malitia non iudicat sacrificium. Unde huiusmodi sacrificium fit ad sacerdotis preiudicium et damnationem, nec  pro quibus fit, prodest: imo  qui uitam sacerdotis agnoscit, et eum pro se celebrare facit, fit in eiusdem peccato conscius, nec non et pene particeps. O magnum et inscrutabile mysterium. Panis accidentia franguntur per partes, et tamen in qualibet permanes particula totus et integer Christus sicut eras antea. O humanorum illusio sensuum. Franguntur illa que humanis sensibus in te uidentur accidentia, et tamen nec frangeris, nec corrumperis. Te dentes uidentur masticare ueluti materialem panem, et tamen nunquam masticaris. O nobile conuiuium, in quo sub panis et uini specie, totus Christus Deus et homo sumitur, et ita totus in specie panis, et qualibet eius particula, et in uini specie cum qualibet gutta, sicut in panis totius et uini  specie simul. Nam totus perfectus et integer Christus, sub panis specie, et sub qualibet quantumcumque minima continetur particula, et idem totus in uini specie et in qualicumque gutta permanet. O esca sacratissima, quam uere comedens, Deus efficitur, iuxta illud: Ego dixi dii estis, et filii excelsi omnes. Liberatur a malis, impletur bonis, et immortalis indubitanter efficitur. O sacrum peregrinationis nostre uiaticum, quo de hoc nequam seculo peruenitur ad celestis Ierusalem consortium. Patres nostri in deserto manna comedentes, non peruenerunt ad terram promissionis. Qui uero te comedit, in fortitudine tui ambulabit usque ad montem Dei Oreb. O comestio delicatissima, in qua omnis saporis et odoris est suauitas, omne delectamentum, omnis medicina, omnis sustentatio, et omnis requies a labore, nec non et omne quod desiderari potest. Tu certe uita es, qua omnis uiuit creatura, et sine qua moritur. Tu es uita uitalis, dulcis, et amabilis, atque iucunda. Odoris tui suauitas egros recreat et debiles, quos tuus facit sapor salubres et fortissimos. Tu lux illa incomprehensibilis, que omnem illuminas hominem uenientem in hunc mundum.

CAP. L. Tua, mi Domine, est omnis potentia, tuum omne regnum, ante te curuabitur omne genu. Omnia quecumque uis, facis in celo, et in terra, et in mari, et abyssis. Tue nichil est quod possit resistere uoluntati. In te, et ex te, et per te sunt omnia, et sine te nichil. Eia ergo fidelis anima gaude, epulare, ne moreris his pasci deliciis, ne pigriteris hoc frui conuiuio, in quo non carnes hircorum aut taurorum, ut olim in lege, sed Saluatoris tui corpus sumendum proponitur. O signum dilectionis inopinabilis, ut idem sit dator quod  datur, et donator idem sit quod ipsum donum. Quam magna dulcedo tua, Domine, quam abscondisti timentibus te, et perfecisti eam sperantibus in te. O ferculum excellentissimum, uenerandum, colendum, adorandum, glorificaudum, et amplectendum, omnibus extollendum laudibus, exaltandum cunctis preconiis, firmiter in cordis uisceribus retinendum, et perpetuis temporibus alligandum animo. Cecidit homo per cibum ligni uetiti ad miseriam, per te releuatur ad eternam gloriam. Tu certe in rectis et eruditis habitas cogitationibus. Tu miserrimum, arrogantem, et superbum detestaris diuitem, eum dimittis inanem et uacuum, ac de te famelicum. Tu pauperem iustum, pium et humilem, omnibus eum implens diuitiis, tue domus ubertate satias. In te et per te est rectum iudicium et equitas, tecum prudentia, et fortitudo, et omnis uictoria. Per te sancti regnant in celestibus. Per te doctores predicant. Per te iustus uiriliter contra hostes dimicat. Tu superbum potentem deponis de sede exaltando humilem. Tecum sunt omnes diuitie et gloria. Tu diligentes diligis. Qui ad te puro corde uigilant, te inueniunt, quoniam cum simplicibus et rectis corde gradieris. Tu solus ante omne principium, omnium  eras et finis et principium. Tu solus sine tempore eterne a Deo Patre genitus. Quam beati qui te diligunt, qui aliud quam te non desiderant, qui de te assidue cogitant, qui te digne comedunt, qui tecum manentes omnes uias tuas omni tempore custodiunt. Certe qui te inueniunt, inueniunt uitam, quoniam et hauriunt uitam interminabilem. O esca mirabilis ac stupenda, delectabilis ac iucunda, tutissima ac super omnia peroptanda! In qua tot sunt innouata signa, et mirabilia immutata. In qua omne habetur delectamentum, et ad omnium gratiarum proficimus incrementum. Quam singularis et inaudita tua liberalitas. Quam superabundantissima ac prodiga largitas, ut tui neminem exsortem facias, nisi ad te uenire contemnat. Si quis ergo paruulus est, secure ad te ueniat, et te comedens fiat magnus, et relinquens semitas infantie, per uias ambulabit prudentie. Si quis debilis est, ad te declinet, et protinus fiet fortis. Si quis infirmus, sanabitur. Si quis mortuus est, si audire te uoluerit, uitam interminabilem apprehendet. Sed qui magnus est et fortis, nec hic te deserat: nam superabundanter in te inueniet quo pascatur. Nemo certe sine te potest uiuere ad momentum.

CAP. LI. Tu solus uitam das omnibus creaturis. Idcirco defecit cor meum, et caro mea: Deus cordis mei, et pars mea Deus in secula. In te solum delectatur cor meum. In te exsultat anima mea. Tibi soli adherere cupit mens mea: quoniam qui elongant se a te, peribunt. Tu autem, Domine, ne longe facias auxilium tuum a me, sed tuam ad me inclina aurem misericordie. Te edat pauper, et inops, et satietur: et tunc uiuens cor laudabit te. O lux inuisibilis, inextinguibilis, et omnia uere illuminans, sedenti ceco huic secus uiam miserere mihi, fili Dauid, clamanti, uisum tribue, queso, quo te uideat. Propitius queso, Domine, huic esto peccatori, ut sis mihi in adiutorium et in locum refugii, ut saluum me facias. Et tunc si ambulem in medio umbre mortis, non timebo mala: quoniam tu mecum es. Mortuus en, pie Iesu, iaceo, exsurge, et resuscita me, et confitebor tibi. Aeger et infirmus sum, cui nulla est amplius in carne sanitas: medicus es, sana me. Nudus affligor frigore: diues es, indue me. Fame in hac solitudine pereo: cibus es, satia me: Sitio: salubre poculum es, inebria me. Infixus sum in limo profundo, et non est substantia. ueni in altitudinem maris, et tempestas demersit me. Laboraui clamans, rauce facte sunt fauces mee. Iam intrauerunt aque usque ad animam meam. Educ me de laqueo isto, protector meus, gubernator meus, firmamentum meum, refugium meum, dux meus, et rex meus, et Deus meus. In cuius commendo manibus spiritum meum, quem in crucis stipite redemisti, cui uitam et misericordiam tribuisti. Respice, Domine, humilitatem meam, nec concludas me in manus inimici. Hodie tecum ingrediar in locum tabernaculi admirabilis, ut inhabitem in domo tua, in longitudine dierum in seculum seculi.

CAP. LII. His finitis, uir Domini gloriosum sacrum Domini Corpus suscipiens, ad terram supinus rediit.  Deinde manus in modum crucis supra pectus tenens, Simeonis Prophete uaticinium decantauit. Quo finito, subito cunctis qui aderant cernentibus, tanta in loco in quo iacebat diuinitus lux effulsit, ut instar solis radii splendor quorumlibet uibraret oculos, ne possent morientem uirum gloriosum aliqualiter intueri. Qua quidem luce ad horam permanente, circumstantium quidem agmen angelicum ibidem uiderunt undique discurrentium, uti scintille in arundineto solent. Quidam uero Angelos non uiderunt, sed uocem lapsam celitus audierunt sic dicentem: ueni, dilecte mi: tempus est enim, ut mercedem accipias pro laboribus, quos mei causa uiriliter supportasti. Quidam nec uiderunt Angelos, nec hanc audierunt uocem: sed tantum cum his a beato Hieronymo illa finita uoce, hec audierunt uerba: Ecce ad te uenio, pie Iesu, suscipe animam quam tuo recuperasti sanguine. Tunc subito illa lux disparuit, et illa anima sanctissima tanquam sidus omnibus uirtutibus radians, carnis resoluta ceno, celorum regna adiit gloriosa. In quibus iam certe tanquam luminare conspicuum renitet, et splendore beatitudinis, et multorum coruscatione prodigiorum. Quoniam non potest abscondi ciuitas supra montem posita. Nec uoluit Deus, ut in morte ipsius lateret sanctitas, cuius uita sanctitatis causa fuerat, et salutis totius Ecclesie militantis. Tantus denique illa recedente sanctissima anima odor subsequutus est per dies non modicos, ut nulla forte uetustatis recordetur etas. Sed certe dignum erat, ut illius merita, odoris precipue clarerent indicio, qui ad unitatem fidei intemerate membra fetida suorum uerborum odore euocauerat. Hora namque, carissimi Patres et Domini, huius transitus gloriose diei erat ultima. In qua quidem, ut sui athlete pius Dominus gloriam demonstraret, et omnibus qui in Ecclesie domo habitant proferret clarum lumen: hoc modo Cyrillo Episcopo transitum gloriosi Hieronymi ipse Dominus reuelauit.

CAP. LIII. Cumque dicta iam hora Cyrillus Episcopus deuotis in sua cellula orationibus inhereret, sursum in spiritu raptus, uelut in extasi factus, subito quoddam a monasterio, a quo uir sanctissimus migrauerat, usque ad celum, mirabile et speciosissimum uidit iter. Cuius tanta erat pulchritudo et admiratio, ut  stupore uelut amens effectus, huc illucque admirans, sui paulisper credebat obliuisci. In hac siquidem mentis positus anxietate, eleuauit oculos: et ecce Angelorum maxima a monasterio societas ueniebat, alternatim melodiarum et mellifluorum cantuum uocibus concinentium, quorum uidebantur uocibus celum et terra, et omnia que continentur eorum ambitu, undique resonare. Ferebant etiam singuli Angelorum singulos manibus accensos cereos, quorum claritas solis repellebat lumen. Sed quid additur admirationi admiratio? Ad celos uertens Cyrillus oculos, non minorem Angelorum cernit numerum, modo simili istis obuiam uenientium: qui  rei huius anxius exspectans euentum, interrogasset quidem quid hoc esset: sed ita eum stupor oppresserat, quod quid diceret, nesciebat. Ast illo diutius exspectante, gloriosam uidit Hieronymi animam pre cunctis qui preibant Angelis, et sequebantur, mira decoratam pulchritudine uenientem. Ad cuius erat dexteram Saluator, cum illa pariter ueniendo. Que quidem in loco, quo Cyrillus degebat gradum figens et stans, ei taliter est loquuta: Agnoscis ne me? Ad quam ille: Minime quidem. Quis enim es, qui tanto ceteris honore emines? At illa: De Hieronymo unquam fuit aliqua tibi cognitio? At ille: Certe quem nominas, singulari affectu diligo caritatis. Sed queso ille es? Et illa, eius sum anima, que gloriam iam obtineo quam sperabam. Ad meos pergito filios, et que uidisti nuntia, ut et a luctu desinant, et meo statui congaudeant quem elegi. Quibus omnibus finitis, omnis illa beata uisio ab eius euanuit oculis, et fuit in semet reuersus protinus Cyrillus ineffabili gaudio perabundans: ita tamen quod per totam noctem illam non se potuit a lacrymis pre mentis letitia continere.

CAP. LIu. Quam ergo mirabilis est Dominus in Sanctis suis: mirabilis in maiestate, faciens prodigia. Dextera Domini fecit uirtutem, dextera Domini exaltauit eum, notam faciens in populis uirtutem eius. O diuini amoris immensitas, diuine largitatis affluentia. Quid enim isti suo potuit facere filio honoris et gratie, et non fecit: cum tam copiosa et in uita et in morte erga eum fuerit munificentia? Dedit enim ei Dominus claritatem eternam, et nomine eterno hereditauit illum: et fecit eum heredem gaudiorum supernorum, in quibus permanebit in secula. Quam singularis honor et admiranda gloria, excedens pene aliorum gloriam Sanctorum et honorem. Ubi non solum illam sanctissimam animam omnes celestes comitantur cohortes: sed etiam ipse proprius Saluator. Nec enim sola in celo fulget insignis dignitatum illa beata anima: sed etiam corpus suum non cessat in terris radiare miraculis. Ad cuius narrationem congruum est redire. Defuncto namque  uiro sanctissimo hora Completorii, corpus illud tantis fragrans aromatibus custodientes, totam illam insomnem noctem ducentes circa eum in magnis, siquidem pro damno quod cunctis euenerat, fletibus: et pro sua quam iam obtinuerat gloria, gaudiis uigilauimus. Mane autem facto, diuinis peractis  mysteriis, debitisque obsequiis honore debito consummatis, in Bethleem iuxta presepe, in quo pro nobis Christus de intemerata ibidem natus uirgine infans uagiit, corpus illud sacratissimum sacci coopertum linteo, in terram  sepeliuimus. Quantis autem ipso die et etiam ad presens miraculis gloriosis mirificauit Dominus filium suum sanctum Hieronymum, certe non foret enarrare sufficiens lingua carnis. Sed tamen aliqua de multis  referam.

CAP. Lu. Quidam a natiuitate cecus, in ipso sepulture die, uidendi beneficium corpus tangens sanctum,  obtinuit. Cuidam etiam iuueni surdo et muto sanctissimum corpus deosculanti, soluto auris et lingue ligamine, et loquendi et audiendi gratia est concessa. Et certe dignum erat, ut qui cecitatis uere lucis, que Christus est, tenebris obcecatos, suis sanctissimis doctrinis et exemplis illuminauerat, surdis quoque et mutis in diuinis operibus ueram exercuerat medelam, ut et diuina intelligerent documenta, et catholice fidei confiterentur rationes, quas spernebant in die sui obitus gloriosi, et cecis lumen tribueret corporale, et surdis ac mutis concederet sanitatem. Quamplurimi  a nefandis spiritibus obumbrati, in loco quo sanctum quiescit corpus, clamantibus diris uocibus demonibus: Sancte Hieronyme, cur nos tam grauiter insequeris? tu nostrum semper flagellum fuisti, et uiuus et nunc mortuus, per eum sunt mirabiliter liberati. Hereticus quidam dum predictum beatum Hieronymum blasphemaret, et eius fore dignum corpus incendio diceret, ultione diuina ad aliorum hereticorum formidinem, in ligni speciem est mutatus. Et subito cunctis qui aderant uidentibus, ignis celitus eum inuasit, ac eum taliter combussit, quod totus in cinerem est conuersus. Ad hec magna hereticorum multitudo, eum tantam sue sanctitatis aduerterent experientiam, et ad ueritatem sacre fidei tantis et tot apertis signorum indiciis tanquam quibusdam clamantibus preconibus uocarentur, ad ipsius sacratissime et intemerate fidei lumen redierunt.

CAP. LuI. Quid plura dicam? Certe in generatione et generationem uix annuntiarem que per illum Deus ostendere uoluit, ut magnificaret eum et colendum exhiberet uniuersis. Quam magnus certe est iste tot faciens mirabilia, cui certe non est similis secundum opera sua. Magna magnalia de hoc per mundum resonant uniuersum: sui gloriosi exilit triumphi fama in omnem terram, et in extrema terrarum spatia rutilant sua lucida signa, iam tantorum miraculorum multitudine corroboratur intemerata fides. Quod enim infirmis integram sanitatem concesserit peroptatam, enarrare cederet in immensum. Et tempus et uita, et omnis humanus deficeret sensus, si uellet omnia indagare que operatus est in diebus nostris, que auribus audiuimus, nec sunt occulta a filiis hominum. Letetur itaque totus fidelium cetus, et canticum letitie et exsultationis Deo concrepent alta uoce, quod ex eis prosiliit stella micans, cuius fulgentis lucis radii, eos dirigunt ad celestem patriam adeundam. Istius certe uita sacratissima est omnibus disciplina. Mores sui sunt omnium fidelium instituta. Adsint hodie sacre matri Ecclesie, et pro tanti filii recessu pie lacryme, et pro tanta eius gloria, inestimabile gaudium. Liceat ergo instar pie matris ei pias lamentationes impendere, cum tanto se cernit priuatam filio, uiduatam uiro, destitutam pugile, et capitaneo uitis sue incisam palmite, quam in agro fidei plantauit et coluit. Non mihi, queso, imputetur filio tanto orbato patre, si pre dolore damni tam inestimabilis ea referam que non decent. Sepe namque nimia cordis  abundantia plura homo loquitur quam uellet. Quid heu, carissimi patres et domini, nunc uobis referam? Circumquaque prospiciens et pergens, ut si forte meum, quem dira mors abstulit patrem Hieronymum inuenirem, et non inuenio quem diligit anima mea, cuius amore langueo.

CAP. LuII. Tedet animam meam uite mee, quoniam ablata est a me uita mea, et excussus sum sicut locusta, et exaruit uirtus mea, et lumen oculorum meorum extinctum est. Quale amplius erit mihi gaudium in mundo, cum lumen meum uidere non possim? obscuratus est enim sol meus, et luna non stat in ordine suo. Ouis cum lupis quid faciet, pastoris priuata munimine? Quomodo uiget arbor radice detruncata? Quid heu dira fecisti mors: cur patrem recipiens, filium tam mendicum et omnibus bonis exulem dimisisti? O mors crudelis, non illi sed mihi, et pene toti Ecclesie, quem surripuisti athletam? Cur non distulisti eum recipere? Quare aliquantulum non auertisti faciem tuam ab eo? Scis quid fecisti? Numquid non considerasti quem tam uelociter a nobis surripuisti, quod non sit in mundo ei similis, in doctrina, in sanctitate? Hic certe princeps pacis, dux iustitie, doctor ueritatis et equitatis, armiger intemerate fidei, contra hereticos bellator fortis, cuius sagitta nunquam abiit retrorsum, nec declinat clypeus eius in bello, et eius nunquam est auersa hasta. Inclyti Christianorum plebis flete, quoniam cecidit dux uester. uox in Rama sonet. Tanti filii recessum pie ploret Ecclesia. Iam circumdabunt eam canes multi, et concilium malignantium obsidebit eam: quoniam longe factus est ab ea auxiliator eius. Iam ad suam non aspicit defensionem. Iam tribulatio proxima est, et non est qui adiuuet. Iam in sepulcro iacet protector solitus: non certe exsurget aduersus malignantes in ea. Idcirco clama in cilicio et planctu, pia mater: induere uiduitatis ueste tanto uiduata filio. Heu uaticinabuntur pseudoprophete, et prophetabunt uisiones mendaces, et fraudulentas diuinationes, et sui cordis in nobis seductiones, et certe non erit qui resistat eis. Siccatus est enim fons uite, et uena disparuit aquarum uiuentium.

CAP. LuIII. Sed et tu quid dices, carissime pater Damase? Ubi quem plus diligebas quam te, Hieronymus? Ubi tui normam itineris? Consiliator, doctor et rector quo abiit tuus? Quando, queso, scribes ei: Sine tuo sum, Hieronyme carissime, consilio uelut abscissum a corpore membrum? Scribe, scribe, queso, ne pigriteris, ut si tua locorum distantia peroptata careo uisione, saltem tua mihi adsit memoria frequens tuis assiduis litteris gratiosis. Teste Deo in nullo uiuentium, ut in te mee spei firmaui anchoram. Plora igitur, plora, deducant oculi tui lacrymas per diem et noctem, quoniam defecit anchora tue spei. Aruit scribentis manus tanquam flos feni: iam non tibi erit amplius memoria eius. uox certe sua dulcis et iucunda, que erat in fidelium auribus mel dulcissimum, siluit. Heu qualem amisisti consiliatorem et adiutorem? Certe iam in multitudine consiliorum  tuorum defecisti. Non erit qui panem frangat tibi uite. Extincta est lucerna in medio Ecclesie micans, ut non nobis, sed sibi luceat: non mundo, sed celo splendeat. Quid ergo dicam? Cui conquerar? Unde mihi in hoc ueniet auxilium, ut consoler? Certe, ut intueor, a Domino factum est istud, et ideo sibi dicam: Cur, bone Iesu, tam uelociter a tua sponsa, quam in cruce moriens desponsasti, tantum abstulisti filium protectorem, et contra eius hostes belligerum? Forte uoluisti eum tecum esse. Certe, Domine, non eo egebas, ut ipsa. Bene quidem ei subuenisti, sed nos orphanos reliquisti. Non conqueror, quod aliud quam iustum et equum feceris: quoniam certe iam ipse merebatur finem imponere huius uite laboribus, et tecum esse. Sed doleo quod tantum incurrit damnum Ecclesia eo abeunte. Utinam eum redderes, ut tuam regeret, stabiliret, et defenderet Ecclesiam uelut prius. Quid bone Domine, eius deinceps facient filii, iacentes, esurientes, circumeuntes famelici ciuitatem ut canes, non habentes qui eis panem frangat? Sunt oues errantes non habentes pastorem, discipuli sine doctore, ceci sine ductore.

CAP. LIX. Heu pater pie Hieronyme, nostre sustentationis baculus ubi es? Quid tuus faciet currus sine te, dulcis auriga? Ubi cubas, indica nobis. Cur es nunc terre socius, qui in te nichil uoluisti esse terrenum? Bethleem, Bethleem ciuitas Iuda, que non minorem de principibus Ecclesie retines, quid fecisti? Redde nobis quem retines patrem. Sed et tu terra, quare audes retinere hominem non tuum, qui nichil gessit terrenum, nil carnale certe sua redoluit caro. Suspende et tu, piissime Theodosi, tua in salicibus organa. Non pius cesset fletus, cum tui dilecti Hieronymi recordaris quem amisisti. Tanta denique tibi insit doloris affectio, quanta exstitit dilectio: tanta sit lamentatio, quantum damnum. Sed que posset mortalium explicare lingua, quanta eo superstite aderat toti Ecclesie utilitas, quanta Christianorum singulis salubritas, quantum certamen, quantaque hereticis destructio ac dispersio? Hic certe omnibus Christicolis amabilis erat, et decorus in uita sua, et ideo eius recessu singulis flere licet, nec est qui se abscondere uel excusare possit. Ne igitur noster nimis protrahatur sermo, ut breuiter concludam que pro nostro damno ad dolorem attinent, ut que ex illo proueniebat omnibus utilitas et exultatio, explicari non potest, ita dolorum est lamentatio. Cesset igitur dolor, abeat tristitia, quibus tamen attingere non possumus que uellemus, que non solum nullum remedium adhibet dolori, sed auget. Si patrem nostrum diligimus, de eius letitia gaudeamus. Non uere diligit, qui suam tantum utilitatem diligit. Idcirco et si pro ea que nobis euenit inutilitate dolemus: et pro eis que recepit gaudiis colletemur. Adsit ergo hodie nobis causa magne letitie. Cantet quilibet nostrum nouum Domino canticum. Sonoris iubilet uocibus mater Ecclesia. In hymnis et confessionibus plaudat hodie plebs Catholica. Undique iucundetur Christiana concio.

 CAP. LX. Hodie certe obtinuit Hieronymus quod tanto estuabat desiderio. Hodie deuictis hostibus, securum obtinuit triumphum. Certe omnibus expletis laboribus, requiem possidet sine fine. Iam non esuriet neque sitiet amplius, neque cadet super illum sol, neque ullus estus. Ablata est ab oculis eius omnis lacryma: abiit enim luctus. Iam certe sibi dolor deinceps non erit: iam certe mercedem habet, pro qua toto uite sue tempore laborauit. Consolemur ergo, demus magnificentiam Deo nostro, quoniam Dei perfecta sunt opera, et omnes uie eius iudicia. Confiteamur Domino, et collaudemus Deum Saluatorem nostrum, quoniam non dereliquit Sanctum suum sine adiutorio in tribulationibus, que in agone huius uite miserrime circumdederunt illum; sed adiutor et protector suus factus, liberauit corpus suum a perditione, a laqueo lingue inique, et a labiis operantium mendacium, et eum sublimiter collocauit infra Patris mansiones, ubi omne est gaudium, omnis suauitas, omne quod desiderari potest. Ubi gloriosa et felix est refectio animarum post labores et erumnas, ubi dulcis solemnitas Angelorum: ubi una societas et caritas omnium ciuium supernorum. Ibi certe neminem timor aut dolor concutit. Ibi nulla penitus agnoscitur augustia, tribulatio aut diuersitas. Nulla ibi infirmitas nominatur. Nemo enim fraudatur suo desiderio. Procul ibi distat mors. Nulla ibi prorsus presentis glorie exspectatur minoratio, sed augmentum, scilicet cum omnium uniuersalis erit resurrectio mortuorum: ibi tunc corpus cuiuslibet beatorum simul cum anima, predictam gloriam, quam nunc sola possidet anima, fine interminabili possidebit.

CAP. LXI. Quis autem Angelorum uel hominum, quanta sit minor particula gaudiorum et glorie que ibi sunt, esset sufficiens enarrare? Quis esset intellectus ad hec intelligendum idoneus, que nec oculus uidit, nec auris audiuit, nec in cor hominis ascenderunt? Certe si hec quanta sint gaudia considerentur, terrena omnia uiliora omni stercore apparebunt. Si hec temporalis uita illi comparetur, hanc quilibet hominum extinguere quam citius poterit, ardescet, ut illius capax efficiatur. Hec uita caduca et momentanea, respectu illius mors potius est dicenda quam uita. Omnis mundi fallax et uana letitia, pondus amarissimum et grauis sarcina est. Hanc quippe sarcinam deponens Hieronymus sacratissimus, optimam illam elegit partem, que ab eo nullo tempore auferetur. Rogo, gaudete et exsultate, cantate et psallite, quia pater noster gloriosus nauim plenam celestibus diuitiis eternisque mercibus iam concupito in littore collocauit, anchoram spei tranquilla iam in statione firmauit . Iam certe brauium obtinet, pro quo in agone huius seculi ab omnibus se illicitis abstinendo cucurrit. Iam uictor de suis hostibus triumphauit, cum quibus scuto amoris Domini munitus uiriliter dimicauit. Iam denarium accepit, pro quo tanto labore in uinea sancte Ecclesie laborauit. Iam talentum Domino reddidit duplicatum, pro cuius mercede  in gaudium Domini meruit introire. Propter hec gaudens gaudebo, et cantabo dilecto patri meo canticum nouum, ut sit laus eius in Ecclesia sanctorum. Ecce dilectus pater meus, candidus, speciosissimus, electus ex millibus, in quo nulla est macula, pascitur inter lilia in uinea Domini sabaoth. Ecce flos campi, et rosa nimio fragrans odore, de horto nuper Ecclesie, in uiridarium est Domini transplantatus. Ecce cypressus ad celi altitudinem se extollit. Ad insulas longe diuulgetur nomen suum, ut sit in eternum eius memoria in benedictione.

CAP. LXII. Exsultate igitur, carissimi patres et domini, letamini et laudate: quia decet laudare Dominum, qui mirabilem se in suis declarat Sanctis. Letetur totus orbis. Erubescant fallaces heretici, et iam se noscant ad nichilum deuenisse. Certe non est  mortuus, ut existimant sui hostes, sed certe uictor regnat in terra uiuentium: iam certe eius refulget claritas per eterna palatia: iam ueteribus depositis armis fragilibus, noua induit ac perpetua. Hodie undique facta sit in populo Christiano letitia. Exsultet precipue sacra mater Ecclesia, cuius hodie gloriosus filius et cultor, amator et propugnator precipuus, omnibus extirpatis hereticis dogmatibus, cum suis fallacibus auctoribus de agro fidei Catholice, et doctrinis sacratissimis et prefulgidis signis ac prodigiis, ut sol relucet inter agmina Beatorum. uale igitur Hieronyme gloriose, nostri semper faciens apud Deum memoriam, ut tua ualeamus piissima intercessione, et in presenti ab omnibus protegi nociuis, et in futuro, gaudia  adipisci.



[EPISTOLAE DE S. HIERONYMO.]





ADMONITIO DE SUBSEQUENTIBUS DUABUS EPISTOLIS.

 Habentur et inter supposititia cum Cyrilli, tum Augustini apud quem isthec Louaniensium Theologorum Censura prefigitur: Impostor indoctus fuit quisquis sequentes Epistolas de obitu Hieronymi confinxit sub nominibus S. Augustini ad Cyrillum Ierosolymorum Episcopum, et contra S. Cyrilli ad Augustinum. Nam constat Cyrillum ante Hieronymum obiisse. Unde Hieronymus in libro de uiris Illustribus scribit, Cyrillus Ierosolyme Episcopus, sepe pulsus ab Ecclesia, et receptus: ad extremum sub Theodosio principe octo annis inconcussum episcopatum tenuit. Preterea hic falsus Cyrillus in suo rescripto cap. 4. Sabinianum uocat heresiarcham pestiferum, quia in Christo duas asserebat uoluntates: additque Hieronymum Epistolam super huius erroris destructione edidisse. Ex quo consequitur, hunc auctorem hereticum fuisse, ac impostorem. Et hec contra has Epistolas e multis pauca, sed precipua, sufficiant.





AUGUSTINI HIPPONENSIS EPISCOPI AD CYRILLUM IEROSOLYMITANUM EPISCOPUM, DE MAGNIFICENTIIS BEATI HIERONYMI. *

Gloriosissimi Christiane fidei athlete, sancte matris Ecclesie lapidis angularis, in quo admodum firmata consistit: nunc uero in celesti gloria sideris radiantis, olim Hieronymi presbyteri laudes, uenerabilis pater Cyrille, silendumne putas, aut lingua balbutiensis pueri, ut uirum pollutum labiis me locuturum fore reris? Celi enarrant gloriam Dei, et omnia que fecit Dominus, eum in Sanctis suis laudant. Silere debet rationalis creatura a laude Dei, irrationabili non silente? Taceam, an loquar? cum si taceam lapidibus iubetur clamare. Certe loquar, non tacebo totis nisibus eximium Hieronymum laudare. Qui quamuis indignus et insufficiens laudator existam, cum non sit pulchra in ore peccatoris laus,  tamen ab eius laudibus minime cessabo. Firmetur itaque manus nostra, et lingua nostra palato non adhereat, quoniam certe magnus est iste uir sanctissimus, mirabilis et metuendus super omnes qui in circuitu nostro sunt. Magnus certe in uite excellentissime sanctitate: magnus in sapientie ineffabilis profunditate, magnus in maioris nunc glorie quantitate. Mirabilis in prodigiis insuetis. Metuendus ob sibi a Domino traditam potestatem. Quam itaque magnus sit iste gloriosissimus Hieronymus in uite excellentissime sanctitate, quomodo patefaceret mea lingua, cum precipue cunctorum non sufficerent mortalium lingue, ut eius excellentiam explicarent? Liceat ergo dici: alter hic Elias, alter hic Samuel, alter hic Ioannes Baptista, uite excellentissime sanctitate. Elias et Ioannes Eremite, magnis ciborum et uestium asperitatibus carnem macerauerunt. Non minoris uite Hieronymus gloriosissimus Eremita, idem per quadriennium in eremo, ferarum tantum socius perstitit. Quinquaginta annis  uinum et siceram aliqualiter non gustauit. Ab omni carnium, et etiam piscium esu, ita se abstinuit, quod uix ea nominare uolebat. Coctum quidem non nisi in ultima egritudine bis comedit. Cilicino sacco carnem ueluti Aethiopis macerans, desuper panno uilissimo se tegebat. Stratum aliud nisi terram nunquam sciuit. Non nisi semel fructibus, aut herbarum foliis siue radicibus pastus in die: post uesperas se orationibus prebens, deinceps usque secundam noctis horam quotidie uigilabat. Postmodum uero somno fessus in terra dormiens, usque ad mediam noctem quiescebat. Qua quidem continue surgens hora, lectionibus et Scripturis sanctissimis  intentus, usque ad esus horam  perdurabat. Ita leuissima flebat peccata, ut quis eum estimasset hominem interemisse. Ter in die continue carnem diris uerberibus flagellauit, ita ut ex eius corpore riuuli sanguinis effluebant. Quin uerbum otiosum aliquod ut pestem maximam fugiebat. Sibi otium nullum erat: semper aut sacris lectionibus, aut scribendo, aut docendo cunctos, exercitabatur. Quid plura loquar? Si Sanctorum singulorum perquirerem uitas, eo  maiorem neminem inuenirem. Sed quia superius Samuelem nominauimus, fuisse hunc Samuelem ostendamus. Hic certe ille Samuel, qui de uanis litterarum studiis uerberibus euocatus, sacre Scripture ministerio deputatur: in cuius uultus lumine diuina gratia influente, utriusque Testamenti lumen uidimus: et in cuius brachii fortitudine hereticorum pars maxima est dispersa. Hic certe gloria uirtutis nostre transferens utrumque Testamentum ex Hebreorum lingua in Grecam pariter et Latinam: disponensque ipsum posteris in eternum, declarans enigmata et obscura dubia et nodosa, preparans officiorum seriem cunctis Ecclesie ministris, totam pene Ecclesiam edificauit. Unde bene magnus apparet in sapientie ineffabilis profunditate. Liberales autem scientias ita perfecte sciuit, quod relatione omnium nullus sibi similis apparet adhuc. De Scripturis uero sacris, uti multarum suarum Epistolarum, quas ad me direxit, experientia didici, equalem sibi neminem unquam nouimus. Hebraicorum, Grecorum, Chaldeorum, Persarum, et Medorum, Arabicorum, et pene omnium nationum linguas et litteras, tanquam si fuisset in eisdem natus et educatus, sciuit. Quid plura dicam? Que Hieronymus ignorauit in natura humana, nullus hominum unquam sciuit. Non me ista, uenerabilis pater, existimes dicere, ut putem te Hieronymi et uitam et uirtutes peius me scire, cum sibi socius exstiteris multo tempore. Sed testor Deum, quoniam ob tam ineffabilis uiri sanctitatem, si uoluissem tacere, non potuissem. Confitentur mirabilia et sanctitatem suam et ipsi celi, in quibus magnus, maioris glorie quantitate, quam multi Sanctorum, habitat sine fine. Nulli itaque dubium est, et intra Patris mansiones ipsum unam ex maioribus et sublimioribus sedibus obtinere. Cum enim homo secundum opera premietur, et iste perfectioris pene uite exstiterit, clare patet ipsum unum de maioribus et sublimioribus celestis Ierusalem ciuibus fore. Quod ut a nobis plenius et certius credatur in mundo, pre cunctis, quorum nostra recordatur etas, ualde mirabilis apparet prodigiis insuetis et miraculis infinitis: quorum mihi aliqua uenerabilis Eusebius suis litteris declarauit. De ceteris uero prodigiis que mirabiliter fiunt quotidie, ut continue intelligo relatibus plurimorum, auidus peraudire, tibi ipsi, pater carissime, supplico, ut mihi in breui uolumine quecumque poteris uera et utilia miracula collecta, quam citius facultas aderit, eiusdem Hieronymi sanctissimi deuotione transmittere non deneges. Sed ut multa merita Hieronymi sanctissimi non lateant, quid erga me, diuina annuente clementia, in ipso sui obitus  die acciderit, enarrabo. Eodem namque die et hora, qua exutus putredinis et immunditie carnis toga Hieronymus sanctissimus, uestimentum perpetue immortalitatis, inestimabilis letitie et glorie induit, dum Hippone in cellula mea quiescens, auide cogitarem qualis inesset animabus Beatorum, qui cum Christo gaudent, glorie et letitiarum quantitas, cupiens inde ex hac materia breuem componere Tractatum, precibus compulsus nostri Seueri, quondam uenerabilis Martini Turonensis Episcopi discipuli, charta, calamo, pugillarique in manibus susceptis, breuem uellem scribere Epistolam sanctissimo Hieronymo destinandam: ut quicquid ex hoc sentiret, responderet  cumque iam scribens salutationis exordium Hieronymo prenotarem, ineffabile subito lumen nostris inuisum temporibus nostrisque minime linguis declarandum, cum ineffabili inauditaque odorum omnium fragrantia, cellulam in qua stabam, intrauit hora completorii. Quo a me uiso, stupore admirationeque commotus, animi et membrorum uirtutes repente amisi. Nesciebam enim tunc quod dextera mirabilis Dei exaltasset seruum suum, notas faciens in populis uirtutes suas. Nesciebam etenim quod Deus antique miserationis, seruum suum fidelem a carnis immunditiis dissoluisset, et tam sublimem ei in celo sedem preparasset. Nesciebam certe inuestigabiles uias Domini. Nesciebam thesauros infinite Dei sapientie et scientie: secreta et occulta Dei iudicia non agnoscebam; quoniam quos uult, facit sua ineffabili sapientia ad sui agnitionem uenire. Quos autem predestinat, uocat, iustificat, et beatificat, prout discernit conuenire. Itaque quia talem oculi mei nunquam perspexerant lucem, talem olfactus meus odorem non senserat: tam nouis, tam inauditis miris obstupebam. Inter hec autem meis in me perstrepentibus cogitationibus quid hoc esset, de luce hec dicens uerba, uox emicuit: Augustine, quid queris? Putasne breui immittere uasculo mare totum, breui includere pugillo terrarum orbem: celum firmare ne usitatos exerceat motus? Que oculus nullus hominum uidere potuit, tuus uidebit? Que auris nulla per sonum hausit, audiet tua? Que cor humanum nullatenus intellexit, nec etiam cogitauit, existimas te posse intelligere? Infinite rei quis erit finis? Immensa, qua mensura metieris? Potius totum mare in arctissimo clauderetur uasculo: potius terrarum orbem paruulus teneret pugillus, potius celum a motu continuo desisteret, quam gaudiorum et glorie quibus Beatorum anime sine fine potiuntur, minorem intelligeres particulam, nisi, uti ego, experientia docereris. Discurre adhuc breuis temporis spatium: impossibilia facere non coneris, donec tuus impleatur uite cursus. Hic non queras, que non alibi, nisi quo tam feliciter propero, inueniri possunt. Hic satage talia exercere opera, ut postmodum ibi que aliqualiter hic intelligere cupis, totaliter in eternum habeas: inde qui intrant, nullatenus exeunt. Ad hec ego pauore stupens, admiratione tam inuisa pene amens, omni  quasi uigore carens, his uerbis aliqualem sumens audaciam, tremebunda uoce dixi: Fas utinam mihi foret, qui tam felix es, tam gloriosus, honorifice ad illa properans gaudia: qui tam dulcia eloquia gutturi meo faris, non ambigere. At ille, inquit, Nomen meum queris? Hieronymi illius presbyteri, cui transmittendam Epistolam iam scribens cepisti, sum anima, que in hac hora in Bethleem Iuda carnis onere deposito, Christo, omnique celesti comitata cohorte, omni decorata pulchritudine, omni illustrata splendore, illo induta immortalitatis deaurato uestimento, circumamicta omnium bonorum et gaudiorum uarietate, terrenorum omnium triumphatrix, omni diademate coronata, et omni beatitudine et felicitate uallata, tam gloriose, tamque ineffabiliter pergo ad regna celorum, sine fine mansura. Iam nullum etenim deinceps exspecto glorie defectum, sed augmentum, quando iterum iungar corpori glorificando, et non morituro, sed gloriam quam nunc sola habeo, cum illo habitura: in illa scilicet uniuerse rationis die. Tunc ego amplius animi in me collectis uiribus pre gaudio a lacrymis non cessans, sic respondi: Utinam, uirorum eximie, tui mererer fieri pedissequus. Sed queso tui seruuli quanquam uilissimi, quem dilexisti in mundo nimia caritatis affectione, recorderis: ut tuis interuentionibus a peccatis emunder, tua gubernatione recto calle, inoffenso pede procedam, tuis defensionibus assiduis, ab inimicis mihi continue insidiantibus protegar, tuoque sancto ductu salutis attingam portum. Placeret utinam uoluntati tue aliqua mihi interroganti respondere. At illa: Quod optas, dicito: me omni tue uoluntati responsuram sciens. uellem  intelligere, utrum Beatorum anime quedam uelle possint, que obtinere nequeant. At illa: Unum, Augustine, noueris, quod Sanctorum anime ita in illa eterna gloria in Deo sunt solidate et firmate, quod nulla sibi inest alia uoluntas, nisi Dei: quod nil uelle aliud possunt, nisi que Deus uult: ideo que uolunt, obtinere possunt. Etenim quecumque uolunt, Deus et uult et adimplet. Nemo quippe nostrum suis fraudatur desideriis: quia nil preter Deum aliquis nostrum optat. Quoniam uero semper, ut uolumus, Deum habemus: nostra semper desideria sunt plenissime adimpleta. Longa quidem, pater carissime Cyrille, uerborum texeretur series, si omnia que mihi gloriosa illa anima perscrutanti patefecit, scriberem in hac breuitatis Epistola. Spero enim quod Bethleem ad tantas reliquias uisitandum ueniam non post multos annorum circulos, ubi tunc que audiui, et in scriptis tradidi, uidebo perspicaciter. Pluribus itaque horis illa gloriosissima anima ibidem mecum manens, Trinitatis sanctissime Unitatem, et Unitatis Trinitatem, Filii a Patre generationem, Spiritus Sancti a Patre et Filio processionem, angelicas hierarchias et ordines, et eorumdem beatorum spirituum mysteria, beatarum etiam animarum felicitates: et alia utilia et grauia humanis intellectibus, quam subtiliter, quam euidenter, quam mirabiliter mihi patefecerit auido, si omnium hominum linguis loquerer,  non explicarem sermone. Deinde a meis oculis lux illa disparuit: sed multis postmodum diebus ineffabilis odorum suauitas remansit: Quam mirabilis ergo iste est, faciens tot mirabilia, tot et tanta insueta hominibus prodigia? Ad ipsum ergo ore nostro clamemus, et exsultemus: demusque gloriam laudi eius, quoniam certe dignus est omni laude, nec sumus sufficientes eum laudare. Introiuit enim in domum Domini candidus et pulcherrimus: ubi sine dubio de sublimioribus et preclarioribus glorie sedem obtinet. Quod ut iterum clarius ueritatis lumen pateat, pluribus testibus quam uno censui, quod supradictus noster Seuerus, uir doctrina et sapientia pollens, cum tribus aliis in ipso die et hora obitus Hieronymi in Turonensi ciuitate uiderit, mee addere uisioni: de quo quidem solummodo ipsemet pridie ad me ueniens, fuit testis. uolens itaque Deus, ut sublimis Hieronymi gloria mundum non lateret: ueluti sanctitas sublimis, et pene cunctorum uiuentium excellentissima, non latebat, ne illi quos sanctitatis illius delectabat sequi uestigia, habiturum premium ignorantes, aliquando a sanctitatis deuiarent tramite, et ut etiam alii sibi tot et tanta elargiri cernentes premia, illius sanctitatis et uirtutis inhererent uestigiis, minuit enim laborem ponderis, premiorum spes: die et hora qua idem gloriosus Hieronymus feliciter exspirauit, elargiendam sibi gloriam, Seuero et tribus aliis cum eo stantibus, taliter declarauit. Hora completorii die illo in domo sua Seuerus cum tribus uiris Catholicis, quorum duo monasterii quondam uenerabilis Martini erant monachi, in diuinis legens locutionibus, in celo, in ethere, terraque cantuum suauissimorum, inauditorum, ineffabilium et incredibilium infinitas repente audiuit uoces, et organorum, tympanorum, et psalteriorum, et totius symphonie et instrumentorum sonos, quibus celum et terra et omnia  undique resonabant, quorum suauitatibus eorum anime pene a corporibus exhalabant. Stupefacti illico omnes illi eleuantes oculos, celum totum, ethera et omnia que eorum continentur ambitu, quadam uiderunt luce septies solis luce preclariore clarescere: ex qua omnia odorum aromata erumpebant. Hec illi tam miranda cernentes, Deum exorarunt precibus, ut eos cur talia fierent, non lateret. Quibus uox de celo ueniens, ista dixit: Nulla uos moueat admiratio: nil uobis uideatur admirabile, si talia et uidetis et auditis: hodie enim regum rex, et Dominus dominantium, Christus Dominus, exeunti de hoc nequam seculo, anime gloriosissimi Hieronymi presbyteri in Bethleem Iude commorantis, totus festiuus obuiam uenit: ut eam pre ceteris tanto honorificentius, tanto excellentius, et sublimius ad sua introducat regna, quanto pre ceteris sublimioris et sanctioris uite meritis fulget. Hodie omnium Angelorum ordines exsultantes et talibus uocibus alternatim concinentes, suum sociantur Dominum: hodie omnium Patriarcharum et Prophetarum cetus, hodie Apostolorum et Discipulorum chorus, nodie omnes sancti Martyres, hodie Confessores, hodie gloriosa  Dei Genitrix sanctis omnibus comitata uirginibus, hodie omnium Beatorum anime letabunde et festiue suo occurrunt compatriote et ciui. His auditis, uox siluit: sed tamen lux et cantus et odor per horam postmodum perdurantes cessauerunt. Itaque liquido patet ipsum de sublimioribus et maioribus ciuibus fore, quo et magnus et mirabilis est, et metuendus super pene omnes Sanctos ob sibi traditam potestatem. Nulli sit dubium, ita pre ceteris que uult, posse ipsum assequi: sicut pre ceteris sua uoluntas diuine magis coheret. Nullos uero me tante audacie putet, ut fatear ipsum Ioanne Baptista, quo  nullus maior surrexit: Petro et Paulo, et ceteris duodecim Apostolorum, qui ab ipso Christo electi et sanctificati sunt, prestare gloria. Sed tamen et si prohibeat ratio ipsum illis maiorem obtinere gloriam in celi regno, aliquem audere dicere: tamen nullas uideo rationes, cur sit nefas dicere, equalem illis in gloria Hieronymum fore, dummodo illis in uite sanctitate discors non fuerit: cum non sit personarum acceptor Deus, sed singulorum merita decernens, et reddens unicuique quod meruit. At si cuiquam uideatur minorem Ioanne et Apostolis Hieronymum gloriam obtinere, parum uideatur minorem ipsum obtinere: cum, et si illius sanctitatis merita, illius laboris grauia, illius scripture et uerissime Translationis utriusque Testamenti, Officiorumque ordinationis fructus, non solum presentibus, sed etiam futuris, perspicaciter cernat: paulominus fore nil ipsum ab eisdem in gloria discordem: ut uerum testor Deum, puto iudicabit. Porro ne aliquibus deridendi laqueum iniicere uidear, dum Ioanni et Apostolis in sanctitate et gloria, equalem esse Hieronymum sanctissimum fateor: unum quod expletis nondum diebus quatuor in uisione uidi, enarrabo, ut ueritas non lateat, et ne quis me has laudes retexere credat, uel amore carnali, quo homo a ueritatis cognitione maxime deuiat, uel uesane mentis imperitia, uel alia quacumque causa. Sed me hoc ambigant ab homine intellexisse minime: sed per relationem quam Deus omnipotens, qui suos exaltat Sanctos, et exaltando magnificat. Quarta preeunte nocte, mihi auide cogitanti, quid laudis, quidue reuerentie debite Hieronymo in breui retexerem Epistola, demonstrauit hoc modo: Dum itaque  disponens hanc Epistolam tibi scribere, cogitarem aptam laudis materiam inuenire: hora adueniente noctis media, me somnus oppressit: et ecce maxima mihi affuit angelorum multitudo, inter quos fulgentes plus infinito sole duo erant uiri ita similes et uniformes, ut nulla in eis uideretur differentia, qua alter ab altero differre posset: nisi quod tria serta ferebat alter in capite, ex auro et lapidibus pretiosis: alter uero duo. Hi candidissimis induti collobiis, undique auro gemmisque contextis, tante erant pulchritudinis, ut non ualeat quispiam imaginari. Accedentes itaque illi ambo prope me, sub silentio paulisper steterunt. Deinde ille qui tria ferebat serta, his me uerbis fuit allocutus: Cogitas, Augustine,  quid debeas laudis de Hieronymo in ueritate proferre? Et certe diu cogitans, nondum nosti: sed huc ambo uenimus, ut eius tibi gloriam indicemus. Hic certe meus socius quem uides, Hieronymus ipse est, qui sicut equalis mihi in uite sanctitate fuit, ita per omnia in gloria equalis est. Et que possum, et ipse potest, et que uolo, et ipse uult, et sicuti Deum uideo, et ipse uidet, et cognoscit, et intelligit, in quo omnis nostra, et Sanctorum omnium consistit glorie beatitudo. Nec habet maiorem uel minorem gloriam alter ab altero Sanctorum, nisi in quantum magis et minus diuinam contemplatur speciem, siue cognoscit. Sertum uero tertium quod plus illo fero, aureola martyrii est, quo uitam finiui corporis. Qui et si in mundo ob labores, penitentias, erumnas, affictiones, uerbera, contumelias, et hominum opprobria et derisiones, et cetera ualde grauia, que ita pacifice pertulit, ita gaudenter propter Deum, ut in infirmitatibus exsultaret, et uerus martyr exstiterit, et premia martyrii non amiserit: tamen quia gladio uitam non finiuit, aureolam, que in signum datur martyrii, non habet. Serta uero duo alia que habemus, aureole sunt, que solum uirginibus et doctoribus dantur, ut ab aliis discernantur. Ad hec  respondi: Quis enim es, Domine mi? Et ille: Ioannes, inquit, Baptista sum, qui huc ad te descendi, ut nuntiarem tibi Hieronymi gloriam: quatenus ipsam gentibus nunties. Hoc enim noueris: quia honor et reuerentia que singulis Sanctorum exhibetur, ceteris omnibus exhibetur: ne pules ut aliqua sit in celo inuidia, ut in mundo. Sicut enim in mundo quilibet hominum ceteris preesse potius uellet, quam subesse: ita in celo propter caritatem ineffabilem, qua se inuicem diligunt beate anime, quilibet Sanctorum ita alterius gloria gaudet, sicut sua. Quinetiam uellet quisque maior, ut quisque minor sibi esset equalis et pene maior: quia eius gloria esset sua: ita minor maioris gloria gaudet, sicuti si eam haberet: nec uellet eam habere, ut ille non haberet: imo potius de sua, si fas esset, impartiret. Unde gloria singulorum, est gloria cunctorum: et gloria cunctorum, est gloria singulorum. His dictis, societas omnis illa discessit. Et expergefactus ita a somno, tantos in me subito sensi caritatis ardores, quantos in me nunquam senseram. Nam deinceps hactenus nunquam aliqualis in me uel inuidie, uel superbie, siue arrogantie fuit appetitus uel cogitatio. Testis enim est Deus, qui omnia antequam fiant, nouit, quod inde tantus in me exstitit caritatis feruor, quod plus alieno bono gaudeo, quam meo? plus affecto omnibus subesse, quam precesse. Hec idcirco dixerim, non ut laudis acquiram famam, sed ut quis hec non putet uana fuisse somnia, quibus sepe deluditur mens nostra. Sepe enim Deus abscondita et maxima per somnia reserat. Magnificemus ergo opera sua: quoniam perfecta sunt, nec est in eis iniquitas. Sanctum Domini Hieronymum, propter Deum, cum quo regnat secure, magnificemus: quoniam in uita sua magnifice fecit, in morte sua magnifica recepit. Quapropter magnus est in medio nostri: et sanctus et excelsus in uite excellentissime sanctitate. Magnus  sanctus et excelsus, in sapientie ineffabilis profunditate. Magnus sanctus et preexcelsus, in maioris nunc glorie quantitate. Mirabilis et laudabilis et gloriosus in prodigiis inuisis, inauditis et insuetis. Metuendus, colendus, et uenerandus, ob sibi traditam a Domino potestatem, honorem, et gloriam sempiternam. Magnificemus ergo, obsecro, eum, nec taceamus: quoniam maior est omni laude. Notas faciamus in populis glorie sue laudes. Non miretur homo si eum, quem Deus magnificauit et coluit, laudamus. Non hominem pigeat uenerari, et colere quem Deus coluit et ueneratus est. Non putet quispiam Ioanni et Apostolis in gloria et sanctitate equando Hieronymum, Ioanni et Apostolis exercere iniuriam: quoniam illis prestare, et gloria et sanctitate si possent, optarent. Gloria enim et beatitudo eius, eorum est gloria: et beatitudo eorum est sua. Honor, laus, et reuerentia a nobis exhibita Hieronymo, eorum singulis exhibetur: et que illis sigillatim exhibetur, Hieronymo exhibetur. Si ergo cupis Ioannem Baptistam et Apostolos uenerari, simul uenerare ipsum: quoniam illis per omnia est equalis. Secura igitur mente, omni depulsa formidine, Ioannem Baptistam Hieronymo equalem et non maiorem: quoniam nullus maior surrexit, omni deuotione et reuerentia fateamur: quem si minorem facimus, Ioannis glorie derogamus: et magis iniurias exercemus quam laudes. Huius mei imperiti sermonis opus, quanquam insufficienter, quanquam uilissime, quanquam nichil, tamen deuote et reuerenter a nobis expletum, ad te, uenerabilis pater, puro corde et magna animi deuoti affectione dirigo: supplicans ut ingenioli mei uerbula, que de mee imperitie pauperie in laudes eximii Hieronymi obtuli, non deridendo, sed caritate debita equanimiter tolerando legas. Et que minus debite dixi ad tanti uiri laudes, et mee imputes imperitie, et Epistole breuitati, et eius laudum immense maiestati. Quoniam certe si omnium mortalium lingue solum eius laudes promerent, minus debito satis esset. Mei peccatoris, uenerabilis pater, esto memor: ut dum in illo steteris loco, quo illud sacrum eximii Hieronymi cadauer quiescit, eius me interuentionibus recommendes: quoniam nullibi dubium est quod ea que optat, idem Hieronymus potest continuo obtinere. Non enim suo aliqualiter defraudatur desiderio.





CYRILLI EPISCOPI IEROSOLYMITANI DE MIRACULIS HIERONYMI AD SANCTUM AUGUSTINUM EPISC. HIPPONENSEM. *

uenerabili uiro, Episcoporum eximio, Augustino Hipponensi presuli, Cyrillus Ierosolymitanus Pontifex, et omnium sacerdotum infimus.

CAP. I. Illius sequi uestigia, cuius in terra sanctitas radiare non cessat, illius scilicet Hieronymi gloriosi, cuius memoria erit in benedictione in seculum seculi: qui quantus sit, et tu similiter bene nosti: eius usus maxime colloquiis et doctrinis: de quo me uelle disserere, cum sim reprobus in toto, et indignus, quasi reputo audaciam. Sed tamen quia tua me cogit dilectio, ut alia tibi scribam de prodigiis hominibus  insuetis, que per illum in diebus nostris fecit Dominus, ut eum celebrem mundo faceret, et cunctis hominibus gloriosum: tuis confisus orationibus opus aggrediar, ut tua poscit deuotio, et breuiloquio perstringam de multis pauca. Gloriosum huius uiri obitum, uisionemque meam, necnon et mirifica tunc temporis peracta, te nosse non ambigo. Nam uir utique reuerendus, et memorie obliuioni non dandus, Eusebius nobilis Cremonensis eius discipulus, in quo magistri refulsit sanctitas et doctrina, cuius sapientiam, probitatem et excellentiam non ignoras: qui post biennium a nostre mortalitatis miseria ereptus, suum predilectissimum magistrum Hieronymum in celi patriam est secutus, ut nobis indicant eius crebra miracula, de quibus etiam inferius aliqualiter pertractabo: Reuerendo Patri Damaso Portuensi Episcopo, et Theodosio Romanorum Senatori, eius fratri Seuero probissimo uiro, Eustochio sanctissime mulieri, et tibi et multis aliis, quos singillatim nominari non eget, tunc temporis per suas litteras totius eius obitus seriem intimauit. Unde amplius ea que nosti, reiterare esset superfluum, et dicendorum impedimentum. His ergo omissis, ad eiusdem que non cessant continue clarere miracula, noster se stylus uertat: ut tua poscit deuotio. Et primo ab Eusebio uiro sanctissimo, eiusdem Hieronymi sanctissimi discipulo sumat initium.

CAP. II. Post obitum gloriosissimi Hieronymi, quedam heresis inter Grecos, id est, secta surrexit, que ad Latinos usque deuenit: que suis nefandis nitebatur rationibus probare, quod anime Beatorum usque ad uniuersalis iudicii diem, in quo eorum corporibus erant iterum coniungende, uisione et cognitione diuina, in qua tota consistit beatitudo Sanctorum, priuabuntur: et damnatorum anime similiter usque ad diem illum, nullis cruciabuntur penis. Quorum ratio talis erat: Sicut anima cum corpore meruit, uel peccauit: ita cum corpore premia recipit, siue penas. Asserebant etiam illius secte nequissimi, nullum fore purgatorii locum: in quo anime que nondum de suis peccatis in mundo plenam egissent penitentiam, purgarentur. Qua quidem secta pestifera crebrescente, tantus in nos dolor irruit, ut nos amplius pigeret uiuere. Quocirca meis cunctis suffraganeis Episcopis, et aliis uiris Catholicis conuocatis, eis ieiunia et orationes indixi: ut suam sic agitari fidem, diuina non permitteret bonitas. Mira res, et forte huic similis nunquam uisa. Tribus expletis diebus ieiuniorum et orationum, subsequenti nocte gloriosus Hieronymus, suo predilectissimo filio Eusebio orationibus incumbenti manifeste apparens, benignaque cum allocutione confortans, ei dixit, In hac secta pestifera minime formidandum, cum sibi finis iam ponendus erat. Quem Eusebius nimio fulgentem splendore, ita ut eum oculus humanus aspicere non ualeret, intuitus, quasi de graui somno euigilans, dulces per oculos fundens lacrymas, ita ut pene uocem formare non posset: quantum poterat, clamare cepit: Pater meus Hieronymus  es? Quare meam societatem spernis? Certe teneam te, nec dimittam: nec sine tuo quem dilexisti filio, gradieris. Ad quem gloriosus Hieronymus: Non te, fili dilectissime, deseram. Confortare, uicesimo namque die me sequeris, et simul in gaudio permanebimus sine fine. Sed Cyrillo cunctisque fratribus nuntia, ut crastina die iuxta presepe Domini, ubi meum quiescit corpus, omnes in unum conueniant, tam Catholici, quam etiam illius secte uiri. Et tu trium hominum, qui in hac sunt urbe, hac nocte defuncti cadauera inhumata, in locum in quo meum est humatum corpus facies deportari: super quibus saccum quo utebar pones, et statim uite pristine redditi, hanc radicitus heresim extirpabunt. Cui ualedicens gloriosus Hieronymus, disparuit. Mane autem facto, ad me, qui Bethleem tunc eram, uenerabilis Eusebius ueniens, cuncta que uiderat, enarrauit. Quo immensas creatori gratias agens, et glorioso Hieronymo omnibus in predicto loco, in quo pro nobis de intemerata uirgine Saluator natus est, et ubi etiam sacratissimum Hieronymi cadauer humatum est congregatis, predictorum defunctorum cadauera deferri fecit. O mira erga homines Dei miseratio et dispensatio! Quot modis in se sperantes scit iuuare: quantis et quot honoribus suos exaltat Sanctos! Fiebat interea ab illius secte cultoribus derisio: credentibus quod foret exinanita manus Domini. Letetur itaque, omnis fidelium cetus: et Deo in uoce exultationis psallant, quando suscipimus misericordiam in medio templi sui. Accedens namque uir uenerabilis Eusebius ad singulorum cadauera: flexis genibus manibusque in celum extensis, cunctis audientibus sic orauit: Deus, cui nichil est impossibile, nichil graue inuicte fortitudinis et uirtutis: qui facis mirabilia magna solus, et nullum in te sperantium spernis: nunc preces tuorum exaudi fidelium, et ut tua, quam dedisti, fides intemerata inuiolataque per secula maneat, ac etiam ut horum error appareat, per merita et intercessiones gloriosi tui Hieronymi dilecti, introduc in hec cadauera animas quas de ipsis egredi uoluisti. Qua quidem oratione finita, singula sacco quo supra carnem gloriosus Hieronymus utebatur tangens cadauera, protinus in ea uite spiritum introduxit. Qui homines apertis oculis, omnibusque uite signis ostensis, sunt perfecte resuscitati: et ceperunt beatarum animarum gloriam, et peccatorum penas, tam Purgatorii, quam Inferni clara uoce omnibus intimare. Nam, ut mihi postmodum interroganti dixerunt, beatus Hieronymus eos conduxerat secum in Paradisum, Purgatorium, et Infernum, ut que ibi agebantur, patefaceret uniuersis. Sibique dixerat quod ad corpora redirent, et de perpetratis peccatis ibi agerent penitentiam: quia eo die et hora qua uenerabilis Eusebius moriturus erat, et ipsi morituri erant: ac etiam si bene agerent penitentiam, cum eo gloriam adepturi: quod et factum est, ut inferius declarabo. His igitur peractis, multitudo maxima populorum tam fidelium, quam etiam illius secte defensorum, qui ad grande concurrerant spectaculum, tam certum indicium et ueritatis experimentum: necnon beati  Hieronymi merita egregia cernentes, magnis uocibus immensas gratias referunt creatori, qui suos in se sperantes non deserit. Et sic, Augustine carissime, pius Dominus nauiculam sue fidei sacratissime, in huius mundi mari eructantibus malorum hominum fluctibus agitari permittit, sed minime naufragari. Quo quidem forti queso esto animo: uiriliter age: non formides contra fidei persecutores magnanimus dimicare, sub umbra alarum tam pii patris: qui suorum fidelium preces inefficaces non sinit, dummodo tota spe et puro fiant animo. Non enim nostre nequeunt exaudiri preces, nisi cum in Deo nostra non perfecte spes consistit: uel quia petimus non petenda. Ad ipsum ergo Dominum non tantum ore, sed toto corde clamemus dum affligimur: et ipse qui dominatur in uirtute sua, et nos quotidie oculo respicit pietatis, non permittet nos tentari supra id quod possumus. Sed ne nimis deuius a proposito modo gradiar, ad incepta redeam, et uenerabilis Eusebii obitum explens primo, et uirorum illorum trium similiter, quos resuscitatos nosti, migrationem scribens: quia eadem hora sunt et die, qua Eusebius, de huius mundi et ualle miserie exempti, aliqua Hieronymi miracula de multis introducam.

CAP. III. Adueniente autem die quo uenerabilis Eusebius a beato Hieronymo in uisione, de qua supra fatus sum, se migraturum scierat, die tertia preeunte, languore febrium concussus ualide, se super terram  nudum deferri fecit a fratribus et singulum fratrem benigna consolatione confortauit, et ut in sancto manerent proposito, admonuit. Deinde saccum quo gloriosus induebatur Hieronymus, deferri fecit, et supra se poni iussit, ordinauitque se nudum instar gloriosi magistri extra Ecclesiam in qua iacebat sanctum Hieronymi cadauer sepeliri. Post hec communione sacratissimi corporis Iesu Christi se muniens, Domino se, et beato Hieronymo commendauit, et sic per triduum locutione corporalique uisione priuatus, circumstantibus fratribus alternatim psalterium, passiones Domini et alia sacra continue legentibus, iacuit. Durum quippe et cunctis recte in mundo degentibus formidabile hoc quod narro. Die autem quo moriturus erat, per duas horas ante anime beate exitum, uenerabilis Eusebius tam terribiles actus cepit peragere, quod circumstantes monachi pauore perterriti, uelut amentes in terra iacerent. Nam quandoque transuersis oculis, manibus iunctis, facie terribili, uoceque dira quasi seuiens clamabat: Non faciam, non faciam: mentiris, mentiris. Post hec ad terram rediens, faciem firmabat in terram quantum potuit, clamans: Adiuuate me, fratres, ne peream. Quod monachi uidentes, lacrymantes et trementes, eum interrogauerunt: Quid habes, pater? Ad quos ille: Non uidetis demonum agmina, que me debellare cupiunt? Et illi: Quid te facturum uolebant, cum dicebas: Non faciam? Et ille: Conantur namque, ut diuini nominis blasphemus inueniar, et ideo hoc me non facere clamabam. Et illi: Quare, pater, faciem abscondebas in terram? Et ille:  Ne eius aspectum cernerem, qui tam turpis et terribilis est, quod omnes pene formidines que in mundo sunt, respectu eius nichil sunt. Inter hec uerba actus priores reiterans, sic ad extremam horam usque deuenit. Fratres autem qui astabant, pauore et dolore perterriti, uelut mortui stabant, quid facerent, nescientes. Gloriosus Deus in Sanctis suis, mirabilis in maiestate sua, benignus, et se amantibus misericors, Sanctos suos non derelinquit in tempore necessitatis. Ad extremam namque horam uenerabili Eusebio preueniente, gloriosus Hieronymus apparuit, eum benigne confortans. Cuius aduentu omnis illa demonum turba quasi infinita, eius timore perterrita, ab eo uelut fumus euanuit, ut plures testantur monachi, qui propriis oculis dispensatione diuina se hoc uidisse dicunt. Sed hoc magis approbatur: nam omnes circumstantes audierunt has ab Eusebio uoces: Unde uenis, pater? Quare tantum moratus es? Cui subito, cunctis audientibus, alia uox respondit: Exspecta, fili, ne formides, quia te non deseram, quem tantum diligo. Qua audita uoce, breui inde decursa morula, uenerabilis Eusebius exspirauit. Qua quidem hora et illi tres qui resuscitati sunt, migrauere: et  cum Eusebio ad eterna gaudia peruenerunt. Nam per illos omnes uiginti dies, quibus postquam  resuscitati sunt, se in tanta penitentia tradiderunt, quod sine dubio eterna beatitudine potiantur et premiantur. Silentio pretermittendum nequaquam puto, que ab eisdem tribus uiris per illos dies, quibus uixerunt, didici. Continue toto hoc tempore cum aliquo eorum secreta uite illius, quam post hanc breuem et momentaneam exspectamus, rimari cupiens, alternam diem ducens ad uesperam. Sed quamuis multa ab eisdem didicerem: tamen ad presens breuitatis causa quedam tantum referam, cetera uero alias ea dicturus omittam. Quadam uice ad unum eorum me iuisse contigit: quem dure lacrymantem, nec meis uerbis consolationem aliquam admittentem comperiens, tanti fletus causam ab eo cepi inquirere. Qui pluries de hoc a me interrogatus, nec tamen ad interrogata respondens: tandem meis coactus importunitatibus, sic respondit: Si que pridie sum expertus, non ignorares, tibi inesset semper causa fletus. Ad quem ego: Queso ut que uidisti, edisseras. Tunc ille paulisper tacens, dixit: Quales credis penas et tormenta, non solum damnatis, sed etiam in Purgatorio existentibus preparari? Ad quem ego: De incertis que uera potest proferri sententia? Ut enim puto, nostris quibus affligimur penis, equari non possunt. Ad quod ille: »Si omnes que in mundo cogitari possunt pene, tormenta, afflictiones, minori que illic habentur pene et tormento comparentur, solatia erunt. Mallet enim quilibet uiuentium  usque ad finem mundi, omnibus his simul sine remedio cruciari penis, quas omnes homines ab Adam hucusque sigillatim pertulerunt, quam uno die in Inferno, siue Purgatorio minori que illic habetur pena, torqueri. Et ideo si causam mei fletus interrogas, timor penarum est, que peccatoribus  iuste dantur. Scio namque me erga Deum meum peccasse et ipsum iustum fore non dubito. Qua de re non mireris, si plango, cum potius si non plangerem, uehementer admirari deberes; sed potius admirare, quare homines qui se mori non dubitant  tanta hic securitate uiuunt, nec tantas cogitant euadere penas.« Ad hec dolore tactus intrinsecus, ita ut uix uerba formare possem, dixi: Heu quid audio? Sed queso, in quo tormenta differunt infernalia ab his que sunt in Purgatorio, dicas. Et ille: »Nihil inter sedifferunt: quia eadem sunt magnitudine, pene Purgatorii et Inferni. Sed unum est quo differre possunt: quia infernales finem non exspectant, sed augmentum: scilicet in iudicii uniuersalis die, quando corpora ibidem cruciabuntur cum animabus, et Purgatorii pene sunt cum fine. Nam post expletam penitentiam inde exempti, gaudiis beatissimis perfruentur.« Ad hec ego: Sunt omnibus in Purgatorio existentibus, equalia tormenta, uel diuersa? Ad hec ille: »Diuersa quidem. In aliquibus maiora, aliquibusue leuiora, iuxta magnitudinem peccatorum. Nam in patria etiam Beatorum omnes anime gloriose diuinam contemplantur speciem: in quo omnis consistit gloria. Que quamuis singule tanta habeant gaudia, quanta uelle uel cogitare possunt: tamen gaudiis non sunt pares, quia maiora hec possidet, minora illa, iuxta opera que fecerunt. Se si tibi aliqua ex hoc oriretur admiratio, ut Sanctis possit inesse diuersitas gaudiorum, quorum causa est solus ipse Deus: in quo nulla potuit unquam esse diuersitas: solutio satis patet. Nam eum diuina contemplatio et cognitio, siue intelligentia, sit tota merces et gloria, in aliquo potest esse Sanctorum minor, in aliquo uero maior. Idcirco cum omnes simul anime Deum sicuti est, uideant et cognoscant, aliqua minus uidet et intelligit, et sic minor inest sibi gloria. Aliqua uero clarius uidet, et subtilius intelligit: et sic maiorem possidet gloriam. Sic etiam de illorum miserorum damnatorum penis dici potest; nam cum omnes anime damnatorum in uno consistant penarum loco: tamen diuersis cruciantur penis, iuxta uitiorum qualitates. Tantum siquidem differt inter Christianorum, qui ibi torquentur, penas et paganorunt, ut paganorum cruciamenta respecta eorum que falsi Christiani peccatores sustinent, sint quasi nulla: quanquam ineffabilia sunt, nec a uiuentibus cogitabilia. Et dignum est. Nam illi gratiam Dei in uanum receperunt, nec uoluerunt a peccatis corrigi dum uixerunt, sacris continue uociferantibus Scripturis, quas pro nichilo putauere.« Tum ego: horribile est, inquam, quod dicis, et utinam sedulo mortalium insisteret mentibus, ut uel tantarum penarum terrore a prauis cessarent, si nollent amore glorie. Sed queso quid erga te pridie exeunte anima peractum est, breuiter innotesce. Ad quod ille: »Adueniente, inquit, mortis mee hora, tanta in loco quo migraturus iacebam, nefandorum affuit spirituum multitudo. quo pre multitudine dinumerari omnino non possent,  quorum species talis erat, quod ea nil penisus, nilue horribilius excogitari potest. Potius enim quilibet hominum flammis ardentibus arsurem se exponeret, quam earum formarum ictu oculi uisione potiri. Quid ad me uenientes? omnia quecumque perpetraui opera contra Deum, ad meam memoriam reuocabant, suadentes mihi, ut amplius diuinam misericordiam, quam tam grauiter offenderam, non sperarem. Et certe noueris quod nisi diuina miseratio me adiuuisset, eis resistere non ualuissem. Nam dum omni uigore spiritus destitutus, eorum uerbis paulum assentirem: gloriosus affuit Hieronymus magno uallatus agmine Angelorum, species sole splendidior, me confortans. Qui ubi illos spiritus immundos fuit intuitus, me tam dure exacerbantes, ualde commotus erga eos, uoce terribili eis dixit: Quid ad hunc nequitie et omnis maledictionis spiritus uenistis? nesciebatis hunc meis fore fouendum auxiliis? Protinus hunc relinquentes, abite, et uestras ab eo elongate nequitias, quantum distat ortus ab occasu. His illa maledictorum spirituum societas perterrita, diris ululatibus et clamoribus, limen loci in quo iacebam, excessit Tunc gloriosus Hieronymus aliquibus imperans Angelis ne a me discederent, sed quousque reuerteretur, exspectarent, cum ceteris Angelis festinanter abscessit. Eodem quoque abeunte, Angeli qui ad me custodiendum remanserant, me confortare cepere, blanda et dulcia promittentes, si forti animo perdurarem. Inter hec autem consolationis colloquia, hora quasi decursa, secundo beatus Hieronymus ueniens, stansque in limine, uelociter, inquit, uenite. Tunc subito anima corpus reliquit, tam grauiter et acerbe, quod certe quante fuerint pressure et angustie, intellectu non caperet mens humana, nisi, ut ego, experientia didicisset. Si enim omnis humanorum intelligentia, quas uellet angustias et dolores estimaret, respectu anime dissolutionis a corpore tanquam pro nichilo computaret.« Hec et alia non minus ardua et ualde mortalibus formidanda, que pro longitudine, presenti operi non inscribam, eo loquente, incipiebat claudi dies, occasu solis, quo necesse fuit, quid ei post mortem contigerit, non explere. Sed quia pre ceteris affectabam, sequenti die, duobus aliis cum eo insimul conuocatis ad narrationis illius seriem redii, hoc cupiens ab illis etiam duobus aliis peraudire, ut trium testimonio solidius edocerer. Itaque cum hi iam dictare inciperent, sic respondi. Quanquam hec utilia sint, nec tederet in uacuum sepius ipsa fari, tamen his que iam audiui omissis, queso ut quid uobis post dissolutionem corporis euenerit, meo hianti detegatis animo. Ad hoc ille qui mihi, que audisti, transacto narrauerat die: »Quod, Cyrille,« inquit, »interrogas, non est possibile plene fari: quoniam spiritualia nostris minime sensibus comprehenduntur. Scis namque non te exanimem fore, et tamen quid aut qualis sit anima, non agnoscis. Deum certe scis omnium esse principium et linem, a quo incipiunt omnia atque tendunt: et tamen quid sit Deus aut qualis, dum carnis istius grauissime  corruptibile portas onus, non intelligis, nisi per speculum et in enigmate: sic etiam de angelis et ceteris incorporeis idem liquet. Cum enim multa que sunt notissima in natura, nostre parue intelligentie defectu, intelligere non possumus: supercelestia et spiritualia omnino aliena a nature cognitione, quomodo intelligemus?« Ut dicis, inquam, est: sed uti potes, queso dieas. At ille: »Circumloquar, inquit, id quod optas: et dicam paulominus quod non possum. At hi qui mecum ea que pridie dixi, sunt experti, si ita est, testificabuntur. Mea pridie anima a corpore tot  pressuris et doloribus dissoluta, subito in ictu oculi ineffabiliter fuit ante Dei iudicantis presentiam deportata. Sed a quibus, et quomodo, non agnosco. Nec certe mirum: nam nunc carnis mole aggrauor: tunc autem erit anima sine carne. Fuerunt etiam ibidem istorum anime, terroribus inexcogitabilibus quid iudex ageret formidantes. Heu cur mortales nesciunt, quibus hoc eueniet quod tunc nobis! Certe si illius non foret ignorantia, toties non peccarent. Nullum, que toto tempore gessimus peccatorum, iudicem latere potuit: imo cuncta que fecimus tanquam si forent presentia, cunctis astantibus clara erant: ita ut minimum nostrorum cogitaminum, sicuti fuerat, apparebat. Considera namque quibus et quot agitabamur terroribus: hinc demonum multitudo stabat, mala testificantes que fecimus, locum, modum, et tempora declarantes. Hinc nosmetipsi ad ea que obiicienbantur, nullatenus contradicere poteramus: tum quia iudicem cuncta scientem, tum quia ipsum quilibet nostrum iustissimum cognoscebat. Hen quid dicam? Quam sententiam prestolabamur, ob eius memoriam nunc formido. Hinc inde mala undique, uindictam iudici acclamabant: nec ullum pene apparebat bonum quo quid misericordie sperarentus. Hinc nos dignos supplicio omnes qui aderant, exclamabant. Cumque iam nichil deesset nisi sententiam publicari, que peccatoribus digna datur: ecce gloriosus Hieronymus cunctis splendidior astris, beato Ioanne Baptista, summoque Apostolorum principe Petro, nec non Angelorum ingenti multitudine comitatus, ad presidentis iudicis thronum ueniens, nostram sententiam suspendi modico temporis, nosque sibi dari ob reuerentiam et deuotionem quam sibi contuleramus, et propter erroris destruendi necessitatem, ut uoluit, impetrauit. Deinde nos secum ducens, omni illa beata uallatus societate, ubi fidelium anime inestimabili gloria perpetuo perfruuntur, que ibi gerebantur, ut redderemus testimonium, declarauit. Post hec ad Purgatorium et Infernum nos deducens, non solum que ibi erant, indicauit: sed uoluit ut penarum experientiam probaremus. His igitur omnibus sic peractis, hora qua nostra cadauera sacco, quo beatus usus fuit Hieronymus, tetigit uenerabilis Eusebius, idem gloriosus Hieronymus nobis imperauit, ut ad corpora rediremus: mandans ut de his que uidimus, testaremur: promittensque nobis uicesimo die, si de perpetratis peccatis nos contingeret debitam  penitentiam exercere, cum beato Eusebio, qui tunc erat ex hoc seculo migraturus, gloriam finis nesciam adipisci; sicque corporibus nostre anime sunt coniuncte.« Multa siquidem Augustine carissime, formidanda, que mortalium impressa mentibus, ab eisdem labentium omnium terrenorum amorem, et curam peruigilem, qua tot aberrant homines, ut puto funditus exstirparent, patenter didici: que si his chartis imprimerem, plus cogitato opus procederet, nec essem compos subscribere iam promissa. Itaque cum de proximo te exspectem, uisitaturum gloriosi Hieronymi reliquias, ut que quas pridie recepi, littere fatebantur: cetera que tunc ad meam reducere potero memoriam, declarabo. Hec omnia hoc fine claudam, tangens uenerabilis Eusebii sepulturam, ut ad miracula redeam enarranda, que superius sum pollicitus enarrare. Obitus namque Eusebii uenerabilis et trium hominum predictorum seriem, in precedentibus quam breuius potui inserui: quedam tibi, ut puto, affectuosa interponens. Sed predictorum sepulture series ita patet. Mortuo namque uenerabili Eusebio, plura sunt miracula cunctis uisa, que precedentis uite sanctitatem testantur: quorum ad presens duo solum dicam. Monachus quidam cuiusdam cenobii, pre lacrymis et uigiliis priuatus corporali lumine oculorum, statim ut Eusebii corpus uenerandum facie tetigit, pristine lucis gratiam est adeptus. Demoniacus autem quidam dum sacrum corpus ad Ecclesiam duceremus, eidem obuians, est protinus liberatus. Iuxta Ecclesiam, in qua gloriosi Hieronymi cadauer sanctissimum est humatum, uenerabilis Eusebii corpus honore debito nudum, magistri instar sepeliuimus. In cuius etiam Ecclesie cemeterio, hominum illorum trium qui eadem sunt hora mortui, fuere corpora tumulata. His ergo dictis, uenerabilis Eusebii cuncta sileant, ut pregrandia et ineffabilia locum teneant prodigia eximii beati Hieronymi iam promissa.

CAP. Iu. In ameno et iucundissimo siquidem mirabilium gestorum sanctissimi Hieronymi prato positus: uti sertum faciens, precipuos et decoros miraculorum flores, ad huius opusculi uenustatem, et nostre, posteriorumue saluti utiles pro posse legam. Quorum omnium quid pridie erga Sabinianum heresiarcham pestiferum  peractum est, primo dicam. Sabinianus namque heresiarcha, hereticorum fautor, duas in Christo asserens uoluntates, et quod peius est, inter se quandoque discordes: ad cuius tam inopinabilis falsitatis probationem, introducebat illud quod in Euangelio Christus dixit: Pater, si fieri potest, transeat a me calix iste, eliciens ex hoc rationes grauissimas et pene inextricabiles, quod passionem uoluerit una fugere uoluntate, et altera eamdem coacte subire oportuerit passionem: et ex his dicebat, quod multa Christus uoluit, que obtinere non potuit: tantum in nos doloris exercuit, quod magnitudinem explicare nequimus. Peruertebat namque idem pestifer anguis, et lupus rapax, se uestimento ouium induens, nobis commissum gregem.  Et ut seuitiam diri pectoris efficacius exerceret-opusculum quoddam compilauerat, falsis probans rationibus hoc sic esse. Quod quidem opusculum, ut fidem ei daremus, glorioso Hieronymo, totius ueritatis speculo intitulauerat. Cuius falsitatis notitiam comperiens, sciens tibi gloriosum Hieronymum Epistolam super huius erroris destructione, non multum ante sui obitum edidisse: predictum heresiarcham cum suis discipulis, et eiusdem nequitie ministris, inuitaui quodam dominico die in Ecclesiam Ierosolymitanam ad disputandum, et suum errorem nequissimum comprobandum. Quo namque die uniuersis meis suffraganeis Episcopis, et aliis quampluribus orthodoxis, necnon et ipso heresiarcha cum suis nefandis discipulis in predicta Ecclesia adunatis, disputatio a nona incepta, ad uesperas usque tenditur. Cum autem idem heresiarcha contra nos opusculum ab ipso falso compositum, quod glorioso intitulabatur Hieronymo, allegaret, has tantas beati Hieronymi iniurias ferre non ualens bone memorie Syluanus, sancte Nazareth Ecclesie Archiepiscopus, qui tanta beatum Hieronymum affectione animi et deuotione colebat, ut si quid faceret, diuinum nomen et beati Hieronymi premittebat, unde quasi ab omnibus Hieronymus dicebatur: predicto heresiarche protinus assurrexit, dire eum increpans, quot tot et tantas exercuisset nequitias. Dum autem inter eos longa oriretur contentio, et uterque opprobria sibi inuicem pro posse diceret, in fine sic ambo pariter statuerunt, quod si usque in subsequentis diei horam nonam, beatus Hieronymus hoc opus falso compositum euidenter ostenderet, predictus heresiarcha capite puniretur: sin autem, Archiepiscopus. Quibus finitis, singuli ad propria remearunt. Per totam autem noctem quisque nostrum orationibus uacabat, ut nobis in opportunitatibus auxilium eueniret a Domino, qui neminem unquam in se sperantium spreuit. Magnus Dominus et laudabilis nimis: cuius certe sapientie non est numerus. Statuto autem die et hora letus heresiarcha in Ecclesiam cum suis nequitie filiis ueniens, huc illucque discurrens, querebat Dei seruum, tanquam leo rugiens paratus cum deuorare, ueluti si foret Deus non intelligens, nec suorum seruorum preces exaudiens. Sed tamen cum solidius se fatuus stare crederet, miserabilius cecidit. Stabat autem omnis fidelium concio in Ecclesia, quilibet sancti Hieronymi clamans nomen. Clauserat siquidem gloriosus Hieronymus aures: fingens se dormire, orationem supplicantium non intendens ut mirabilior appareret. At ego totus perfusus lacrymis, stupens et admirans, cur Hieronymus sic abesset, quid deinceps accideret, exspectabam. Denique cum nil miraculi appareret, seuire cepit heresiarcha canina rabie, ut Syluanus quod promiserat iam expleret. Ad locum autem quo decollandus erat Syluanus sanctissimus, gaudens et intrepidus, tanquam ad nuptias ueniens, lacrymantes Episcopos et omnes alios Catholicos qui ad hoc concurrerant, his confortabat uerbis: Exsultate mecum, carissimi,  gaudete et nolite contristari, quoniam non derelinquit Deus sperantes in se. Si non exaudiar, plus meis iam perpetratis merui peccatis. Post hec genua flectens, Sancte  Hieronyme, adesto mihi se placet: quanquam et hoc maiore sim dignus supplicio, tamen ne falsitas locum teneat, ueritati succurre. Quod si fas non est, ut adiuuer, propitius mihi esto in hora mortis, ut glorie finis nescie non sim expers. Hec dicens, spiculatori collum prebuit, ut feriat, ipsum rogat. Eleuat autem spiculator ensem, antistitis uenerandi caput uno ictu cupiens amputare. Adest subito Hieronymus gloriosus cunctis cernentibus, manu extensa tenens ensem, Syluano imperans, ut exsurgat. Deinde heresiarcham increpans, scripturas falso compositas innuens, eique minans ab omnium euanuit oculis. Quod huic eiusque similibus utinam eueniret, confestim ut gloriosus Hieronymus disparuit, heresiarche caput terram petiit a corpore detruncatum: tanquam si ense spiculatoris manus amputasset ictu uno.

CAP. u. Quod tam mirabile cuncti uidentes qui aderant, illico stupefacti, Deo gratias egerunt et Hieronymo glorioso, et ad ueritatis tramitem heresiarche discipuli rediere. Ecce quantum uenerabilis antistitis fiducia in Domino et beato Hieronymo fuit efficax, qui pro ueritate mori minime formidauit. Exemplar certe factus est uenerandus antistes ceteris Christianis. Non enim Christianus ille est, qui pro ueritate mori timet. Si enim Christus pro nobis animam suam posuit, ut nos ab omni redimeret seruitute: et nos pro ipso dum tempus est animas ponere minime timeamus: quia nemo nisi legitime certans, potest coronam glorie obtinere. uerum quia de Syluano aliquid dictum nosti, aliud quoddam non minus  mirabile erga eum factum narro: cuius tot fuerunt testes, quod Nazareth urbs et Bethleem tenent, qui propriis oculis hoc uiderunt. Serpens ille antiquus diabolus, ob suam deiectus superbiam in inferni profundum, uenerandi antistitis Syluani nimie inuidens sanctitati, in eum dolis, ut callidior cunctis animantibus grauiter est commotus. Qui ut uirum Dei infamem redderet, quatenus qui sue sanctitatis exemplo releuabantur ad recte conuersationis semitas, suo casu deciderent ad peiora. Nocte quadam formam sancti uiri sumens, cuidam mulieri nobilissime iam in stratu quiescenti apparuit: et se ad illam illicite accedere fingens, consensum sui corporis inquirebat. Ad quod perterrita mulier, uiri ignorans speciem, dum se cum homine solam in thalamo cerneret, nec quid faceret, sciret: diras cepit uoces emittere, ita ut clamoribus assiduis omnes excitarentur dormientes, et non solum de illa domo, sed etiam conuicini. Qui omnes ad predicte mulieris thalamum accurrentes, quid hoc esset, interrogauere pauidam mulierem. Interea callidus serpens sub thoro se ponens, cepit latere: qui autem occurrerant hec audientes, quis hic homo fuerit, ubique perquirere inceperunt. uerum illi diu perscrutantes, tandem ad locum uenientes,  ubi pestifer latebat anguis, aliena specie occultatum hominem inuenerunt. Qui eumdem candelis accensis intuentes, Syluanum Archiepiscopum crediderunt. Ad quod omnes qui aderant, stupefacti et uelut amentes effecti, quasi quid agerent, quidue dicerent, ignorabant, scientes eiusdem sanctitatis nomen. Et quia hoc tam detestabile inopinabileque cernebant, eum interrogauerunt: cur tantas neguitias perpetrasset. At ille: Quid  male feci, si mulier hec me ad huiusmodi negotium inuitauit? Quod mulier audiens, eum fore mendacem lacrymans, respondit. Tunc ille ut homines illos erga Dei uirum ad maius odium incitaret, quatenus illum citius diffamarent, talia cepit et tam abhorrenda uerba fari, quod nullus pre turbatione auribus poterat sustinere. Quocirca eum contumeliis et opprobriis exacerbantes, coacte extra domicilium expulerunt. Mane autem facto, que gesta fuerant enarrantes, Syluanum Archiepiscopum hypocritam, et dignum incendio acclamabant. Qua de re quasi tota est Nazareth commota aduersus Archiepiscopum, ita ut audiendo eius nomen, quilibet blasphemaret. Mira huius uiri patientia, et magne sanctitatis indicium. uolat ad innoxii antistitis aures tanti fama discriminis: os tamen non mouetur ad iniurias. Inter tot aduersa, cor manet immobile, ad nullam se uertens impatientiam, gratias diuino semper agens nomini, sua hoc confitetur noxa meruisse. Heu quid dicam, Augustine? Non solum iniurias et opprobria, ut possum, fugio: sed etiam quibusque uerbulis frangor, premia opto, nec de laboribus curo, quanquam sciam ad regna celorum non aliter quempiam nisi laborum et afflictionum tramite peruenire. Quid enim aliud debeo iudicare, cum me a Sanctis in moribus et uita discordem inuenio, nisi et discordem in morte et premio reperiri? Flebilia et grauia mihi adsunt, si Sanctorum uitam et meam recordor. Miro quippe auditu Sanctorum gesta reuoluunt homines uti ego, et tamen nil ipsi uolunt peragere. Porro hoc ad meam detegendam insipientiam est quod dicam: pluries me ab eiusdem Syluani ore audisse scio, nunquam tantum se felicem fuisse, quantum cum se ab hominibus despici et conculcari cernebat. Creuit in tantum eius infamia, quod eius opinio usque ad Alexandriam, Cyprum, et per ciuitates affines pene ore omnium est delata. Atqui limen domus innoxii antistitis, calx alicuius tangere non audebat. Manens uero in supernis Dominus spectator omnium, suos sinit labi Sanctos in tribulationum erumnas, ut tunc fideles patientia eos reddat, sed eos exigente necessitate in pressuris minime derelinquit. Reuoluto itaque anno, quod diaboli astutia talia erga Dei hominem perpetrauerat; ciuitatem Nazareth  uir Dei occulte deserens, ad Ecclesiam in qua gloriosi Hieronymi humatum quiescit corpus, tanquam ad refugii portum ueniens, se in sepulture loco posuit oraturus. Quo per duarum horarum spatium sic manente, uir quidam nequitie spiritu inflammatus in predictam  Ecclesiam intrans, sanctumque reperiens super sepulcrum in oratione positum, ad eum uelut draco cucurrit, et improperans quod mulierum mentes, ac libidinosas suas uoluptates continue incitaret. Cui agnus innocens Syluanus, se despici gaudens, humilitate solita, ut ista sepe ei diceret, blandis colloquiis inuitabat, quod pessimus ille latro audiens, gladium ex uagina suo pendentem lateri, impudica trahens dextera, ipsum ut in Syluani antitistis guttur immergeret, eleuauit. Cui cum hoc uerbum, Succurre, Hieronyme gloriose, uenerandus antistes opponeret, in guttur proprium eleuatum gladium immersit uiri illius dextera retrouersa. Et sic, ut decebat, seipsum uir nequissimus interemit, ut in lacum caderet, quem effodit. Admirabile hoc, sed non minus est mirabile id quod restat. Casu itaque alius superueniens uir nequissimus, hoc quod ultione diuina perpetratum fuerat ut uidit, protinus gladium arripiens, a Dei uiro hominem illum existimans interemptum, Syluanum interficere conabatur. Ne nimia uerba loquar, id quod primo acciderat, huic euenit. Quin nondum uir iste secundus in terram ceciderat, duo alii uiri Ecclesiam intrauere. Qui id uidentes, diuini ignari iudicii, hoc tantum fuisse peractum scelus a Dei homine putauerunt, quorum unus id pre alio graue ferens, furia uesanie undique inflammatus latro, cepit quantum poterat exclamare, usquequo tua uiget malitia? Tu mulieres ad tuas libidinosas cogis uoluptates, et homines interficis in occulto, certe tue hodie nequitie finis erit. Et subito pro posse cucurrit, ut eum extingueret uibrato et denudato ense. At ubi Syluanus more solito, Succurre, gloriose Hieronyme, exclamauit, uir ille ut duo primi se manu et ense proprio interfecit. uir autem alius, qui cum ipso uenerat, hoc intuens, tremebundus ob uisionem, ad Ecclesie fores cucurrit. Qui id quidem maleficiis factum putans, quantum poterat, exclamare cepit: Huc omnes accurrite, ecce maleficus Syluanus Archiepiscopus, non solum mulierem uituperat, sed suis etiam incantationibus necat homines toto pro posse. Fit his auditis nimius uirorum et mulierum concursus, uerberant acra uoces: combustione dignum Syluanum Archiepiscopum nequissimum acclamantes. Hec ad meas sonant aures: tristis ego et lacrymans, ad tantum pergo monstrum. Stabat agnus inter lupos atrocissimos, seuientes ut canes famelici, rabie non minima, mitissimus et letus tanquam fungens prosperis, nil dicens aliud, nisi hoc, iuste patior, quia in Deum meum peccaui grauiter. uerberatur uir innocens, capitur ab omnibus, ut ad supplicia letior, quanto pena grauior, deducatur. At dum ego manu silentium populo, eius optans furorem nimium mitigare, insinuo, eo amplius iracundia et furore populus inflammatur. Cumque iam captus Syluanus extra Ecclesiam duceretur: subito gloriosus Hieronymus, ut uisum est, de loco in quo iacebat surgens, tanto circumfusus lumine, quod radiis in eum intuentium oculi uibrarentur, cunctis apparuit, suo deuotissimo antistiti auxilia donaturus, qui sua dextera Syluani  uenerandi capiens dexteram, his qui eumdem captum retinebant antistitem, uoce terribili, ut eumdem dimitterent imperauit. Tante siquidem fuit uirtutis hec uisio, ut antequam finiretur uox talis, omnes repente tantus timor inuaserit, quod omni uigore corporis destituti, in terram uelut mortui cecidere. Inter hec mulier quedam a nefando spiritu obumbrata, catenis uincta, compedibus, manicisque ferreis alligata, plurium hominum manibus liberationis obtinende causa ad Ecclesiam deportatur. At ubi mulieris pes tangit limen, ululatus et uoces terribiles: Miserere mei, gloriose Hieronyme, nam per te crucior ante, tempus, diabolus emittere non cessabat. Cui Hieronymus gloriosus: Nefande, inquit, spiritus ab hac exi famula Dei, et tuas detege quas erga Syluanum egisti fallacias, in Syluani forma omnibus te demonstrans. Tunc diabolus, ut gloriosus Hieronymus iusserat, in Syluani forma, ita ut ab omnibus Syluanus Archiepiscopus putaretur, apparuit, et rem quam fecerat, ut infamem redderet Dei famulum, enarrauit. His dictis diris clamoribus et ululatibus, nefandus spiritus de templo disparuit. Quod ubi tam mirabile negotium est peractum, gloriosus Hieronymus antistitis sui dexteram non relinquens: Quid optas, inquit uoce leni, Syluane carissime, tibi placitum me facturum? At ille: Mi domine: ut me hic amplius non relinquas. Ad quem gloriosus Hieronymus correspondit: Quod postulas, ita fiat. Post me uelociter ergo ueni. Hec dicens, cunctorum uisui se negauit. Interuallo autem hore unius facto, Syluanus Archiepiscopus exspirauit. Fit ob hoc cunctis stupor et admiratio inaudita. Undique mulierum et uirorum, necnon et puerorum confluit multitudo. Lacrymarum terra effusione madet, uoces, lamentationes, ululatus, gemitus, et suspiria in Rama sonant: quilibet se reum, eo quod in Syluanum commisisset, ueniam petens clamabat. Per totam autem sequentem noctem, gentium multitudo ab Ecclesia non recedit. Itaque mane facto, clero ad antistitis funus preparato, corpus eiusdem ad Nazareth Ecclesiam deportatur, tam istius ciuitatis, quam illius, scilicet Bethleem, populi multitudine comitatum. In qua quidem Ecclesia Nazareth, corpus illud uenerandum humauimus ut decebat. Longa certe adhuc uerba, ac etiam admiranda miracula Syluani uenerandi presulis merita plene promerent, sed quia dicendorum pregrandis area, eiusdem uenerandi presulis actus finiam, quedam alia non minus grandia, breui uerborum schemate narraturus.

CAP. uI. Narrandum puto quoddam satis mirabile, quod partim relatione ueridicorum testium didici, partim oculorum uisu. Duo uiri nobilissimi, et rebus transitoriis locupletes, licet Catholice fidei ueritatis inscii, tamen ut in gentili ritu geniti satis boni, gloriosi Hieronymi mirabilia audientes, ex ciuitate Alexandrina, multis adunatis opibus deuotione eiusdem feruidi, ceperunt iter, ut eiusdem gloriosi Hieronymi reliquias uisitarent. Cumque iam incepto itinere quoddam a tramite deuii introissent nemus, ubi nulla hominum, aut equorum uestigia uidebantur:  beati Hieronymi inuocantes nomen, eiusdem se custodie tradiderunt. In eodem siquidem nemore, quidam latronum habens sub se plures quingentis latronibus habitabat princeps, hos et illos ad aliquod predestinans iter, ut transeuntes interficerent, et ad eumdem et ceteros spolia reportarent. Is itaque princeps hos transeuntes intuens tribus conuocatis latronibus, ut ad eos interficiendum accederent, imperauit. Qui sui principis implere iussa cupientes, assumptis armis illorsum qua gradiebantur Alexandrini, concito cursu tendunt. Magna siquidem gloriosi Hieronymi merita, magna et prodigia, forte ut puto, a Sanctis modicis non talia unquam uisa. Accelerant latrones, ut transeuntes mactent: sed dum prope fiunt, quos prius solum duos cernebant, paulominus innumerabiles esse uident, inter quos uir preibat tanto lumine circumfusus, ut intuendi in eum aliqualiter fas non esset. Apprehendit timor, stupor et admiratio hos latrones: quid aliud possint facere nesciunt, nisi ad latrones alios remeare. At ubi iam forent a longe redeuntes retrouersi, solum duos ut prius homines reuiderunt. Mirantur nimis latrones: et se illusos arbitrantes, ceperunt ad transeuntes homines retrogredi. At ubi appropinquarunt, uti prius uiderant, nunc uiderunt. Magis ac magis stupefacti latrones, cernentes in uacuum se redisse, terga uerterunt: et uelociter ad suum quid hi fecissent exspectantem principem deuenerunt. Increpat eos princeps quid tandiu peregissent. Sed cum rem gestam audisset, eos insipientes et fatuos existimans, duodecim aliis latronibus conuocatis, cum eisdem uersus homines transeuntes meat. Rursum a longe duos cernunt; sed propinqui, uti primi uiderant, sic et isti. Eorumdem protinus tremunt bases, trepidat cor, fiunt uelut amentes, omni uigore animi destituti. Tandem in se redeuntes, eos latenter sequuntur, cupientes quid deinceps accidat edoceri. Trepidant uero huius nescii transeuntes hos uidentes homines, et inter se qui hi sint auide percunctantur. Denique iam occasu solis inclinata die, cum quid in nocte faciant nesciant, illos duodecim latrones, uiatores existimantes, ad eosdem consulendum statuunt declinare. At ubi ad latrones ueniendi iter carpunt, eosdem ipsi latrones solum duos cernunt. Quo uigorem latrones adepti, transeuntibus et ipsi protinus obuiauerunt. Qui omnes inuicem iuncti, se simul salutarunt. Interim interrogant latrones qui sint: unde ueniant: et quo pergant. At illi inquiunt: Sumus de Alexandria, inde uenientes, Bethleem petimus, ut gloriosi Hieronymi reliquias uisitemus. Ad hec latronum princeps: Qui, inquit, fuerunt uiri, qui hucusque uobiscum tantummodo ueniebant. Mirantur hos talia fari uiatores: et se postquam nemus intrauerunt, neminem nisi ipsos et tres alios uidisse uelle audisse dicunt. Que gesta fuerant tunc latronum narrat princeps: illos obsecrans, ut ipsis ob quam causam hoc acciderit, si noscant, debeant indicare. Quibus illi, non ob aliam causam, nisi quia gloriosi Hieronymi custodie se dederunt, hoc euenisse,  se nescire dicunt. Ad hoc latrones Spiritu Sancto, qui ubi uult spirat, subito inspirante, omni quam prius habebant ferocitate deposita, in terram eorum pedibus prouoluti, pro excogitatis flagitiis ueniam postulantes, illos ad latrones alios perduxerunt. Sed quod dico non minus patet ad contuendum. Hora prima noctis ad latrones exspectantes deueniunt, post hoc quid acciderat declarant: eosdem suppliciter exorantes, ut his flagitiis solitis iam expulsis, ad gloriosum uisitandum cadauer Hieronymi secum irent. Fit his uerbis ceteris latronibus irrisio. Promittunt siquidem suo principi, et illis aliis necem durissimam, si audeant amplius ista fari. Non cessantibus illis priora iterum loqui uerba, latronum quamplurimi canis rabie furibundi, mox in eos insurgunt ensibus denudatis. Potuerunt nempe rompheas eleuare: sed ipsis gloriosi Hieronymi auxilia postulantibus, enses deponere nullatenus ualuerunt: donec illi qui fuerant occidendi, ab Hieronymo postularunt. O ineffabilis clementia Saluatoris, quot modis quos uult facit ad agnitionem sui nominis deuenire? Repente hec tam insueta omnis illa latronum uidens concio, altis Deo et glorioso Hieronymo uocibus debitas agunt laudes: eiusdem se uouentes reliquias uisitare. Facto igitur mane, plures trecentis hominibus qui tunc temporis ibi erant talia perpetrantes, cum eisdem Alexandrinis ex illo exeuntes nemore, ad gloriosi Hieronymi tumulum deuenerunt, cunctis tam insueta prodigia enarrantes. Baptizantur itaque gentiles Alexandrini: et cunctis mundi uanitatibus conculcatis, religiosam in quodam cenobio uitam ducunt. Latrones autem illi similiter ad lucem ueritatis sancteque et laudabilis uite, diuina gratia et gloriosi Hieronymi meritis peruenerunt.

CAP. uII. Sicut Constantinopolitanis litteris hac de re mihi specialiter directis, transacto non longo dierum spatio intellexi, simile pene miraculum illi quod supra fatus sum, duobus accidit Romanis iuuenibus a Romana urbe Bethleem uenientibus, pro gloriosi Hieronymi uisitando corpore. Quod tractabo sicuti breuius potero. Cum igitur duo illi iuuenes cuidam appropinquarent ruri, a Constantinopoli per duodecim forte distante milliariorum spatium, antequam rus a duobus milliaribus introirent, eadem fere hora duos contigerat homines interimi. Quorum mortis rumore predicto resonante ruri, loci eiusdem uiri congregati circumquaque, quis horum fuerit interfector, ceperunt inquirere uehementer. Cumque diligenter perquirerent usquequaque, adesse cernunt neminem nisi predictos iuuenes, qui iam prope uenerant reperientes eosdem, protinus tenuerunt: ab eisdem credentes fuisse homines interfectos. Mirantur itaque huius ignari iuuenes: et horum se nichil scire, totis nisibus coniurabant. At illi eorum pro nichilo computantes uerba, captos eosdem ad rus conantur ducere festinanter. Post hoc de rure quia ad eosdem uiros iustitia non spectabat: cum accusationibus ad Constantinopolitanum dominium capti iuuenes destinantur. Quin  quod  non fecerant tormentorum rigore iuuenibus iam confessis: adiicitur more solito sententia decollandi. Heu quale cor audiendo tot lamenta innocentium  posset se a lacrymis continere? Flentes itaque iuuenes grauibus lacrymis, pallidas facies irrigantes, ululatus gemitusque et suspiria promere non cessantes: Gloriose, dicebant, Hieronyme, hoc tale ne est premium quod obsequentibus tibi prestas? est tale quod labore tui meruimus itineris? Heu Romana urbs nostri prescia ortus non sic te credebamus nesciam nostri finis. Ad locum itaque tanti supplicii, ibidem gentium multitudine maxima exspectante, innoxii iuuenes conducuntur. O ineffabilis misericordia Dei nostri qua celum redundat et terra, nec ulli ad se currenti obliuiscitur misereri. Flexis in loco quo plectendi erant genibus, in celum uterque iuuenis manibus eleuatis: Gloriose, magna uoce inquiunt, Hieronyme, nostre salutis et auxilii portus, nostreque spei anchora saluberrima et uitalis, hac inclina hora nostris indignis supplicationibus pias aures tuas: ut si hoc quo punimur scelus non gessimus, tuas liberationis opes pietate solita sentiamus. Quod si fecimus, exigente iustitia condemnemur. Hec ubi dixerunt: colla extenderunt carnificibus ferienda, nil dicentes aliud quam, succurre, succurre, Hieronyme gloriose. Quid mirum, si tot lacrymis cunctorum ad se currentium misericors opifer Hieronymus, se a miserando non potuit abstinere: cum circumstantium omnium, et carnificum etiam corda ad compassionem mouerentur? Eleuatis siquidem ensibus, iuuenum carnifices colla feriunt: ac colla percussionum signa uti porphyretici lapides forent, recipiunt Mirantur carnifices, credentes se ictus fefellisse: denuo eleuant, ut plus possunt, enses, feriunt: sed tunc uti prius insensibilia iuuenum colla manent. At iterum et iterum feriunt: sed enses uti essent palee, iuuenes nunquam ledunt. Oritur ex hoc inter astantes admiratio, et stupor uehementissimus omnes capit. Hinc inde gentium ad tam insuetam uisionem confluit multitudo. Audit hoc et ipse sententie lator, et currit: Iubet iterum carnificibus, ut, se uidente, denuo feriant: et tamen omnimode illesa iuuenum colla manent. Stupens magis ac magis iudex, tantique ignarus miraculi, nil scit aliud cur hec fiant, quam ueneficia cogitare. Precepit itaque ministris, omni mora postposita, nudos tradi arsuros iuuenes rogi flammis. Circa illos mox copiosus ignis accenditur: infunditur lignis oleum et pix: ut uita eorum citius destruatur. Quid mirandum, si compos protegendi ab ensibus gloriosus Hieronymus, a flammis etiam suos se inuocantes sedulis uocibus iuuenes potuit liberare? Sursum ignium flamme in immensum scandunt. At iuuenes sub alis consistentes Hieronymi gloriosi, salubriter permanent, ueluti in ameno si quiescerent uiridario et iucundo. Post hec iudex utrum hoc sit adscribendum miraculis an ueneficiis, certius cupiens experiri, ut si hi diebus octo suspensi uiuerent, quo uellent abirent soluti et liberi, censuit.  Suspensis itaque illis mox, Hieronymi gloriosi presentia minime defuit: qui plantas manibus tenenspedum, illesos et uiuaces, statutis diebus miserabiliter obseruauit. Currunt igitur octauo die totius ciuitatis et circumadiacentium uillarum uiri, currit et iudex, cernunt clare gloriosum miraculum, patefacientibus que uiderunt, qui ad custodiendos iuuenes fuerant deputati. Mirantur omnes, in uocibus excelsis laudes peragunt creatori et Hieronymo glorioso. Mox de eculeo innoxii iuuenes deponuntur, et maximis honorum obsequiis ab omni populo uenerantur. uerum qui in urbem Constantinopolitanam capti, et dolore uehementissimo intrauerant, liberi honorifice et cum gaudio ineffabili exierunt. Et tandem, annuente Deo, a multis Constantinopolitani populi comitati, Bethleem attingentes, ueneratione debita gloriosi Hieronymi reliquias uisitauerunt. Statimque deposita secularium omni cura, cenobium in quo uixit gloriosus Hieronymus intrauerunt, et uacantes die noctuque penitentie et orationibus, celebri uita sanctitatis perspicue in predicto cenobio adhuc manent.

CAP. uIII. Magne admirationis, gaudii, deuotionisque causa precedens iuuenum miraculum exstitit; sed multe formidini exstat sequens, in sacris ordinibus maxime constitutis. Apud superiorem Thebaidem quoddam Dominarum fuisse ante duos annos dicitur eximium et diues monasterium, omni pulchritudine ac excellentia decoratum: in quo pene ducente Domine, uita honeste, religionis reclusione continua, decorisque moribus permanebant. Ad hec, quibus insunt, figant aures, ne quod una hauserit auricula, fundat altera. Nauis quantocumque sana sit et integra, modicum imo nichil prodest, si alta uolens secare maria, paruum quod fundo inest foramen relinquat, ut dira naufragia non admittat. Cur hec sim fatus, presentis narrationis historia reserabit. Multis itaque pollens predictum monasterium uirtutibus, unum pessimum, quo ruit, simonie uitium retinebat. Nam instigante diabolo in eisdem Dominabus hec obseruabatur abusio, ut si quam uellent in monialem recipere, non tantum intuitu caritatis et misericordie recipiendeque monialis bonitate, quantum recipiebant respectu pecunie. Nulla enim monasterium intrare mansura poterat, nisi certa pecunie quantitas secum iret. In hoc siquidem erat monasterio sanctimonialis quedam Domina, etate grandeua, que ab infantia sua ieiuniis et orationibus omni terreno resoluta ceno, Deo uixerat: que uitium illud quamplurimum abhorrebat. Cui nocte quadam, ut erat solita, in oratione posite, gloriosus Hieronymus apparens, locum illum immenso illustrans lumine, eidem precepit, ut ad Abbatissam ceterasque illius cenobii moniales mane pergeret: nuntians quod nisi a peccato iam inueterato manum retraherent, ultionem diuinam subito exspectarent. His dictis disparuit. Perterrita uisione insueta sanctimonialis Domina, quis hic fuerit, iubens talia nuntiari, in seipsa auide pertractans, totam illam noctem peregit insomnem.  Crepusculo diei adueniente, omnes in Capitulo moniales, pulsato tintinnabulo, congregauit. Quibus admirantibus, ad que forent tanta festinatione in Capitulo conuocate, sanctimonialis Domina ex earum assurgens medio, que uiderat et audierat, omnibus patefecit. Fit illico ex hoc monialibus cunctis irrisio: hanc exclamant fatuam, multisque garriunt derisionibus, hanc forte illa nimia ebrietate somniasse. Illa uero accepta contumelia, patientie se scuto muniens, de earum siquidem pertinacia nimium dolens, sed de sua despectione gaudens, ad solitas rediit orationes: supplicans continuo, ne suis monialibus quod audierat eueniret. Transactis igitur diebus decem, nocte media predicte sanctimoniali Domine, hac de re deuotis orationibus incumbenti, gloriosus iterum apparuit Hieronymus idem, ut que prius nuntiauerat monialibus, denuo intrepide nuntiaret, allocutione mandauit benigna. Ad quem illa: Quis, inquit, es Domine, talia mihi mandans? Hieronymus, inquit, sum: et ab eiusdem euanuit oculis. Illa uero sciens earum duritiem, quid ageret, quidue diceret, nesciebat. Tamen malens a monialibus insana et ebria reputari, quam diuinis contraire preceptis, congregatis iterum monialibus, que uiderat et audierat uoluit intimare. Ast ut eam assurgere moniales pestifere conspexerunt, diuini nescie iudicii sibi de proximo futuri, antequam uerba inciperet, e Capitulo cum magnis cachinnationibus exierunt. Quin transactis insuper diebus tribus dormienti predicte sanctimoniali Domine gloriosus Hieronymus ineffabili quadam societate uallatus Angelorum, nocte apparens media, eam excitauit, eique iussit protinus, ut de illo exiret monasterio: nec subito futuram sententiam exspectaret. Cum illa uero multis lacrymis supplicaret ne hoc fieret: gloriosus inquit Hieronymus, Ad Abatissam et ceteras pergito omni mora postposita, eisdem nuntians, quod nisi peniteant, hac nocte diuinam sentient ultionem. Si autem in sua permanebunt duritia statim exiens, amplius in monasterio ne moreris. His finitis abscessit. Hec igitur audiens sanctimonialis, anxia, plenaque tristitiis, Capitulum adiit, et campanam cepit uehementer, ut ad Capitulum accederent moniales, resonare. Quo Abbatissa de somno euigilans, cognoscensque ab hac fore campanam pulsatam, cum iracundia ad Capitulum properauit. At ubi illam uidit, diris eam minis increpans, nullum uoluit audire uerbum, promittens quod nisi cessaret hoc agere, secum amplius in monasterio non maneret. Cui sanctimonialis Domina, Ne tardes, queso, agere que promittis. Profecto me noscas hoc in loco amplius non mansuram: gloriosus equidem Hieronymus apparens mihi tantummodo hoc statim monasterio futurum iudicium patefecit. Hec audiens Abbatissa, deridere cepit, hanc estimans uesano capite ista fari. Et Ostiariam conuocans, iussit ut hanc de monasterio protinus effugaret: mandans eidem, ut aliqua hora sic extra dimissam, postmodum faceret introire, ut sic ab inceptis operibus iam cessaret. Hac de re leta sanctimonialis Domina, quam citius potuit e monasterio est egressa,  lacrymis transfusa, doloribusque repleta, pro his que monasterio nouerat euenire. Terribilis siquidem Deus, fortis atque potens: et quis resistet ei? Heu cur homines eum non formidant, scientes se nullatenus posse ab eius effugere manibus, ut eius eos magnum et inenarrabile iudicium non comprehendat: saltem his miseri terreantur exemplis. Audiant qui in suis confidunt diuitiis, quique in iram concitant excelsum Dominum, sue auaritie siccitate, quale huic monasterio a Deo propter pecunias faciem auertenti, de celo est iudicium iaculatum. Pene limen ostii sanctimonialis Domina excesserat: et subito totum corruit monasterium, omnes opprimens moniales, ita ut ex eis uiua aliqua non remansit. Sanctimonialis uero illa in quodam uenerabili Dominarum monasterio, quod est apud inferiorem Thebaidem, hactenus sanctitate precipua uiua manet.

CAP. IX. Dignum censui premissis miraculis aliqua alia diuini contra peccantes manifesti iudicii declaratiua iungere: ut si forte pre indiciorum multitudine, peccatorum corda tenacia et plus quam lapidea in carnea uerterentur, quatenus cum se ob peccata cernerent fieri belluas, ratione et cognitione sui conarentur ut fierent homines, adipisci. Abiecta etenim ratione, qua sunt homines, infra bruta animalia rediguntur. Grecorum quidam hereticus, die quadam cum sacerdote quodam in Ierosolymitana Ecclesia publice disputabat. Cumque sacerdos ob sue partis defensionem auctoritatem quamdam gloriosi Hieronymi allegaret, ut Greci destrueret rationes, temerario pestifer Grecus ore gloriosum fuisse Hieronymum  mentitum non erubuit uoce fari. At quia uoce talem nequitiam perpetrauerat, uocem deinceps ullatenus non formauit.

CAP. X. Quidam insuper alius hereticus pestifer Arianorum, in quadam disputatione cuidam gloriosi Hieronymi auctoritatem contra eum inducenti, ut mentitur, sua temeritate respondit: subito fuit diuina ultione percussus. Nam nondum uerbum uoce finiens, clamare per totum diem sine aliqua cessatione non desiit: Miserere mei, Hieronyme gloriose, qui a te penis durissimis torqueor. Et hoc per totum illum diem quantis poterat uocibus clamans, hora completorii miserabiliter cunctis qui ad hec concurrerant cernentibus, exspirauit.

CAP. XI. Hereticus quidam alius pestifere heresis Ariane, cui ante meum obitum, finem pius imponat Dominus: in Ecclesia Sion gloriosi Hieronymi imaginem cernens: Utinam, inquit, sic te cum uiuebas meis manibus tenuissem, quia te meo gladio iugulassem. Hec ut ita dixit, gladium euaginans, tota ui ipsum in imaginis illius guttur infixit. Quam magnus iste Hieronymus, tot faciens mirabilia, cui secundum sua opera similis non apparet, potuit equidem imbecillis in imaginis gutture gladium figere dextera; sed de imagine gladium, et a gladio manum quousque res innotuit, extrahere nullatenus fuit compos. Mox quoque ex percussionis loco, tanquam ex hominis corpore uiui, sanguinis unda fluxit, que usque modo pro miraculo  declarando fluere nunquam cessat. Eadem insuper hora, qua res sic acta est, iudici in atrio existenti, idem gloriosus Hieronymus cum gladio gutturi infixo apparens, pro offensione huiusmodi uindictam fieri postulauit, narrans equidem sibi factum. Et hec dicens abiit. Stupefactus itaque iudex cum ceteris qui adstabant, ad Ecclesiam properans, hereticum manu gladium imaginis gutturi infixum tenentem reperit, qui protinus, ut hi uiderunt, manum fuit compos a gladio remouendi. Captus itaque hereticus in sua permanens duritia, ob aliud se non dolere, nisi quod uiuum non teneret Hieronymum garriens, a populi multitudine lapidibus, lignis, ensibus, et lanceis iugulatur.

CAP. XII. Nepos meus Ioannes, quem agnoscis, omni fulgens pulchritudine, quem mihi in locum filii adoptaui, ut puto, tibi pridie quid ei euenerit enarraui. Sed tamen, ut prestantius memorie commendetur, silentio non transibo. Captus itaque idem Ioannes ante duos annos a Persis, et Persarum regis ministris uenditus, propter eminentem suam pulchritudinem ad regis exercenda obsequia deputatur. Cumque per annum in curia regis, non paruo dolore et tedio permansisset, eodem reuolutionis anni die prandenti regi seruiens, pre tristitia se a lacrymis non potuit continere. Hoc rex intuens, lacrymarum ab eo auide querit causam. Qua comperta, in quodam eum castro a quibusdam precepit militibus custodiri. Sequenti namque nocte, eodem in castro existente diris lacrymis undique madefacto in somnis eidem gloriosus Hieronymus ueniens, manumque eius, ut sibi uidebatur, capiens, ad ciuitatem Ierusalem secum duxit. Expergefactus mane, in domo, in castro a militibus retineri putans se, qua maneo, se inuenit. Qui admiratione uelut amens factus, utrum in castro uel in domicilio meo staret, nullatenus discernebat. In se postremo rediens, emissa uoce, dormientem familiam excitauit. Currunt igitur ad me famuli adesse Ioannem ineffabili gaudio nuntiantes. Quare dubius accurrens, quem a Persis uinctum putabam, presentem cerno. Quo quidem quid ei acciderit enarrante, Deo et glorioso Hieronymo laudes maxime persoluuntur.

CAP. XIII. Sanctimonialis quedam Domina, omnium pene pulcherrima feminarum, etate iuuencula, sed animi sapientia ualde cana, beati Hieronymi deuotissima, in quodam cenobio Dominarum multa sanctitate, ut opinor, adhuc uiuit, cui quod audies dicitur contigisse. Sit mulier hec aliis in exemplum, que huc illucque per plateas et uicos discurrere non cessant, sua stultorum hominum illaqueantes animas uisione. Nullo tot diabolus animas reti capit, quot laqueo pessimo mulierum. Sanctimonialis hec  nunquam nisi eam maxima compellat necessitas, extra suam cellulam gradum figit, neque enim aliud agit opus, quin aut orationibus uacat, aut lectionibus et meditationibus implicatur, aut corpus reficit dormiendo, aut aliqua exercet manibus opera, semper tamen dominicam scripturam ruminando. His durus serpens antiquus,  diabolus, operibus inuidens, ut eam a sancto proposito reuocaret, cuiusdam nobilissimi iuuenis animum eiusdem sanctimonialis in tantam incitauit concupiscentiam, quod nil poterat die noctuque aliud, nisi quomodo posset eam attingere cogitare. Circa monasterium ueri luminis obcecatus continue pergens, nullum remedium aliud reperire quibat. Tanta namque inscitie nube caligatus exstitit, ut multoties se suis perniciosis turbatum affectibus cernens, uoluerit se aquis tradere suffocandum. Stulti amoris stultum iuuenem catena de die in diem stringit. Ut hec ad sanctimonialis aures resonent, ob suam non audet pudicitiam. Qua de re omni ad hoc auxilio destitutus, quemdam inueniens magum, ueneficia demonum et incantationes nefandas artibus exercentem adiit et magnam promittit  pecunie quantitatem. Tunc ueneficiorum magus, suis carminibus conuocatum demonem, decipiendi causa, nocte media festine ad sanctam destinat monialem. Ad cellulam itaque accedens demon, transire ultra cellule Hieronymi imaginis in cella picte timore nimio nequit limen. Mira res, Augustine  tantus gloriosi Hieronymi timor diabolo inest, ut etiam sue picture non audeat apparere. Nam si cui obsesso corpori pretiosa demonstratur imago, ab eodem continuo diabolus effugatur. Igitur commissum explendi opus nequam spiritus desperans, ad mittentem reuertitur: sibique negari ad monialem introitum pandit, ob gloriosi Hieronymi imaginem in cella pictam, quem deridens magus dimisit. Moxque conuocatum alium demonem, quam potest mittit citius ad huiusmodi opera finienda: fitque secundo id quod primo. At secundus per horam forte manens, coactus excelsas cepit uoces emittere: Si me, Hieronyme, hinc sinis recedere, huc ulterius non reuertar. Ad hec stupefacta mulier, que orationibus in cellula inherebat, quis istas fundat uoces, nimio pauore percunctatur. Non cessante diabolo sic clamare, excitate illius cenobii moniales, timore percusse grandi tremule ad illam accurrunt cellulam, cruce Domini preeunte. At ubi illum nequam spiritum sciunt, eumdem coniurant, ut debeat qua de causa uenerit, intimare. Narrans equidem diabolus rei seriem, seque gemitibus et ululatibus pandens catenis igneis uinctum ab Hieronymo retineri, rogat eas, ut suis mereatur precibus abeundi gratiam inuenire. At ubi moniales hec audiunt, Deo et glorioso Hieronymo laudes reddunt: suppliciter postulantes, ut demonem hunc nullatenus reuersurum de eodem cenobio effugaret. uix orationum uerbis finitis, diabolus magnis stridoribus ex eodem loco recedens, magum adiit: eumque capiens, tantis uerberibus et cruciatibus flagellauit, ut per multa horarum spatia aliquod uitale signum paulominus appareret, diris clamans uocibus: Mei cruciatus causa fuisti, ad illam me destinans monialem. Certe in te eisdem uerberibus uindicabor. Inter hec autem uerbera tam horrenda, magus cum se pene perniciei propinquum cerneret, suas uidens artes nullum sibi auxilium adhibere, ad totius refugii portum, Hieronymum gloriosum iam naufragus se dirigens,  Gloriose, inquit, Hieronyme, huic ad tuam clementiam subueni misero accurrenti, solita misericordie dona pregrandia non denegans. Promitto namque si tuis hac hora adiutus auxiliis perniciei tam horribili non succumbam, quod deinceps cunctis exutus fallaciis, a tuis obsequiis non recedam. His finitis, uelut fumus ab eodem nequam spiritus euannit. Per annum autem idem iacuit uerberibus magus in tantum sui corporis impos, quod non nisi alieno auxilio potuit se mouere. Mox idem accepta penitentia magus antequam de lecto surgeret, cunctis combustis codicibus, quibus artes illas nequissimas exercebat, uenditisque omnibus que habebat et pauperibus erogatis: completo anno se ob penitentiam peragendam in quadam spelunca claudens in eremo, in qua per quadriennium gloriosus stetit Hieronymus, multa sanctitate et uite, et penitentie asperitate pollet. Huc queso iuuenes omnes currant, et insani iuuenis exemplo discant, ne quod illi contigit, sibi postmodum doleant contigisse. Insanus itaque iuuenis tantis circumligatus luxurie laqueis, uidens se omnimode sue miserrime uoluptatis desiderio nefandissimo defraudari, quadam nocte laqueo se suspendit: et sic se infelix temporali uita potius et perpetua priuauit. Ecce quot malorum causam turpissimum luxurie uitium esse liquet. Nil tam ruine anime pariter et corporis promptum, quantum istud nequissimum arbitror scelus. Ex ipso namque homicidia, ebrietates, et contentiones, et pene uniuersa oriuntur mala: ut ueteris et noui Testamenti infinitis patet exemplis: nec non et continuis manifestisque experientiis declaratur. Ad hoc autem ut maior iuuenibus detur astutia se tuendi  aliud censui exemplum mei nepotis Ruffi, etate forte annorum decem et octo, quanquam dolore nimio, subrogare.

CAP. XIu. Non est ambiguum ista que incipio enarrare magnis tribulationibus mee memorie reuocari: sed tamen ut premissum est, ut omnibus et maxime iuuenibus proueniat in exemplum, silentio illa nequeo preterire. Nepos quidam meus Ruffus nomine, utroque priuatus parente anniculus ad meas deuenit manus: qui utinam ex matris uisceribus non exisset, ne illi quod sustinet contigisset. Quem tanta diligentia suo infortunio enutriui, ut a pluribus a me genitus putaretur. Crescens itaque in diem puer infelix etate, sed non sapientia: ingenti pulchritudine corporis, sed non anime, decorisque et probis moribus, honestate, bonitate et multe sapientie elegantia quanquam uane decoratus, a cunctis dilectione superflua colebatur. Is namque in decimo octauo etatis sue anno, imbecillis et miserrimus exspirauit. Propter quem tantus ab omnibus sonuit luctus, ut uix per mensem finem potuerit inuenire. Sed certe luctus pro eo quod euenerat non suffecit. Ast ego eius nimie incumbens dilectioni, pluries gloriosum rogaui Hieronymum, ut mihi quid nepoti meo acciderat reuelaret. Igitur meis annuens gloriosus Hieronymus precibus, obtinui quod gliscebam. Oranti enim mihi die  quodam hora nona, tantus euenit fetor, quod nullatenus naribus poteram tolerare. Hec dum mecum tacitus reputans, unde hic tantus adesset fetor, admirarer, supra meum uerticem eleuatis oculis, infelicem nepotem meum uidi terribilis uisionis: ita quod in eum uisum imprimere non andebam. Nam catenis igneis circumligatus fornacis instar flammas fetidissimas erumpebat. Ad hanc itaque uisionem subito me tam uehemens timor arripuit, ut dum pluries loqui uellem, formandi uocem nullatenus compos eram. Postremo aliquantulum in me rediens: si meus esset nepos, uoce cepi perquirere tremebunda. Ad hec ille ululatibus et suspiriis: Utinam, inquit, non fuissem; ne tam diris essem cruciatibus deputatus. Nam scias me in tartareis mansionibus perpetuis temporibus permansurum. Heu quid dicam? His dictis, tantus mihi dolor affuit, ut sim pluries admiratus, quomodo e uita protinus non discessi. Longis autem expletis colloquiis, ab eodem sciscitatus fui, cur diuine fuisset misericordie sic expers, cum in mundo tot uirtutibus polleret. Pro nulla, inquit, me scias causa fore damnatum: nisi quia in ludis maxime delectabar. At quia in morte accepta penitentia quasi stulta ignorantia, ut debebam postposui confiteri, diuinam non merui ueniam adipisci. Et hec dicens, a meis disparuit oculis. Talis autem eo abeunte remansit fetor, ut in locum illum hactenus nullus audeat introire. Ecce quantum turpissimum ludi scelus diuine abhorrent maiestatis oculi. Timeamus ergo ne nos bonorum rapiat inermes tam repentinus interitus: ne non penitere nos uitiorum contingat, dum tempus inest: quia postmodum penitentia foret frustra. Ut igitur a Christianis tante ruine ludi procul effugiat nefas: imo ut ab omnium memoria deleatur, exempla alia quedam, quam breuius potero, subrogabo.

CAP. Xu. In Samaria quindecim nondum expletis diebus, dum miser quidam ludens, quasi omnia que habere poterat, consumpsisset, gloriosi cepit Hieronymi nomen ausu temerario blasphemare. Quem nefanda blasphemie uix finientem uerba, uidentibus et stupentibus cunctis, mox e celo fulmen ueniens interemit.

CAP. XuI. Tribus aliis, in Tyro ludentibus, hoc accidit quod enarro. Cum enim illi suum uellent incipere ludum, ut hi qui se hoc ab eisdem audisse, et totam rei seriem etiam se uidisse, fantur et referunt, sic dixerunt: Quamcumque potes exerce uim, Hieronyme: quia te inuito ludum istum alacriter finiemus. His itaque dictis, suum inceperunt ludum, quo quidem primordiato, quasi uno elapso instanti, se terra aperiens, illos solum absorbuit, ita ut nil ex eis amplius fuerit uisum.

CAP. XuII. Quod uisu noscitur, uerissimo testimonio comprobatur. Idcirco que dico quammultis possent comprobari testibus: tamen meipso teste, qui ea uisione propria didici comprobabo. Iuxta meam in qua Ierusalem habito edem, nobilissimus quidam miles fuit, transitoriis nimium locuples, qui unicum habens filium, eiusdem stultissimi amoris  cecitate perculsus, non solum a prauis eum non corrigere, sed etiam eum ipsemet praua instruere conabatur. Parentes fatui et isti similes, mentis queso oculos huc inclinent, ut quis finis eueniat, non ignorent. Multi enim homines, magnas anime et corporis inciderunt ruinas, ob prauorum parentum insipientiam. Crescens namque illius militis filius, cunctis bonis moribus destitutus, de die in diem peierando, totum suum tempus amittens, in ludis et blasphemiis cunctisque immunditiis, patre causante, annum attigit duodenum. Qui quodam aduesperascente die, solitis cum patre ludis insistens, ludum eodem, ut gliscebat, non habente, primo prorupit in hec uerba: Si quid ille potest Hieronymus, qui ludos prohibet exerceri, iam exerceat, nam se inuito hinc non nisi uictor exurgam. uerum hec dumtaxat ipso prosequente, nequam spiritus teterrimi hominis specie, cunctis uidentibus locum in quo ludebat, ueloci gradu adiens, eumdem puerum infelicem rapuit: sed quo eum detulit, nulli hactenus hominum est compertum. uerum ut puto, eum detulit in Infernum. Eadem namque hora casu ad quamdam mee domus fenestram, que in loco, in quo ludentes degebant pater et filius ex opposito sita est, me posueram: quo me uidere fuit necesse ueritate perspicua seriem tam formidande rei geste. Discant ergo iuuenes in iuuentutis tempore, quod ceteris est prestantius, expetendis moribus se fulcire, ne uilibus caducisque moribus iuuenilis animus informatus, statum in canitie nequeat permutare. Quod enim noue charte inscribitur, de facili non deletur. Discant etiam parentes fatui, filios correctionibus et uerberibus erudire: nec uitiorum sinant uepres radices figere non faciliter euellendas, ne flendi et hic et in futuro eis succedat euentus. Nam nisi fallor, ad eternorum gaudiorum patriam deueniendi, arctissima et sine ambiguitate aliqua, a paucissimis certe cognita exstat uia. Eundi ad perditionem, et multis, imo pene infinitis limitibus plenam fore constat. Quodlibet enim mortalium peccatorum ad perditionem suam tramitem struit: quorumdam hominum non solum Paganorum, sed etiam illorum quos sacri Baptismatis unda lauit  maiorem fore liquet numerum multiplicibus insistentium flagitiis, quorum nulla pene unquam cognoscitur emendatio. Quin imo respectiue quidem dico, pariter bonis et malis hominibus consideratis, non est qui faciat bonum, non est usque ad unum, sed omnes post suas improbas et pessimas ambulant uoluptates. Consequenter concludi debet, quod ad eterne beatitudinis gaudia rarissimi gradiantur. Infinite, quinimo omnes pene sacre Scripture auctoritates hoc testantur, infinita quoque exempla possemus perspicaciter intueri, ad huiusmodi ueritatem sufficientius demonstrandam. Hoc ex omnibus unum censeri debet, nec ab hoc discrepari potest, nullum scilicet ad eterna modo aliquo peruenire posse gaudia, nisi omnibus non particulariter, sed totaliter uitiis exstirpatis, uirtutum  studeat itinere festinare. His iam fine dato, exempla et prodigia quedam iam huius operis fini propinquus breuiter introducam. Et duo precipue admiranda, que a uenerabili uiro Nicolao Cretensis Insule Archiepiscopo referente didici, primo dicam.

CAP. XuIII. uenerabilis idem Archiepiscopus pridie gloriosi Hieronymi deuotione nimia Bethleem ueniens, ut eiusdem cunctis honoribus colendas reliquias uisitaret, et totus caritate feruidus redire noluit, donec me sua gratissima uisitatione eximiis letitiis adimpleret. Qui uti donorum precipuis, ut gratissima mihi donaria superabundantissime more solito impertiret, me uisitare minime contentus, mecum dignatus est iam diebus pluribus commorari, et etiam adhuc manet, quod utinam tempore longo duret. In Christo namque, Augustine carissime, uenerabilis idem pontifex te salutat. Quampluries igitur mihi suorum uerborum auido, uenerabilis idem pontifex enarrauit, hoc tale in ciuitate Candia contigisse. Sacerdos quidam suos, sue maioris Ecclesie custos, impudicus, luxurie et ebrietati deditus, nondum completo anno de hoc seculo migrauit. Cuius corpore in ceterorum sepulto atrio sacerdotum, ut eius punitio cunctis innotesceret ad exemplum, subsequenti nocte tantus in Ecclesia eiusque cemeterio fuit strepitus, quod rumore nimio in urbe illa commorantes excitati pauore ingenti uelut amentes ad Ecclesiam cucurrerunt. Stant itaque omnes circa Ecclesiam, strepitus uehementes campanarumque sonitus audientes, diuinam quidam exorant clementiam, quatenus cur ista fiant debeat reuelare: sed nullum exauditionis sentiunt adiuuamen. Diluculo hoc cessante, cuncta que fuerant in Ecclesia reperiunt reuoluta, et quasi undique flammis ignium uiolata. Ad hec memoratus pontifex orationes indicens populo, quid sequenti eueniat nocte precepit exspectari. Ne nimis succumbam uerbis, sequenti nocte duplex strepitus et pauoris tribulatio est secuta. Qua de re repletus populus amaritudine et dolore, cernens nullum sibi a Domino adiutorium euenire, sicut uulnerati, qui in monumentis proiecti dormiunt, existebat. Die autem clucescente, omnibus in Ecclesia pro orationibus congregatis, gloriosus Hieronymus subito septies sole splendidior in Ecclesiam ueniens, de altareque gradiens, cunctis uidentibus et mirantibus, per horam forte sub silentio manens: obstupenti populo, hoc propter sacerdotis illius miserrimi cadauer, sacris indigne locis conditum, ad terrorem peccantium contigisse intimauit: eidemque mandans, ut cadauer miserum, tartareis post resurrectionem omnium mansionibus deputandum, dissepultum flammis traderent protinus concremandum, alioquin incepta pestilentia non abiret: et sic ab intuentium oculis est inuisus. Quod ut ordinauerat, letabundus populus protinus adimpleuit, Deo et beato Hieronymo laudes precipuas persoluendo, et sic pestis ista cessauit. Qui deinceps beatissimum Hieronymum omnes unanimiter deuotione maxima inceperunt colere.

 CAP. XIX. In eadem insuper ciuitate quidam pul cherrimus exstitit iuuenis, Titus nomine, honestus moribus, ingenio luculentus, carnali non ignobiliori natus progenie, prediues ualde, totam pene deuotionem et fiduciam habens in beato Hieronymo. Hic siquidem iuuenis uirgineo nitens candore, in eiusdem sancte uirginitatis proposito usque ad uicesimum annum probis uite moribus perdurauit. Quo itaque tempore, sui fratris nefando consilio incitatus, spretis tam nobilissimis uirginitatis gemmis, auri pretiosissimum metallum calcans, ad carnis spurcitias et lutum ac fetorem luxurie uehementer declinans, puellam quamdam omni pulchritudine corporis renitentem, sibi in matrimonium copulauit, in cuius amoris retibus ita se capiens, quod aliud preter ipsam poterat minime cogitare, de die in diem cepit diuina obsequia obliuisci. At quia miser dereliquit iustitiam, et oblitus fuit Deum alentem se, oblitus fuit sibi Dominus misereri. Completo namque anno, quo cum puella iuuenis insensatus steterat, non ut in matrimonio, sed causa explende libidinis copulatus, suggerente diabolica astutia iuuenis frater, puelle illaqueatus amore, auide diu querens eius amplexibus frui, tandem quod optauerat est adeptus. Huc accurrant iuuenes, et exemplo iuuenis sint astuti. Fiunt nota iuueni, puelle uiro, iam peracta. Tacens idem cogitat auide, quo ualeat modo certitudinem reperire. Expectat diebus aliquot, se simulans hoc nescire. Ast die quadam ordinat, urbem deserens, peregre proficisci, et latens per diem in ciuitate, nocte media domum ueniens, reseratis seris a puella seruitrice, clam ut prius simul ordinauerant, ambo usque ad thalamum, in quo eius frater et uxor in lecto stabant, procedens, sibi postulabat aperiri. Mirantur illi, et timore perterriti uehementi, pulsanti negligunt ostium reserare. Tandem confractis seris thalami, iuuenis ira et furore nimio, fornacis instar ardentis undique inflammatus, uxorem primo euaginato gladio interfecit. Deinde sub thoro proprium latitantem fratrem inueniens interemit. His itaque gestis, ex ciuitate exiens, multo tempore per mundum huc illucque errans, cum quibusdam aliis cepit quosdam transeuntes in itinere depredari, ac etiam iugulare. Permanente itaque eodem Tito per decem annos talibus negotiis implicato, gloriosissimus Hieronymus salubre refugium et uitale, die quadam iam aduesperascente luce, in modum mercatoris se monstrauit: ne ille solummodo habite deuotionis premiis priuaretur. Nam ille quanquam tot et tanta uitia abhorrenda continue exerceret: tamen in beato Hieronymo deuotionem aliquam retinebat, ita ut eidem quotidie se commendans, boni aliquid diebus singulis ad eius honorem facere nullatenus postponebat. Cernens itaque Titus mercatorem, nefandis sociis ad solita nequitie opera conuocatis, concito cum eisdem pergens cursu, uibratis lanceis, Hieronymo mercatoris instar obuiant uenienti. Moxque in eum insurgens a sociis, eumdem precepit retineri, donec eius lateri gladius infigatur. Deinde  manum eleuat interficiendi gladium retinentem, ut scelus tantum ualeat iam explere. Ad hec Hieronymus gloriosus: »Amore,« inquit, »Hieronymi, quem tu diligis, aliqua loquendi breuis licentia mihi detur: postmodum si uolueris, facito id quod optas.« Ad hec Titus, »Amore,« inquit, »eius quem nominasti, et loquendi et uiuendi licentia tibi, ut postulas, concedatur: tantum que portas mercimonia, iam depone.« At gloriosus Hieronymus: »Ego ipse sum Hieronymus, qui huc propter tuam liberationem ueni, ne mihi a te impensa obsequia in uanum preterirent. Te tot que gessisti peccaminum, iam peniteat: ad teipsum redeas, ne formides: hucusque me noueris propter tuam salutem, et anime et corporis, supplicem apud Deum et erga te iratam diuinam iustitiam exstitisse, ne in te dignas tibi seuitias exerceret. Ad penitentie igitur quamcitius perge callem, et peccatorum opera iam depone: alioquin me tui custodem et supplicem non habebis.« His dictis, Hieronymus gloriosus ab illorum oculis disparuit. Ad hec stupefactus Titus, et qui cum illo erant, timore et admiratione tam ingenti ad terram procidens, per horam non potuit eleuari. Tunc subito in Titum, et qui cum illo erant, Spiritus Sancti gratia est effusa, et lux eos celitus illustrauit. Qui protinus in uiros alteros iam mutati, spretis cunctis spurcitiis uitiorum, ad penitentie tramitem rediere. Deinde ad eremorum antra deuia et ignota properantes, magnis se corporum asperitatibus et uite sanctissime tradiderunt.

CAP. XX. Miraculum aliud quod ueridicorum testimonio solidissime in superioribus Aegypti partibus peractum intellexi: quatenus hominibus et maxime iuuenibus, quantumcumque castis, proueniat in exemplum ad euitandum periculum mulierum, precedenti miraculo addere cogito fore ratum. Monachus quidam iuuenis et decorus, honestate precipuus, morum maturus, quasi senex uirginalis pudicitie custos, cuntisque illius monasterii monachis speculum sanctitatis, et gloriosissimi Hieronymi amator deuotissimus fuit: duodecim degens annis in monasterio, continue orationibus uacans, et studio Scripturarum. Hic amore castitatis timens, ne cor aliqualiter uiolaret, mulierum uisus ineffabiliter abhorrebat, ita ut earum memoriam formidaret. Huic proposito diabolus antiquus serpens et hominum inimicus inuidens, sue nequitie inueterate contra eum dolos et artes multiplices incitauit, continue cogitationum stimulis, iuuenem pessimus tentator affligens, die noctuque a tentationibus duobus mensibus non cessauit. Iuuenis uero prouidus, sese Domini et beati Hieronymi, cuius dilectionis ardore feruebat, commendans custodie, uictrici dextera, tentamenta diaboli, ieiuniis et orationibus se muniens, triumphabat. Confluant huc queso iuuenes atque senes, et quanti sit casus mulierum fallax pulchritudo hinc doceantur maxime per exemplum. Cernens se aspis perfidus diabolus a iuuene superari, tanquam leo rugiens, sabtiliores nocendi artes cepit querere. Fit itaque inter eos pugna grauis,  Hinc astutiis consuetis castra aduersus iuuenem struit pessimus inimicus, hinc iuuenis orationes et Hieronymi protectio, castrorum sternunt munitiones, et uires eius triumpho nobili uilipendunt. Interea genitoris ad mortem egrotantis uisitationis causa ingruente, ex monasterio in ciuitatem ad paternam edem uenire iuuenis est compulsus. Nam se pater dolore nimio moriturum, si uisione frustraretur filii, crebis clamoribus acclamabat. Ob hoc dolens monachus, timens ne mulierum uisu, cor mundum et uirgineo candore nitidum uiolaret, potius, nisi fratrum sui cenobii fuisset supplicationibus inclinatus, erga patrem crudelitatem uolebat propter Dominum exercere, quam eidem infirmanti compati a monasterio recedendo. Sciebat enim monacho nil tam nocuum, detestabile et mortale, quam uicos et ciuitates, et gentium multitudinem circumire. Nulla certe permanet in homine quies mentis, qui multorum uerbositatibus et uaniloquiis impiicatur. Quod aqua piscibus, monachis idem precipue silentium operatur. In paterna itaque manens ede monachus diebus tribus, tedio tam uehementi affectus est, quod sibi potius uidebatur tetris se fore carceribus mancipatum. Completo die tertio, dum eum cum sorore sua quadam pulchritudinis inaudite, infirmitatis causa patris crura simul contingeret confricare, casu sororis dextera eiusdem tangente dexteram, tam diris libidinis et eiusdem sororis inepte, et abominabilis concupiscentie fuit subito iaculis cor eiusdem monachi instigante diabolo uulneratum, quod pene eam ad illicita, et omnino ab hominibus abhorrenda, nisi exstitisset timor uerecundie, inuitasset. Heu quid dicam? Que monachis illis inerit obseruantia castitatis, qui continue mulierum uisibus potiuntur in simul colloquendo? Sic manet in castitate homo faciem intuens assidue mulierum, sicut manet palea stans in igne. Fallax certe, et ruine maxime propinquus casus, ineuitabileque periculum est femine pulchritudo. Timor certe monacho euenit, quem timebat, et sibi accidit quod tanto tempore uerebatur, nec sine exemplo maximo aliorum. Non in illo iussum est parentibus obedire, in quo anime periculum formidatur. A monasterio inuite monachus egreditur, sed ardore libidinis tam nefande cor inflammante, nil aliud quam sororis hoc nescientis scelus faciem improbis oculorum uisibus uidere cogitans, pene nunquam fuisse se in monasterio recordatur. Sanatur interim pater. At monachus excusationibus adinuentis, tardat de die in diem ad monasterium remeare. Manente autem eodem in paterna domo tribus mensibus, hinc monachos, hinc patrem, maxima mouit admiratio omnemque familiam, cur istum tam uehemens irrepserit mutatio et alteratio inaudita. Ignorant siquidem rei causam, idcirco effectum eos contigit ignorare. Ad monasterium cum duobus ad se ex monasterio destinatis monachis tandem reuertitur, illud referens tedium redeundo, quod prius detulerat exeundo. Cepit itaque in monasterio corpus degere monachi, cor uero a sorore aliqualiter non recedit. Hoc sibi fit studium  Scripturarum, ut attingat pessima que affectat. Hec contemplatio diuinorum, ut peccatorum modum inueniat explendorum. Percutitur alienus sui, et a ueritatis cognitione deuius, continua a diabolo, cuius iugo grauissimo imbecille collum submisit, libidinis noue telis. Sicut fumus deficiunt dies eius, confringuntur sicut in frixorio ossa eius, et infirmatur doloribus uita eius, irrationabili fit similis animali. Obliuiscitur in toto diuinam clementiam exorare: tota die cogitans quis modus appareat habilis, ut poculum mortis ualeat degustare. Heu quam sunt inopes et miseri, et ab omnibus bonis egentes et exules, qui a Domino se elongant. Tanto fit peior brutis animalibus uir in peccatis, quibus ab anima Deus maiori spatio elongatur, quam id quo celum a terra distat, et oriens ab occasu: quanto eisdem prestat, cum diuina gratia est fulcitus. Cogitanti denique monacho ueritatis luminis nescio, nefandissime et auditui horribilis uoluptatis adipiscende reperire modum, mali consilii seminator diabolus hoc sibi tale insinuat consilium occulto cogitamine uani cordis, ut scilicet intempeste noctis medio cunctis dormientibus, ueste deposita monachali, sumptoque habitu laicali ex monasterio exiens, paternas clam adeat mansiones, et domum crepusculo noctis latenter intrans, sub thoro sororis lateat, donec dormiente ipsa, ad eamdem accedat sue uoluptatis libidines expleturus. Placet insane mentis imperitie consilium erogatum, studetque ipsum toto posse quam potest breuius effectui mancipare. Sequenti igitur aduenienti noctis medio, sub silentio ad fores cenobii claues gerens manibus properat: sed ad ostia ueniens, per totam illam noctem huc illucque discurrens, quo sint in loco posita non inuenit. Stupore et admiratione perterritus, cur hoc sit nesciens, interim iam matutinali, qua ad laudes debitas Dominicas monachi excubabant, appropinquante hora: compellitur ille ad cellulam retrogredi. Manet in cellula ille admirans per diem illum, proponit sequenti nocte facere quod non fecit. Audet imbecillis dextera que non potest: sperat stultum pecus contra leonem pugnans triumphi gloriam adipisci. Quid insensate reris? Putas agere uile pecus, que leo fortissimus Hieronymus contradicit? Cessa imagini gloriosissimi Hieronymi genua flectere, ipsum ulterius non salutes, et tibi potestas protinus concedetur, ut cadas in foueam, quam effodis, ut dira naufragia iam admittas. Non possunt impensa gloriosissimo Hieronymo seruitia, quoquo modo fiant, mercedibus uacuari. Retinebat siquidem in cellula monachus ille deuius et errans et diabolico dominio mancipatus, imaginem gloriosi Hieronymi tabula insignitam, cui diebus singulis, antiqua consuetudine flectens genua, se eidem pluries commendabat. Idcirco ut eius mira clementia cunctis innotesceret, illum eo die retinebat, ne malum faceret quod uolebat. Ignorans uero hec ille monachus, subsequenti nocte ad cenobii iterum fores pergit. Sed quod precedenti nocte fecerat, id hac fecit. Ne igitur inheream uerbis: per unum fere mensem, singulis noctibus continue  hoc euenit. Completo itaque, ut puto, mensis circulo, in somnis beatus Hieronymus sanctissimo cuidam illius monasterii monacho apparuit, in stratu suo quiescenti nocte, eidem reuelans quid iste monachus faciebat: mandansque illi ut debeat eidem monacho sic erranti declarare, quomodo ipse eum, ob sibi impensam reuerentiam, custodiuit, ut ostia non uideret ad cogitatum perpetrandum scelus. Et quod nisi sibi uelox de inceptis subsequatur emendatio, sese de ipsius custodia remouebit: discessitque protinus ab eodem. Mane autem facto que uiderat monachus, alteri monacho enarrauit. At ille se quid hic dicat non intelligere, pluribus detestans sacrementis, cepit dicere propter cerebri uacuitatem hec somnia euenisse. Tacet monachus, et recedit. Hic gaudens proponit nocte sequenti, nullam amplius exhibens solitam Hieronymo reuerentiam, ostia monasterii ad nequam opus, quod tam diu affectauerat peragendum, ad suum libitum reserare. Ut breuiter dicam. Quod miser diu hianti animo cogitauerat mala operandi, ab Hieronymo honore solito priuato, sibi tradita potestate, ut uoluit, sic effecit: sed tamen in fine gloriosissimi Hieronymi clementia non defecit. Recedens itaque ille de monasterio nocturna hora, alieno habitu occultatus, patris domum adueniens, per diem illum undique circumiuit. Dumque noctis crepusculo domum intrasset, ad lectum, in quo uirgo soror quiescere tunc solebat, clam procedens, tandiu sub eodem latitauit, quandiu sororem dormire potuit existimare. Tunc idem exiens, exspoliatis uestibus, sororis se dextero lateri applicauit. Hec soror leui somno dormiens excitatur, et uirum iuxta se manu sentiens, admodum expauescens, diris emissis clamoribus, ad se omnes pariter euocauit. Currunt ad puelle thalamum cuncti cum lumine, et tandem in lecto inuenerunt hunc iacentem. Mirantur parentes et stupent: cernunt hec cuncti qui cucurrerant, et condolent. Interrogat a filio pater discriminis tanti causam, reatum suum filius silentio confitetur. Ut enim dixi, uoluit gloriosus Hieronymus hunc suam stultitiam experiri, ut in posterum humilior et astutior fieret ad cauendum, et in prelio se tuendum. Et ne amplius exemplo suo, quis de sanctitate confideret et speraret. Quanto enim maior inest homini sanctitas, dum in mari mundi huius procelloso, et inimicorum agminibus pleno, imbecilli carnis nauicula nauigat: tanto maior inest timor et astutia se tuendi. Infinitas pessimus ille tentator diabolus nocendi possidet artes. Qui incautus pergit, leuissime capitur. Qui in cunctis timet, ab omnibus diabolis hic timetur. Certe nil plus nocet, quam spreto aliorum consilio, ut propria uoluntas precipit ambulare. Qui sue tantum uoluntati credit, in cunctis que facit, finem odibilem adinueniet. Magnus exemplo iam finito timor de fragilitate nostra maxima, et de diabolica calliditate et astutia nobis omnibus demonstratur magna, et spes uenie peccatoribus declaratur. Cernens namque se monachus sic diabolo deturpatum, delusum, ac etiam  in tanta miseria captiuatum, protinus suffragiis gloriossimi Hieronymi  suam miseriam et culpam uehementissimam recognoscens, in seipsum rediit, et de eadem paterna exiens domo, omni retardatione abiecta, lugens et dolens, ad fontem penitentie properauit. Deinde uero in suo monasterio per annos duos in tanta se abstinentie asperitate afflixit, ut foret cor hominum insufficiens cogitare, et completo annorum duorum spatio ante dies modicos, ex hoc seculo feliciter exspirauit.

CAP. XXI. uenerabilis Damasi Portuensis Episcopi, pridie receptis litteris, aliqua eis inscripta corde auido intellexi, que ob eius reuerentiam non dimittam. Rome Cardinalis quidam Celestinus nomine, Hieronymi gloriosi emulus et detractor, dum die quodam in conuentu existens Cardinalium more solito, ore audaci et temerario in eumdem iniurie uerba prorumperet, dolore subito uiscerum impellente, ad occulta nature loca properans, uiscera omnia protinus emanauit, et antequam illinc recederet, exspirauit.

CAP. XXII. Alius quoque presbyter Cardinalis Andreas nomine  pridie in eadem Romana urbe, multis circumstantibus exspirauit. Qui cum iam in Ecclesia esset paratis exequiis, que solent fidelium tumulandis exhiberi corporibus, assistente summo Pontifice cum pene toto clero et populo Romanorum, qui ad eumdem Andream conuenerant honorandum: emissis ululatibus et crebris gemitibus in feretro, cunctis stupentibus, et ueluti amentibus effectis, tanquam si a somni dormitione excitaretur, mirabiliter exsurrexit. Cumque a Romano Pontifice, remoto de Ecclesia maiori beati Petri Apostoli uniuerso populo, clausisque foribus interrogaretur, intulit ista uerba: Dum starem diuino examini iudicandus, et iam per uestium et ciborum, quibus hactenus usus eram, nimiam superfluitatem, tartareis cruciatibus condemnarer, subito adueniens quidam sole splendidior, niueque candidior, quem fuisse gloriosum Hieronymum, ad se inuicem referentibus, qui astabant, intellexi, presidenti iudici flexis genibus animam meam corpori iungi, porrectis precibus impetrauit. Quibus finitis uerbis, in ictu oculi inde recedens anima, uti cernitis, corpori est coniuncta. Ad hoc miratur summus Pontifex et ceteri audientes. Fiunt hec nota populo extra ecclesiam exspectanti, confractis ecclesie foribus protinus ecclesiam intrant, omnes magnis uocibus Deum et gloriosum Hieronymum collaudantes.

CAP. XXIII. Multa nos mentis afflictio commouet et contristat, intellecto quod quamplurimi Episcoporum Deum et Dominum Iesum Christum  abnegantes, terrenorum, quorum Deus uenter est, uestigiis inherentes, de stipendiis pauperum et sanguine Iesu Christi, delicatissimis ferculis, cum histrionibus et ceteris diuitibus, suam uentris replent ingluuiem, ad feditatem luxurie incitandam:  uestimentorumque de die in diem superfluitatibus abutuntur, de pauperibus, quorum mercedem raptam manu latrocinii deuorant, fame morientibus et frigore, non curantes. Hi certe non Episcopi sed diaboli. Episcopus autem, aut sanctissimus est, aut diabolus. Magni certe meriti status Episcopalis, sed periculi infiniti: leuissimum peccatum aliis imputandum, grauissimum Episcopo imputatur. Pontificis etenim uitium in subditos diffunditur per exemplum. Maiora recipienti, ratio maior crescit. Quot enim ouium Christi uel negligentia Episcopi uel exemplo in peccata deuiant, de tot tenetur Domino reddere rationem. Heu quid, Augustine carissime, dicam? Graue nobis inest pondus, grauis sarcina. Sed debiles ego habens humeros, quid portabo? Sunt certe angustie mihi undique me torquentes. At dum graues mihi promptos casus intueor, timore maximo succrescente continue affligor et contristor. Securius est Episcopalem statum fugere quam appetere. Laudo certe Episcopatum tanquam uicariatum Domini nostri Iesu Christi, sed illos qui in eo uitam agunt militium terrenorum, qui mundi gloriam et pompas appetunt, non collaudo, imo eis consulo, ut effugiant quantum possunt. Melius certe fuisset eis cum terrenis uitam agere terrenorum, quam in pontificali culmine hoc agentes, ad infima et profundiora inferni loca decidere, tanto pre ceteris cruciandi, quanto pre ceteris plura donaria receperunt. Intelligentes itaque Episcoporum plurimos potius nomen gerere quam essentiam, potius lupos rapaces fore Christi ouium, quam pastores: destructores magis esse Christi Ecclesie, quam rectores, qui Christianorum eleemosynas depredantes, mercedem pauperum lupinis faucibus in superfluitatibus ciborum et uestium deuorant et consumunt, quod absurdum est, abominabile, et deflendum. Hec idcirco dixerim, ut talis abominatio cunctis gentibus innotescat, quatenus si Deum non metuunt, homines uerentes, a suis aliqualiter abominationibus retardentur. Audiant, queso, hi tales Episcopi que narranda proponimus, et saltem aliorum calamitatibus terreantur.

CAP. XXIu. In superioribus Aegypti partibus in deserto quodam ab hominibus propter uite incommoda inhabitabili, quidam degebat monachus Elias nomine antiquissimus, et magne uite sanctitate radians, qui in uita beatissimi Hieronymi eidem familiarissimus ualde fuit: quem idem beatissimus Hieronymus, habuisse prophetie spiritum, pluries enarrauit. Hic die quodam  solitis incumbens orationibus, somno repentino adueniente aliquantulum obdormiuit: Et ecce in uisione, quo quidem modo multoties Deus omnipotens, grandia et occulta suis fidelibus reserat sacramenta: in quodam palatio mire pulchritudinis et ineffabilis, et a mortalibus nunquam uise, ut sibi uidebatur, erat. Cumque per horam per palatium illud, huc illucque gradiens, eius admiraretur pulchritudinem  uehementem, uidit quoddam preparari tribunal a quibusdam nimie pulchritudinis iuuenibus, stratis tapetibus, et uestibus auro, et gemmis, ac multa artificii uarietate decoratis, circumquaque pariete inuoluro. In quo postmodum, rex quidam maximus et decorus, cuius aspectus tante erat suauitatis, ut nil uellet aliud quis habere, magna uirorum, sole lucidiorum, comitatus societate ueniens, se posuit ut iudicia exerceret. Inter hec cuiusdam anima, quem fuisse Anconitanum presulem ab aliquibus ibidem consistentibus postmodum intellexit, a nequam spiritibus, catenis, igneisque uinculis uincta, instar fornacis flammas crumpens sulphureas, deportata maiestati regie presentatur. Que priusquam de aliquo interrogaretur, cepit diris uocibus se infernalibus mansionibus dignissimam acclamare: hanc inter ceteras maxime assignans principalem causam, quoniam uanis mundi pompis intentus, in conuiuiis, et uestibus, et huiusmodi stultitiis delectabatur. Quibus finitis, lata per iudicem sententia, ut penis infernalibus traderetur, donec corpori iuncta, duplices penas in perpetuum sustineret: mox illam secum ferens omnis illa nequam spirituum turba, inde diris clamoribus recessit. Deinde alterius cuiusdam anima, quam fuisse Theodosii senatoris, fratris uenerabilis Damasi predicti Episcopi Portuensis similiter intellexit, ante maiestatem regiam, circumstantibus multis nequam spiritibus, eum grauissime accusantibus, presentatur. Cumque a diabolis in longum accusatio traheretur, et nullus ex aduerso aliqua responderet, uir quidam septies sole splendidior, et ut sibi uidebatur pene ceteris astantibus eminentior, ad regis sedens dexteram in pedibus, se erexit. Quo quidem surgente, silentium rex manu propria a cunctis fieri imperauit. Tunc qui steterat, omnibus opponens accusantibus, hunc suum fuisse fidelissimum et deuotum, et ei continue exhibuisse reuerentiam specialem, eisdem mox loquendi audaciam abstulit et taciturnitate prenotauit. Postmodum uero is flectens ante regem genua, huic suo fidelissimo ueniam et eternam requiem, solita pietate et misericordia infinita clementissime, ita tamen quod pro commissis in mundo flagitiis, in Purgatorio purgaretur, suis precibus, ut uotuit, est adeptus. Tunc omnis illa nefandorum spiritum multitudo gemens et ululans, de illo loco protinus se remouit. Interuallo autem facto hore unius, iuuenis quidam pulcherrimus concito gradu, per palatium ueniens, ad huncque accedens, qui tam eminens et preclarus in auxilium exsurrexerat Theodosii senatoris, se fore dixit a Petro patritio Romanorum eius deuotissimo missum: quatenus eiusdem preces exaudiens, sibi impetrare a Domino filium dignaretur. Ad hec rex: Quod, inquit, a filio meo Hieronymo Petrus postulat, certe fiat. His omnibus sic finitis, a somno illo mox Elias monachus excitatur, laudes immensas Deo reddens et Hieronymo glorioso. Qui diem illum, in quo tam miranda uiderat, prenotans, eodem postea intellexit die Episcopum Anconitanum, et Theodosium senatorem ex  hoc seculo migrauisse. Quo liquide patet, hec uana somnia non fuisse.

CAP. XXu. Magnam putabas, Augustine carissime, aliquibus admirationem inducere, uelut si quid nouum et inauditum eis proponeres: dum in tuis pristinis litteris quas recepi, Ioanni Baptiste et ceteris Apostolis Hieronymum sanctissimum equalem in sanctitate et gloria, rationibus sine dubio efficacibus et uisionibus mirificis comprobabas. Certe non est aliqualis ambiguitas, uerissima et omni fide et deuotione dignissima ista fore. Nec puto aliquibus eius uitam sanctissimam, et eius tanta prodigia hominibus insueta non ignorantibus admirationis aliquid euenire. Sed quoniam tales tue fuerunt rationes ad ueritatem huiusmodi declarandam, quod meas leuissimas et imperitas nunc illis apponere non deceret, omissis omnibus, uisionem mirabilem quam uenerabilis uir Cyrillus Episcopus Alexandrinus se uidisse, suis ad me diebus pluribus iam elapsis, destinatis litteris affirmabat, breuiter introducam. Post beati Hieronymi obitum gloriosum, anno completo in die natiuitatis gloriosissimi Ioannis Domini precursoris, laudibus expletis matutinis, dum memoratus pontifex, more solito in Ecclesia solus, ante altare eiusdem precursoris Domini gloriosi, flexis genibus ipsius gloriam et excellentiam, multa spiritus dulcedine contemplaretur, repentino somno aliquantulum ibidem obdormiuit. Et ecce in Ecclesiam, ut sibi clarissime uidebatur, binatim quorumdam speciosissimorum hominum, ultra humanam estimationem, cantus alternatim suauissimos concinentium, turba uehementissima miro ordine ueniebat. Deinde binatim omnes ad altare procedentes, et ibidem flectentes genua, ad sedendum singuli se ponebant. Cumque illorum hominum Ecclesia esset ualde plena, post omnes duo uiri eminentiores ceteris, in toto similes atque pares, infinito sole lucidiores, stola induti candidissima, auro et gemmis undique ineffabiliter rutilante, uenientes ad ecclesiam pariter intrauerunt. Ad quorum introitum, omnes in ecclesia residentes, protinus flexis genibus, eisdem summam reuerentiam persoluerunt. Tunc duo illi uiri ante altare ab eisdem reuerentia exhibita, in duabus cathedris aureis, mira lapidum pretiosorum uarietate et pulchritudine decoratis, sibi a quibusdam pulcherrimis iuuenibus preparatis, ambo pariter consederunt, et sic silentes aliquantulum permanserunt. Interim facto inter illos silentio, cepit alter eorum duorum alterum impellere ad loquendum. Cumque longa adinuicem altercatio oriretur, ut quis primo inciperet predicare, ceperunt singuli, ut Hieronymus Ioannis, cuius erat in die illa solemnitas, laudes et magnificentias explicaret, magnis uocibus acclamare. Quo unus illorum sermonem mox incipiens, laudes beatissimi precursoris Domini, tanta loquele dulcedine, tantoque uerborum ornatu, necnon et sententie grauitate contexuit, quod fas non esset lingue hominum declarare. Finito itaque sermone illo: alter, quem Ioannem Baptistam cuncti qui aderant  nominabant, eidem gratias referens multiplices, hec circumstantibus, ad eius honorem et gloriam est locutus. Socius iste meus carissimus Hieronymus equalis mihi in gloria, equalis etiam in sanctitate, seriem mearum laudum est hactenus prosecutus: idcirco dignum est ut eius laudibus nunc insistam. Hic uere lux est Ecclesie, tenebras effugans errorum, et cunctos illuminans homines ueritatis claritate cecos. Hic fons est aque sapientie salutaris, ad quem sitientes dum accedunt, largissime satiantur. Hic arbor altissima, cuius cacumen celum ascendit: sub cuius doctrine frondibus, de suaui eiusdem oris fructu, aues celi, scilicet homines multum intelligentes: et bestie terre, scilicet homines parum intelligentes, uberrime satiantur. His mecum fuit in seculo Eremita: certe non minus me carnem abstinentiis macerauit. Hic mecum uirgo nitidus, atque purus. Hic mecum fuit prophetico spiritu illustratus. Hic mecum doctor exstitit ueritatis. Ego propter iustitiam et ueritatem, uitam corpoream dereliqui. Hic etsi non amiserit uitam corporalem propter iustitie et doctrine sue perspicacissime ueritatem: tempus suum tamen totum gessit in seculo in martyrio, afflictionibus, et dolore. Ego Christiane fidei precucurri nuntius et gentium inuitator: hic postmodum ueniens, eiusdem exstitit sustentator: et ab hereticis eamdem lacerantibus defensator. Ego semel in baptismate manibus propriis Christum Dominum tetigi in Iordane: hic ipsum non solum manibus propriis habuit multoties in altari, sed et ore proprio manducauit. Hic mihi in sanctitate per omnia fuit equalis: nunc uero equali ambo uite eterne premio insimul congaudemus. Hec et alia multa prosequente beato Ioanne, que idem beatus Cyrillus non potuit totaliter memorie commendare, iam hora diei prima adueniente, Ecclesiam custos intrans, Episcopum intuitus dormientem, eumdem manibus excitauit. Expergefactus itaque pontifex, stupore et admiratione et gaudio admodum plenus: que uiderat, custodi cum lacrymis enarrauit. Deinde illo die missam solemnissime celebrans, uisionem mirabilem omni populo declarauit.

CAP. XXuI. Sunt infinito plura, que dici possent, miracula uerissima et utilia enarranda, quam ea que in breui hoc Opusculo sunt inscripta. Sed ne prolixitate operis aliquid legentibus tedii oriatur, uno solo miraculo quod nondum expleto mense in Bethleem peractum est, perfecto huic operi finis erit. Die dominico transacto, post octauas Pentecostes, omnibus meis suffraganeis Episcopis, et multitudine maxima, tam uirorum quam mulierum in Ecclesia, in qua sanctissimum quiescit Hieronymi cadauer, insimul congregatis, honore debito et ueneratione tam debita, quam deuota: primo egomet sacris indutus uestibus ad locum fouee, in qua corpus uenerandum iacet accedens, terram cepi effodere sepulture, quatenus sacratissimum illud corpus inde ablatum, in tumulo marmoreo mira pulchritudine undique decorato, quod hac de causa fuerat fabricatum, postmodum poneretur. Cumque iam fouea foret uacua,  cunctis cernentibus, corpus beatissimum in medio fouee, tanquam in ere a nulla parte terram tangens permanebat integrum, nec corruptione aliqua uiolatum. Quod inde eleuantes, cum odore tam uehementissimo et suaui, quod talem olfactus hominum nunquam sensit, collocauimus in altari, quatenus a populo reliquie sanctissime uiderentur. Quot autem illo die, me cunctisque qui aderant stantibus, sint peracta miracula gloriosa, explicare ea nullatenus compos essem. Ceci sedecim illas reliquias tangentes facie, uisum protinus receperunt. Tres precipue demoniaci catenis uincti, in illam Ecclesiam plurimorum hominum manibus deportati, sunt protinus liberati. Mulieris cuiusdam uidue paupercule puerulus, eius unicus filius, in Ecclesiam fuit pre gentium multitudine suffocatus. Quem mater inueniens, dolens et lugens, mox in ulnis pueruli cadauer ad foueam, in qua sepultum fuerat corpus Hieronymi gloriosi deferens, cum in foueam proiecit, hec dicens uerba: Sancte Hieronyme gloriose, hinc non recedam, donec restituas mihi unicum meum filium quem amisi. Mirabilis certe Deus in Sanctis suis, faciens prodigia insueta. Statim ut terram extincti pueruli corpus tetigit, eidem anima est coniuncta. Quidam uir corpus cuiusdam sui filii de sepultura, in qua per triduum steterat, extractum mox ad foueam illam detulit, et illud in foueam sic proiecit. Qui iuuenis fuit illico uite pristine restitutus. Innumerabilia  pene sunt miracula, que peracta sunt a mane usque ad uesperas: quo quidem tempore gloriosum Hieronymi corpus dissepultum in altari exstitit collocatum. Sed tamen ad huiusmodi miracula ulterius non procedam: unum quod nocte sequenti accidit, non silebo.

CAP. XXuII. In hora siquidem uespertina corpus illud sacratissimum in monumento quod preparauimus, posuimus. Sed mane monumentum uacuum fuit inuentum, et corpus sanctissimum fouee pristine inuenimus restitutum. Quod dum ego plurimum admirarer, nocte sequenti, mihi dormienti, beatus Hieronymus apparens in uisione plurima mihi grandia patefecit. Sed inter cetera, talia mihi uerba dixit: Noueris, Cyrille, quod corpus meum de fouea in qua iacet, nullatenus extrahetur, quousque ciuitas Ierusalem ab infidelibus capietur. Quo quidem tempore Romam delatum, ibidem multo tempore requiescet. Ad hec expergefactus, que uideram, cunctis Episcopis et aliis uiris Catholicis enarraui. Quid, et quando hec euenient, aliter non agnosco. Si quid utile, aut bonum in hac Epistola dixi, non meis, sed gloriosissimi Hieronymi meritis imputetur. Si quid uero superfluum, inutile et non bonum, solum mee insipientie et negligentie causa hoc accidisse, ab omnibus iudicetur. Mei, Augustine carissime, in tuis orationibus memor esto.





SANCTI EUSEBII HIERONYMI STRIDONENSIS PRESBYTERI EPISTOLAE SECUNDUM ORDINEM TEMPORUM AD AMUSSIM DIGESTAE ET IN QUATUOR CLASSES DISTRIBUTAE. 



PRIMA CLASSIS. COMPLECTENS EPISTOLAS POTISSIMUM E CALCIDIS EREMO SCRIPTAS AB ANNO CHRISTI 370 AD 380.



EPISTOLA I  . AD INNOCENTIUM  DE MULIERE SEPTIES PERCUSSA.


Hieronymus Innocentii precibus historiam cuiusdam miraculi refert; quod uercellis in Liguria sua etate acciderat. Quedam mulier a uiro adulterii falso accusata, atque una delatus iuuenis tormentis ad eliciendam  ueritatem cruciantur. Hic impatiens confitetur quod non admiserat, ista constanter negans, nulla ui ad confessionem non admissi sceleris adduci potest. Ducitur uterque ad supplicium, et iuuenis quidem occiditur, mulier uero sepius icta mori non potest. Demum cum uideretur necem occubuisse, sublatum cadauer reuiuit, et cum denuo ad supplicium requireretur, Euagrius ei ab Imperatore ueniam suis precibus impetrat.

Sepe 1 a me, Innocenti carissime, postulasti, ut  de eius rei miraculo, que nostra etate acciderat, non tacerem. Cumque ego id uerecunde et uere, ut nunc experior, negarem, meque assequi posse diffiderem; siue quia omnis sermo humanus 2 inferior est laude celesti: siue quia otium quasi quedam ingenii rubigo, paruulam licet facultatem pristini siccasset eloquii: tu e contrario asserebas, in diuinis rebus  non possibilitatem inspici debere, sed animum; neque posse eum uerba deficere, qui credidisset in uerbum.

2. Quid igitur faciam? quod implere non possum, negare non audeo. Super onerariam nauem rudis uector imponor. Et 3 homo, qui necdum  scalmum in lacu rexi, Euxini maris credor fragoribus. Nunc mihi euanescentibus terris, celum undique et undique pontus : nunc unda tenebris inhorrescit, et ceca nocte nimborum spumei fluctus canescunt. Hortaris, ut  tumida malo uela suspendam, rudentes explicem, clauum regam. Pareo iam iubenti, et quia caritas omnia potest, Spiritu Sancto cursum prosequente confidam, habiturus in utraque parte solatium; si me ad optatos portus estus  impulerit, gubernator putabor infirmior; si inter asperos orationis anfractus impolitus sermo substiterit, facultatem forsitan queras, uoluntatem certe flagitare non poteris.

3. uercelle Ligurum ciuitas.---Igitur uercelle Ligurum ciuitas haud procul a radicibus Alpium sita, olim potens, nunc raro est habitatore semiruta. Hanc quum ex more Consularis inuiseret, oblatam sibi quamdam mulierculam una cum adultero  penali carceris horrore circumdedit. Neque multo post, quum liuidas carnes ungula cruenta pulsaret, et sulcatis lateribus dolor quereret ueritatem, infelicissimus iuuenis uolens compendio mortis longos cruciatus uitare, dum in suum mentitur sanguinem, accusauit alienum; solusque omnium miser, merito  uisus est percuti, quia non reliquit innoxie, unde posset negare. At uero mulier sexu infirmior, uirtute fortior, quum eculeus corpus extenderet, et sordidas fetore carceris manus post tergum uincula cohiberent, oculis, quos tantum tortor alligare non poterat, suspexit ad celum, et euolutis per ora lacrymis: Tu, inquit, testis es, Domine Iesu, cui occultum nichil est, qui es scrutator renum et cordis, non  ideo me negare uelle, ne  peream, sed ideo mentiri nolle, ne peccem. At tu miserrime homo, si interire festinas, cur duos interimis innocentes? Equidem et ipsa cupio mori, cupio inuisum [Mss. infirmum] hoc corpus exuere, sed non quasi adultera. Presto iugulum, micantem intrepida excipio 4 mucronem, innocentiam tamen [Mss. tantum] mecum leram. Non moritur, quisquis sic uicturus occiditur.

4. Igitur Consularis pastis cruore luminibus, ut fera, que gustatum semel sanguinem semper sitit, duplicari tormenta iubet, et seuum dentibus frendens, similem carnifici minitatus est penam, nisi confiteretur sexus infirmior, quod non potuerat robur uirile reticere.

5. Succure, Domine Iesu: ad unum hominem tuum quam plura sunt inuenta supplicia. Crines ligantur ad stipitem, et toto corpore ad eculeum fortius alligato, uicinus pedibus ignis apponitur, utrumque latus carnifex fodit, nec papillis dantur inducie: immota mulier manet, et a dolore corporis, spiritu  superato, dum conscientie bono fruitur, uetuit circa se seuire tormenta. Iudex crudelis, quasi superatus attollitur: illa Deum deprecatur; soluuntur membra compagibus: illa oculos ad celum tendit; quasi de communi scelere alius confitetur: illa pro confitente negat, et periclitans ipsa, alium uindicat periclitantem.

6. Una interim uox est: Cede, ure, lacera, non feci. Si dictis tollitur fides, ueniet dies, que hoc crimen diligenter disentiat, habeo [al. habebo] iudicem  meum. Iam lassus tortor suspirabat in gemitum, nec erat nouo uulneri locus. Iam uicta seuitia, corpus quod laniarat, horrebat. Extemplo ira excitus Consularis: quid miramini, inquit, circumstantes, si torqueri mulier mauult, quam perire? Adulterium certe sine duobus committi non potest [al. potuit], et esse credibilius reor, noxiam ream negare de scelere, quam innocentem iuuenem confiteri.

7. Pari igitur prolata in utrumque sententia, damnatos carnifex trahit. Totus ad spectaculum populus effunditur, ut prorsus quasi migrare ciuitas putaretur; stipatis proruens portis turba densatur. Et quidem miserrimi iuuenis ad primum statim ictum amputatur gladio caput, truncumque in suo sanguine uolutatur cadauer. Postquam uero 5 ad feminam uentum est, et flexis in terram poplitibus, super trementem ceruicem micans eleuatus est gladius, et exertam carnifex dexteram totis uiribus concitauit ad primum corporis tactum stetit mucro lethalis, et leuiter perstringens cutem,  rasure modice sanguinem  aspersit. Imbellem manum percursor expauit, et uictam dexteram gladio marcescente  miratus, in secundos impetus torquet. Languidus rursus in feminam mucro delabitur, et quasi ferrum eam timeret attingere, circa ceruicem torpet innoxium. Itaque furens et anhelans lictor, paludamento in ceruicem retorto, dum totas expendit [al. expedit et expetit] uires, fibulam que chlamydis mordebat oras, in humum excussit, ignarusque rei, ensem librabat in uulnus. En tibi, ait mulier, ex humero aurum ruit, collige multo quesitum labore, ne pereat.

8. Proh, rogo, que est ista securitas? Impendentem non timet mortem, letatur percussa; carnifex pallet; oculi gladium non uidentes, tantum fibulam uident; et ne parum esset, quod non formidabat inreritum prestat beneficium seuienti. Iam igitur et  tertium ictum sacramentum frustrauerat Trinitatis. Iam spiculator exterritus et non credens ferro, mucronem aptabat in iugulum, ut qui secare non poterat, saltem premente manu, corpori conderetur. O omnibus res inaudita seculis! Ad capulum gladius reflectitur, et uelut dominum suum uictus aspiciens, confessus est se ferire non posse.

9. Huc huc mihi trium exempla puerorum, qui inter frigidos flammarum globos hymnos edidere pro fletibus : circa quorum  saraballa, sanctamque cesariem innoxium lusit incendium. Huc beati Danielis reuocetur historia, iuxta quem adulantibus caudis, 6 predam suam leonum ora timuerunt. Nunc  Susanna nobilis fide, omnium subeat mentibus, que iniquo damnata iudicio, Spiritu Sancto puerum replente, saluata est. Ecce non dispar in utraque misericordia Domini. Illa liberata per iudicem, ne iret ad gladium: hec a iudice damnata, absoluta per gladium est.

10. Tandem ergo ad feminam uindicandam populus armatur. Omnis etas, omnis sexus carnificem fugat, et cetu in circulum ceunte exclamat. Non  credit pene unusquisque quod uidet. Turbatur tali  nuncio urbs propinqua; et tota lictorum caterua glomeratur. E quibus medius, ad quem damnatorum cura pertinebat, erumpens, et Canitiem immundam perfuso puluere turpans : Quin meum, inquit, o ciues, petitis caput? me illi uicarium datis? Si estis misericordes, si clementes estis, si uultis seruare damnatam; innocens certe perire non debeo. Quo fletu uulgi concussus est animus, metusque se per omnes torpor insinuat, et mirum in modum uoluntate mutata, quum pietatis fuisset, quod ante defenderant, pietatis uisum est genus, ut paterentur occidi.

11. Nouus igitur ensis, nouus percussor apponitur. Stat uictima, Christo tantum fauente munita. Semel percussa concutitur, iterum repetita quassatur, tertio uulnerata prosternitur. O diuine potentie sublimanda maiestas! que prius fuerat quarto percussa, nec lesa, ideo post paululum uisa est mori, ne pro ea periret innoxius.

12. Clericorum officium in sepeliendis cadaueribus.---Clerici,  quibus id officii erat, cruentum linteo cadauer obuoluunt, et fossam humum lapidibus construentes, ex more tumulum parant. Festinato sol cursu occasum petit, et misericordia 7 Domini, celeriore  cursu nature nox aduenit. Subito femine palpitat pectus, et oculis querentibus lumen, corpus animatur ad uitam: iam spirat [al. suspirat], iam uidet, iam subleuatur, et loquitur. Iam in illam potest uocem erumpere: Dominus auxiliator meus, non timebo quid faciat mihi homo .

13. Anus interim quedam, que Ecclesie sustentabatur opibus, debitum celo spiritum reddidit, et quasi de industria ordine currente rerum, uicarium tumulo corpus operitur. Dubia adhuc luce, in lictore diabolus occurrit, querit cadauer occise, sepulcrum sibi monstrari petit: uiuere putat, quam mori potuisse miratur. Recens a Clericis cespes ostenditur, et dudum superiecta humus cum his uocibus ingeritur flagitanti. Erue scilicet ossa iam condita. Infer nouum sepulcro bellum; et si hoc parum est, auibus ferisque lanianda membra discerpe. Septies percussa debet aliquid plus morte perpeti.

14. Tali ergo inuidia carnifice confuso, clam domi mulier refocillatur. Et ne forte creber medici ad Ecclesiam commeatus suspicionis panderet uiam, cum quibusdam uirginibus ad secretiorem uillulam secto crine transmittitur. Ibi paulatim uirili habitu, ueste mutata, in cicatricem uulnus obducitur. Et, o uere Ius summum, summa malitia! post tanta miracula adhuc seuiunt leges.

15. En quo me gestorum ordo protraxit. Iam enim  ad  Euagrii nostri nomen aduenimus. Cuius ego pro Christo laborem, si arbitrer a me dici posse, non sapiam; si penitus tacere uelim, uoce in gaudium erumpente, non possim. Quis enim ualeat digno canere preconio, Auxentium  Mediolani incubantem, huius excubiis sepultum pene ante quam mortuum? Romanum Episcopum  iam pene  factionis laqueis irretitum et uicisse aduersarios, et non nocuisse superatis? uerum hec ipse equidem spatiis exclusus iniquis. Pretereo, atque aliis 8 post me memoranda reliquo . Presentis tantum rei fine contentus sum. Imperatorem  de industria adit, precibus fatigat, merito lenit, sollicitudine promeretur; ut redditam uite, redderet libertati.



EPISTOLA II  . AD THEODOSIUM ET CAETEROS ANACHORETAS  .

Theodosium, ac ceteros sub eo Anachoretas rogat, ut suis precibus a deo impetrent, ut abdicato penitus Seculo, uiuere in Deserto uelit, ac possit.

Quam uellem nunc uestro interesse conuentui: et admirandum consortium, licet isti oculi non mereantur aspicere, tota cum exultatione complecti. Spectarem desertum omni amenius ciuitate. uiderem desolata ab accolis loca, quasi ad quoddam paradisi instar, Sanctorum cetibus obsideri. uerum quia hoc mea fecere delicta, ne consortio beatorum  insereretur obsessum omni crimine caput: idcirco obsecro  ut me ex istius tenebris seculi uestro liberetis oratu. Et  ut ante dixeram presens, et nunc per litteras uotum indicare non cesso, quod mens mea omni ad id studium cupiditate rapiatur. Nunc uestrum est, ut uoluntatem sequatur effectus. Meum est,  ut uelim, obsecrationum uestrarum est, ut uelim, et possim. Ego ita sum, quasi a cuncto grege morbida aberrans ouis. Quod nisi me bonus Pastor ad sua stabula humeris impositum reportarit , lababunt gressus, et in ipso conamine [al. certamine] uestigia concident assurgentis. Ego sum ille prodigus filius, qui omni, quam mihi pater crediderat, portione profusa, necdum  me ad genitoris genua submisi: necdum cepi prioris a me luxurie blandimenta depellere. Et quia paululum non tam desiui a uitiis, quam cepi uelle desinere, nunc me nouis diabolus ligat retibus: nunc noua impedimenta 9 proponens, maria undique circumdat, et undique pontum : nunc in medio constitutus elemento, nec regredi  uolo, nec progredi possum. Superest ut oratu uestro Sancti Spiritus aura me prouehat, et ad portum optati littoris prosequatur.



EPISTOLA III  . AD RUFFINUM MONACHUM  .

Ruffinum Aquileiensem, quem in Aegyptum concessisse audierat, uidere, et alloqui uehementer optat, eumque de suo statu, deque Bonosi sodalis carissimi, qui in insulam quamdam penitentie peragende causa secesserat, certiorem reddit. Denique ut in mutua caritate perseueret, deprecatur.

1. Plus Deum tribuere quam rogatur, et ea sepe concedere, que nec oculus uidit, nec auris audiuit, nec in cor hominis ascenderunt , licet ex sacrorum  mysterio uoluminum ante cognouerim; tamen in causa propria nunc probaui, Ruffine carissime. Ego enim  qui audacia satis uota credebam, si uicissitudine litterarum imaginem nobis presentie mentiremur, audio te Aegypti secreta penetrare, Monachorum inuisere choros, et celestem in terris circumire familiam. O si nunc mihi Dominus iehsu Christus, uel Philippi ad Eunuchum , uel Abacuc ad Danielem  translationem repente concederet,  quam ego nunc tua arctis stringerem colla complexibus, quam illud os, quod mecum uel errauit aliquando, uel sapuit, impressis figerem labiis? uerum quia non tam te sic ad me uenire, quam ego ad te sic ire non mereor; et inualidum  , etiam quum sanum est, corpusculum crebri fregere morbi, has mei uicarias, et tibi obuias mitto, que te copula amoris innexum, ad me usque perducant.

2. Prima inopinati guadii ab Heliodoro fratre mihi est nuntiata felicitas. 10 Non credebam certum, quod certum esse cupiebam, presertim quum et ille ab alio se audisse diceret, et rei nouitas fidem sermonis auferret. Rursum  suspensa uota, nutantemque mentem  quidam Alexandrinus Monachus, qui ad Aegyptios Confessores, et uoluntate iam Martyres, pio plebis iam dudum fuerat transmissus obsequio, manifestus ad credulitatem nuntii auctor impulerat. Fateor et in hoc meam labasse sententiam. Nam cum et patriam tuam ignoraret, et nomen, in eo tamen [al. tantum] plus uidebatur afferre, quod eadem asserebat, que iam alius indicauerat. Tandem plenum ueritatis pondus erupit: Ruffinum enim Nitrie esse, et ad beatum perrexisse Macarium, crebra commeantium multitudo referebat. Hic uero tota credulitatis frena laxaui, et tunc uere egrotum esse me dolui. Et nisi me attenuati corporis uires quadam compede prepedissent, nec medie feruor estatis, nec nauigantibus semper incertum mare, pia festinatione gradienti ualuisset obsistere. Credas mihi, frater, non sic tempestate iactatus portum nauta prospectat: non sic sitientia imbres arua desiderant: nec sic curuo assidens littori anxia filium mater exspectat.

3. Postquam me a tuo latere subitus turbo conuulsit: postquam glutino caritatis herentem impia distraxit auulsio; Tunc mihi ceruleus supra caput astitit imber: tunc maria undique, et undique celum . Tandem in incerto peregrinationis erranti, cum me Thracia, Pontus, atque Bithynia, totumque Galatie et Cappadocie iter, et feruido Cilicum terra fregisset estu, Syria mihi uelut fidissimus naufrago portus occurrit. Ubi ego quidquid morborum esse poterat expertus, ex duobus oculis unum perdidi, Innocentium enim, partem anime mee, repentinus febrium ardor abstraxit  . Nunc uno et toto mihi  lumine Euagrio nostro fruor, cui ego semper infirmus ad laborem cumulus accessi. 11 Erat nobiscum et Hylas  sancte Melanii famulus, qui puritate morum, maculam seruitutis abluerat: et hic necdum obductam rescidit cicatricem. uerum quia de dormientibus contristari Apostoli uoce prohibemur, et nimia uis meroris leto superueniente nuntio temperata est, indicamus hec tibi, ut si nescis, discas; si ante cognouisti, pariter gaudeamus.

4. Bono si laudes, et eius solitudo.---Bonosus tuus, imo ut uerius dicam, noster, scalam presagatam meus, et, Iacob somniante iam scandit: portat crucem suam, nec de crastino cogitat, nec post tergum respicit. Seminat in lacrymis, ut in gaudio metat. Et sacramento Moysi, serpentem in eremo suspendit . Cedant huic ueritati, tam Greco quam Romano stylo, mendaciis ficta miracula. Ecce puer honestis seculi nobiscum  artibus institutus, cui opes affatim, dignitas  apprime inter equales erat, contemptu matre, sororibus, et carissimo sibi germano, insulam pelago circumsonante naufragam, cui aspere cautes et nuda saxa et solitudo terrori est, quasi quidam nouus paradisi colonus insedit. Nullus ibi agricolarum, nullus Monachorum ne paruulus quidem, quem nosti, Onesimus, quo uelut fratre in osculo fruebatur, in tanta uastitate adheret lateri [al. alteri] comes. Solus ibi, imo iam Christo comitante non solus, uidet gloriam Dei, quam etiam Apostoli, nisi in deserto non uiderant. Non quidem conspicit turritas urbes; sed in noue ciuitatis censu dedit nomen suum. Horrent sacco membra deformi [al. deformia]; sed sic melius obuiam Christo rapietur in nubibus. Nulla curiporum amenitate perfruitur; sed de latere Domini aquam uite bibit.  Propone hec tibi ante oculos, amice dulcissime, et in presentiam rei totus animo ac mente conuertere. Tunc poteris laudare uictoriam, cum laborem preliantis agnoueris. Totam circa insulam fremit insanum mare, et sinuosis montium illisum scopulis equor reclamat. Nullo terra gramine uiret, nullis 12 uernans campus densatur umbraculis. Abrupte rupes, quasi quemdam horrore [al. horroris] carcerem claudunt. Ille securus, intrepidus, et totus de Apostolo armatus , nunc Deum audit, dum diuina relegit, nunc cum Deo loquitur, cum Dominum rogat: et fortasse ad exemplum Ioannis  aliquid uidet, dum in insula commoratur.

5. Quas nunc diabolum nectere credis tricas? quas parare arbitraris insidias? Forsan antique fraudis memor, famem suadere tentabit. Sed iam illi responsum est: Non in solo pane uiuit homo , Opes forsitan gloriamque proponet. Sed dicetur illi: Qui cupiunt diuites fieri, incidunt in muscipulam, et tentationes . Et Mihi gloriatio omnis in Christo est . Fessa membra ieiuniis, morbo grauante concutiet; sed Apostoli repercutietur eloquio: Quando enim infirmor, tunc fortior sum . Et uirtus in infirmitate perficitur . Minabitur mortem; sed audiet: Cupio dissolui, et esse cum Christo . Ignita iacula uibrabit, sed excipientur [al. excutientur] scuto fidei. Et ne multa replicem : impugnabit Satanas, sed tutabitur Christus. Gratia tibi, Domine Iesu, quod in die tua habeo, qui pro me te possit rogare. Scis ipse  ut ego, et ille pariter a tenera infantia ad florentem usque adoleuerimus etatem, ut iidem nos nutricum sinus, iidem amplexus fouerint baiulorum: et cum post Romana studia ad Rheni semibarbaras ripas, eodem cibo, pari frueremur hospitio, ut ego primus ceperim uelle te colere. Momento queso hunc bellatorem tuum mecum  quondam fuisse tyronem. Habeo promissum maiestatis tue, Qui docuerit, et non fecerit, minimus uocabitur in regno celorum .  Fruatur ille uirtutis corona, et ob quotidiana martyria stolatus agnum sequatur : Multe enim sunt mansiones apud Patrem . Et Stella ab stella differt in claritate . Mihi concede  , ut inter Sanctorum calcanea 13 caput possim leuare: ut cum ego  uoluerim, ille perfecerit, mihi ignoscas, quia implere non potui, illi tribuas premium quod meretur. Plura fortasse quam Epistole breuitas patiebatur, longo sermone protraxerim, quod mihi semper accidere consueuit, quando aliquid de Bonosi nostri laude dicendum est.

6. Sed ut ad illud redeam, unde discesseram, obsecro te, ne amicum, qui diu queritur, uix inuenitur, difficile seruatur, pariter cum oculis mens amittat.  Fulgeat cuilibet auro; et pompaticis ferculis corusca ex sarcinis metalla radient. Caritas non potest comparari. Dilectio pretium non habet. Amicitia que desinere potest, uera nunquam fuit. uale in Christo.



EPISTOLA Iu  . AD FLORENTIUM  .

Superiorem Epistolam Ruffino reddendam isti ad Florentium iungit, eumque Ierosolyme degentem, quod multorum pauperum necessitatibus subueniret, plurimum laudat: tum Ruffini etiam laudes admiscet.

1. Quantus Beatitudinis tue rumor diuersa populorum ora compleuerit, hinc poteris estimare, quod ego te ante incipio amare, quam nosse. Ut enim ait Apostolus, quorumdam hominum peccata manifesta sunt, precedentia ad iudicium : ita e contrario tue dilectionis fama dispergitur, ut non tam laudandus sit ille qui te amat, quam scelus putetur facere ille qui non amat. Pretermitto innumerabiles, in quibus Christum sustentasti, pauisti, uestisti, uisitasti. Heliodori fratris a te adiuta necessitas mutorum etiam potest ora laxare, quibus gratiis, quo ille preconio peregrinationis incommoda a te fota referebat? Ita ut ego ille  tardissimus, quem intolerabilis languor  exedit, pennatis, ut aiunt, pedibus,  gestu caritatis et uoto 14 te salutauerim, et etiam complexus sim. Gratulor itaque tibi, et nascentem amicitiam, ut Dominus confederare dignetur, precor.

2. Ruffinus et Melania.---Et quia frater Ruffinus, qui cum sancta Melania ab Aegypto Ierosolymam uenisse narratur, indiuidua mihi germanitatis caritate connexus est, queso ut Epistolam meam huic Epistole tue copulatam, ei reddere non graueris. Noli nos eius estimare uirtutibus; in illo conspicies expressa sanctitatis  insignia: et ego cinis et uilissima pars luti, et iam fauilla dum uertor , satis habeo, si splendorem morum illius imbecillitas oculorum meorum ferre sustineat. Ille modo se lauit, et mundus est, et tanquam nix dealbatus: ego cunctis peccatorum sordibus inquinatus, diebus ac noctibus opperior cum tremore reddere nouissimum quadrantem. Sed tamen quia Dominus soluit compeditos , et super humilem et trementem uerba sua requiescit, forsitan et mihi in sepulcro scelerum iacenti, dicat; Hieronyme, ueni foras. Sanctus Presbyter Euagrius plurimum te salutat: et  Martinianum fratrem iuncto salutamus obsequio, quem ego uidere desiderans, catena languoris innector. uale in Christo.



EPISTOLA u  AD FLORENTIUM.

Respondet Florentio, eumque certiorem facit se iam solitudinem que iuxta Syriam Saracenis iungitur, arripuisse. Tum petit ab eo libros quosdam, aliosque illi offert, quibus abundabat.

1. In ea mihi parte eremi commoranti, que iuxta Syriam Saracenis iungitur, dilectionis tue scripta perlata sunt. Quibus lectis, ita reaccensus est animus Ierosolymam proficiscendi, ut pene nocuerit proposito, quod profuerit caritati. Nunc igitur quomodo ualeo, pro me tibi litteras represento: et si corpore absens, amore tamen et spiritu 15 uenio: impedio exposcens, ne nascentes amicitias, que Christi glutino coheserunt, aut temporis, aut locorum magnitudo diuellat; quin potius federemus eas reciprocis epistolis. Ille inter nos currant, ille sibi obuient, ille nobiscum loquantur. Non multum perditura erit caritas, si tali secum sermone fabuletur.

2. Ruffinus autem frater, ut scribis, necdum uenit; et si uenerit, non multum proderit desiderio meo, cum eum iam uisurus non sim. Ita enim et ille longo interuallo a me separatus est, ut huc non possit excurrere:  et ego arrepte solitudinis terminis arceor, ut ceperit iam mihi non licere quod uolui. Ob hoc et ego obsecro, et tu, ut petas, plurimum queso, ut tibi beati Rhetitii Augustodunensis Episcopi Commentarios ad describendum largiatur, in quibus Canticum Canticorum sublimi ore disseruit. Scripsit et mihi quidam de patria supradicti fratris Ruffini, Paulus senex, Tertulliani suum codicem apud eum esse, quem uehementer reposcit. Et ex hoc queso, ut eos libros, quos me non habere Breuis subditus edocebit, librarii manu in charta scribi iubeas. Interpretationem quoque Psalmorum Dauidicorum, et prolixum ualde de Synodis librum sancti Hilarii, quem ei apud Treuiros manu mea ipse descripseram, ut mihi transferas peto. Nosti hoc esse anime Christiane pabulum, si in lege Domini meditetur die ac nocte . Ceteros hospitio recipis, solatio foues, sumptibus iuuas. Mihi si rogata prestiteris, cuncta largitus es. Et quoniam, largiente Domino, multis sacre Bibliothece  codicibus abundamus, impera uicissim, quodcumque uis mittam. Nec putes mihi graue esse, si iubeas. Habeo alumnos,  qui Antiquarie arti seruiant. Neque uero beneficium pro eo quod postulo, polliceor. Heliodorus frater mihi indicauit, te multa de Scripturis querere, nec inuenire; aut si omnia habes,  incipit sibi plus caritas uindicare, plus petere.

16 3. Magistrum autem pueri tui, de quo dignatus es scribere , sepe Euagrius Presbyter, dum adhuc Antiochie essem, me presente corripuit. Cui ille respondit: Ego nichil timeo. Dicit se a Domino suo fuisse dimissum: et si uobis placet, ecce hic est, transmittite quo uultis. In hoc arbitror me non peccare, si hominem uagum non sinam longius fugere. Quapropter quia ego in hac solitudine constitutus, non possum agere quod iussisti, rogaui carissimum mihi Euagrium, ut tam tui quam mei causa instanter negotium prosequatur. Cupio te ualere in Christo.



EPISTOLA uI  . AD IULIANUM  AQUILEIAE DIACONUM

Excusat se apud Iulianum de silentio litterarum, et cum, eo primum nuntiante, intellexisset, sororem suam in eo permanere quod ceperat, rogat ut de eius proposito crebris ad se litteris letiorem faciat; addens se obtrectatorem suum interea despicere.

Antiquus sermo est  : Mendaces faciunt, ut nec sibi uera dicentibus credatur: quod mihi a te, ego  obiurgatus de silentio litterarum, accidisse uideo. Dicam, sepe scripsi, sed negligentia baiulorum fuit? Respondebis: omnium non scribentium uetus ista excusatio est. Dicam, non reperi qui epistolas ferret? Dices, hinc istuc  isse quam plurimos. Contendam, me etiam his dedisse? At illi, quia non reddiderunt, negabunt: et erit inter absentes incerta cognitio. Quid igitur faciam? Sine culpa ueniam postulabo, rectius arbitrans, pacem loco motum petere, quam equo gradu certamina concitare: quanquam ita me iugis tam corporis egrotatio, quam anime egritudo consumpsit, ut morte imminente, nec mei pene memor fuerim. Quod ne falsum 17 putes  , oratorio more, post argumenta testes uocabo. Sanctus frater Heliodorus hic adfuit, qui cum mecum eremum uellet incolere, meis sceleribus fugatus abscessit. uerum omnem culpam presens uerbositas excusabit. Nam, ut ait Flaccus in satyra: »Omnibus hoc uitium est cantoribus inter amicos,« rogati ut nunquam cantent, Iniussi nunquam desistant« : ita te deinceps fascibus obruam litterarum, ut econtrario incipias rogare, ne scribam. Sororem meam, filiam in Christo tuam, gaudeo, te primum nuntiante, in eo permanere, quod ceperat. Hic enim ubi nunc sum, non solum quid agatur in patria, sed an ipsa patria perstet, ignoro. Et licet me sinistro  Ibera excetra ore dilaniet, non timebo hominum iudicium, habiturus iudicem Deum: iuxta illud quod quidam ait: »Si fractus illabatur orbis, impauidum ferient ruine« . Quapropter queso ut Apostolici memor precepti, quo docet opus nostrum permanere debere ; et tibi a Domino premium in illius salute pares, et me de communi in Christo gloria crebris reddas sermonibus letiorem.



EPISTOLA uII  . AD CHROMATIUM, IOuINUM, ET EUSEBIUM.

Chromatium et Eusebium fratres, una cum Iouino amico, nec non matre et sororibus uirginibus, eadem in domo sancte uiuentes resalutat, atque eorum contubernium pluribus laudat. Tunc Bonosi, de quo illi scripserant, laudes admiscet, ac probat. Demum sororem suam, que bonos in patria magistros uite non haberet, illis commendat.

1. Non debet charta diuidere, quos amor mutuus   copulauit: nec per singulos officia mei sunt partienda sermonis, cum sic inuicem uos ametis,  , ut non minus tres caritas iungat, quam duos natura sociauit; quin potius si rei conditio pateretur, sub uno litterule 18 apice nomina indiuisa concluderem, uestris quoque ita me litteris prouocantibus, ut et in uno tres, et in tribus unum putarem. Nam postquam sancto Euagrio transmittente, in ea ad me eremi parte delate sunt, que inter Syros ac Saracenos uastum limitem ducit, sic gauisus sum, ut illum diem Romane felicitatis, quo primum Marcelli apud Nolam prelio, post Cannensem pugnam, Hannibalis agmina conciderunt, ego uicerim. Et licet supradictus frater sepe me uisitet, atque me ita ut sua in Christo uiscera foueat; tamen longo a me spatio seiunctus, non minus mihi dereliquit abeundo desiderium, quam attulerit [al. attulerat] ueniendo letitiam.

2. Nunc cum uestris litteris fabulor, illas amplector, ille mecum loquuntur, ille hic tantum Latine sciunt. Hic enim aut barbarus  semisermo discendus est, aut tacendum. Quotiescumque carissimos mihi uultus note manus referunt impressa uestigia, toties aut ego hic non sum, aut uos hic estis. Credite amori uera dicenti: et cum has scriberem, uos uidebam. De quibus hoc primum queror, cur tot interiacentibus spatiis maris atque terrarum, tam paruam Epistolam miseritis, nisi quod ita merui, qui uobis, ut scribitis, ante non scripsi. Chartam defuisse non puto, Aegypto ministrante commercia. Et si  alicubi Ptolomeus maria clausisset; tamen rex Attalus membranas a Pergamo miserat, ut penuria charte pellibus pensaretur. Unde et Pergamenarum nomen ad hunc usque diem, tradente sibi inuicem posteritate, seruatum est. Quid igitur? arbitrer baiulum festinasse? Quamuis longe Epistole una nox sufficit. An uos aliqua occupatione detentos? Nulla necessitas maior est caritate. Restant duo: ut aut uos piguerit, aut ego non meruerim. E quibus magis uolo uos incusare [al. incessere] tarditatis, quam me condemnare non meritum. Facilius enim negligentia emendari potest, quam amor nasci.

3. Bonosi laudes.---Bonosus, ut scribitis, quasi filius  19 , id est, piscis, aquosa petit. Nos  pristina contagione sordentes, quasi reguli et scorpiones arentia queque sectamur. Ille iam calcat super colubri caput: nos serpenti, terram ex diuina sententia comedenti, adhuc cibus sumus. Ille iam potest summum Graduum Psalmum scandere: nobis adhuc in primo ascensu flentibus [al. fluentibus], nescio an dicere aliquando contingat: Leuaui oculos meos in montes, unde ueniet auxilium mihi . Ille inter minaces seculi fluctus in tuto insule, hoc est, Ecclesie gremio sedens, ad exemplum Ioannis, librum forte iam deuorat : ego in scelerum meorum sepulcro iacens , et peccatorum uinculis colligatus, Dominicum de Euangelio exspecto clamorem: Hieronyme, ueni foras. Bonosus, inquam  ,  trans Euphratem tulit lumbare suum, ubi illud in foramine petre abscondens , et postea scissum reperiens, cecinit: Domine, tu possedisti renes meos . Dirupisti uincula mea: tibi sacrificabo hostiam laudis . Me uero [al. uerus] Nabuchodonosor ad Babylonem, id est, confusionem mentis mee catenatum duxit: ibi mihi captiuitatis iugum imposuit: ibi ferri circulum naribus meis innectens, de Canticis Sion cantare precepit . Cui ego dixi: Dominus soluit compeditos, Dominus illuminat cecos . Ut breuiter ceptam dissimilitudinem finiam, ego ueniam deprecor, ille exspectat coronam.

4. Soror mea, sancti Iuliani in Christo fructus est. Ille plantauit, uos rigate: Dominus incrementum dabit . Hanc mihi iehsu, pro eo uulnere quod diabolus inflixerat, prestitit, uiuam reddendo pro mortua. Huic ego, ut ait gentilis Peta , omnia etiam tuta timeo. Scitis ipsi lubricum adolescentie iter, in quo et ego lapsus sum, et uos non sine timore transitis. Hoc illa nunc maxime 20 ingrediens, omnium est fulcienda preceptis, omnium est sustentanda solatiis, id est, crebris uestre sanctitudinis epistolis roboranda. Et quia caritas omnia sustinet: obsecro ut etiam a Papa ualeriano  ad eam confortandam litteras exigatis. Nostis puellares animos his rebus plerumque solidari, si se intelligant cure esse maioribus.

5. In mea enim patria rusticitatis [al. rusticitas] uernacula, Deus uenter est, et in diem uiuitur: et sanctior est ille, qui ditior est. Accessit huic patelle  dignum operculum, Lupicinus Sacerdos, secundum illud quoque, de quo semel in uita  Crassum ait  risisse Lucillius: Similem habent labra lactucam, asino carduos comedente: uidelicet ut perforatam nauem debilis gubernator regat, et cecus cecos ducat in foueam, Talisque sit rector, quales illi qui reguntur.

6. Matrem communem  eo salutamus honore, quo nostis: una quoque suscipiendas cunctas [al. cunctis] sorores, que sexum uicere cum seculo, que oleo ad lampadas largiter preparato, sponsi operiuntur aduentum . O beata domus, in qua morantur Anna uidua, uirgines Prophetisse, geminus Samuel nutritus in templo! O tecta felicia, in quibus cernimus Machabeorum martyrum coronis cinctam martyrem matrem! Nam licet quotidie Christum confiteamini, dum eius precepta seruatis: tamen ad priuatam gloriam publica hec accessit uobis et aperta confessio, quod per uos ab urbe uestra Ariani quondam dogmatis uirus exclusum est  . Et miramini forsitan, quod in fine iam Epistole rursum exorsus sim. Quid faciam? uocem pectori negare non ualeo. Epistole breuitas compellit tacere: desiderium uestri cogit loqui. Preproperus sermo: 21 confusa turbatur oratio: amor ordinem nescit.



EPISTOLA uIII  . AD NICEAM HYPPODIACONUM AQUILEIAE  .

Niceam ueterem sodalem, ac peregrinationis sue comitem, iam in patriam regressum, ut ad se aliquando scribat exemplo Chromatii, et Eusebii fratrum hortatur.

TURPILIUS  Comicus tractans de uicissitudine litterarum: sola, inquit, res est, que homines absentes, presentes facit. Nec falsam dedit, quanquam in re  non uera, sententiam. Quid enim est  tam presens inter absentes, quam per epistolas et alloqui, et audire quos diligas? Nam et rudes  illi Italie homines,  quos Cascos Ennius appellat, qui sibi  ritu ferino uictum querebant, ante charte et membranarum usum, aut in dedolatis e ligno codicillis, aut in corticibus arborum mutuo epistolarum alloquia missitabant. Unde et portitores earum Tabellarios, et scriptores a libris arborum Librarios uocauere. Quanto magis igitur nos, expolito iam artibus mundo, id non debemus omittere, quod illi sibi prestiterunt, apud quos erat cruda rusticitas, et qui humanitatem quodammodo nesciebant? Ecce beatus Chromatius cum sancto Eusebio non plus natura quam morum equalitate  germano, litterario me prouocauit officio. Tu modo a nobis abiens, recentem amicitiam scindis potius, quam dissuis, quod prudenter apud  Ciceronem Lelius uetat. Nisi forte ita tibi exosus est Oriens, ut litteras 22 quoque tuas huc uenire formides. Expergiscere, expergiscere, euigila de somno, presta unam charte schedulam caritati. Inter delicias patrie, et communes quas habuimus peregrinationes, aliquando suspira. Si amas, scribe obsecranti: si irasceris, iratus licet scribe. Magnum et hoc desiderii solamen habeo, si amici litteras, uel indignantis accipiam.



EPISTOLA IX  . AD  CHRYSOGONUM MONACHUM AQUILEIAE.

Expostulat cum Chrysogono Aquileie Monacho, recenti amico, quod nichil ad se scripserit.

Qui circa te affectus meus sit, carissimus ambobus Heliodorus tibi potuit fideliter nuntiare; qui non minore te diligit amore, quam ego diligo: ut ego semper in ore meo nomen tuum sonem: ut ad primam quamque confabulationem iucundissimi mihi  consortii recorder, ut humilitatem admirer, uirtutem efferam, predicem caritatem. uerum tu, quod natura Lynces insitum habent,  ne post tergum respicientes meminerint priorum, et mens perdat quod oculi uidere desierint, ita nostre es necessitudinis penitus oblitus, ut illam epistolam, quam in corde Christianorum scriptam Apostolus  refert, non parua litura, sed imis, ut aiunt, ceris eraseris. Et ille quidem, quas diximus, fere, sub frondente captantes arboris ramo fugaces capreas, aut timidum, ceruos, animal comprehendunt: currentemque frustra predam, dum hostem suum secum uerabido desuper ore dilaniant; et tamdiu meminere predandi, 23 quamdiu uenter uacuus siccum fame guttur exasperat. Ubi uero sanguine pasta feritas  uiscera distenta compleuerit, cum saturitate succedit obliuio: tamdiu nescitura quid capiat, donec memoriam reuocauerit esuries. Tu necdum satiatus e nobis, cur finem iungis exordio? cur amittis antequam teneas? Nisi forte negligentie semper excusatione socia, asseras te non habuisse quod scriberes: cum hoc ipsum debueris scribere,  te non habuisse quod scriberes.



EPISTOLA X  . AD PAULUM SENEM CONCORDIAE  .

Paulum Concordiensem centesimum agentem annum, et tamen integro uirentique corpore, laudat, petitque ab eo libros aliquot, mittens ei interea uitam Pauli Eremite, quam nuper adornauerat.

1. Humane uite breuitas, damnatio delictorum est. Et in ipso sepe lucis exordio, mors secuta nascentem, labentia quotidie in uitium secula profitetur. Nam cum primum Paradisi colonum, uiperinis nexibus prepeditum, coluber deduxisset ad terras, eternitas mortalitate mutata, et in nongentos et eo amplius annos, secundam quodammodo immortalitatem maledicti hominis distulerat  elogium. Exinde paulatim recrudescente peccato, totius orbis naufragium Gigantum adduxit impietas. Post illud, ut ita dixerim, purgati baptisma mundi, in breue tempus hominum uita contracta est. Hoc quoque spatium, sceleribus nostris semper contra diuina pugnantibus, pene perdidimus. Quotus enim quisque aut centenariam transgreditur etatem, aut non ad eam sic peruenit, ut peruenisse peniteat, secundum quod in libro Psalmorum Scriptura testatur: Dies uite nostre septuaginta anni: si autem multum, octoginta: quidquid reliquum est, labor et dolor .

24 2. Quorsum, ais, ista tam alto repetita principio, et ita procul cepta ut merito quis Horatiano de nobis possit sale ludere: Et gemino bellum Troianum orditur ab ouo ? uidelicet ut senectutem tuam, et caput ad Christi similitudinem candidum , dignis uocibus predicemus. Ecce iam centenus etatis circulus uoluitur, et tu semper Domini precepta custodiens,  future beatitudinem uite per presentia exempla meditaris. Oculi puro lumine uigent; pedes imprimunt certa uestigia; auditus penetrabilis; dentes candidi, uox canora ; corpus solidum, et succi plenum; cani cum rubore discrepant; uires cum etate dissentiunt. Non memorie  tenacitatem, ut in plerisque cernimus, antiquior senecta dissoluit. Non calidi acumen ingenii, frigidus sanguis obtundit. Non contractam rugis faciem, arata frons asperat. Non denique tremula manus per curuos cere tramites errantem stylum ducit. Future nobis resurrectionis uirorem [Ms. uigorem] in te nobis Dominus ostendit, ut peccati sciamus esse, quod ceteri adhuc uiuentes premoriuntur in carne; iustitie, quod tu adolescentiam in aliena etate mentiris. Et quanquam multis istam corporis sanitatem, etiam peccatoribus euenire uideamus, tamen illis hoc diabolus ministrat, ut peccent: tibi Dominus prestat, ut gaudeas.

3. Doctissimi quique Grecorum  regum suorum, uel principum laudes, accepta mercede, dicebant. Hoc ego nunc faciens, pretium posco pro laudibus. Et ne putes modica esse, que deprecor, margaritam de Euangelio postularis. Eloquia Domini, eloquia casta, argentum igne examinatum, probatum terre, purgatum septuplum : scilicet Commentarios Fortunatiani, et propter notitiam  persecutorum, Aurelii uictoris Historiam, simulque Epistolas Nouatiani, ut dum schismatici hominis 25 uenena cognoscimus, libentius sancti Martyris Cypriani bibamus antidotum. Misimus interim te tibi, id est, Paulo seni  Paulum seniorem; in quo propter simpliciores quosque multum in deiiciendo sermone laborauimus. Sed nescio quomodo, etiam si aqua plena sit, tamen eumdem odorem lagena seruat, quo dum rudis esset, imbuta est. Si hoc munusculum placuerit, habemus etiam alia condita, que cum plurimis orientalibus mercibus ad te, si Spiritus Sanctus afflauerit, nauigabunt.



EPISTOLA XI  . AD uIRGINES  AEMONENSES.

Conqueritur, quod uirgines Aemone in Italie finibus degentes, sepe ab eo litteris prouocate, nunquam rescripserint, ostenditque non esse suis obtrectatoribus credendum.

Charte exiguitas indicium solitudinis est; et idcirco  longum sermonem breui spatio coarctaui; quia et uobiscum uolebam prolixius loqui, et angustia schedule cogebat tacere. Nunc igitur ingenio est uicta pauperies. Minute quidem littere, sed confabulatio longa est. Et tamen in hoc necessitatis articulo animaduertite caritatem, cum me nec penuria scriptionis ualuerit prohibere, ne scriberem. uos autem, ignoscite, obsecro, dolenti; dico enim lesus, dico lacrymans  et irascens: ne unum quidem apicem, toties uobis tribuenti officium, prestitistis. Scio quia nulla communio luci et tenebris est: nulla cum ancillis Dei, peccatori societas. Attamen et meretrix Domino pedes lacrymis lauit , et de dominorum micis canes edunt . Et ipse Saluator non uenit iustos uocare, sed peccatores. Non enim egent sani medico . Et magis uult penitentiam peccatoris, quam mortem. Et errantem ouiculam suis humeris refert. 26 Et prodigum filium reuertentem, excipit letus pater . Quin potius Apostolus ait: Nolite iudicare ante tempus . Tu enim quis es, qui alienum seruum iudices? Suo Domino stat, aut cadit . Et, qui stat, uideat ne cadat. Et, inuicem onera uestra portate . Aliter, sorores carissime, hominum liuor, aliter Christus iudicat. Non eadem sententia est tribunalis eius, et anguli susurronum. Multe hominibus uie uidentur iuste , que postea reperiuntur praue. Et in testaceis uasculis thesaurus sepe reconditur. Petrum ter negantem , amare in suum locum restituere lacryme. Cui plus dimittitur, plus amat . De toto grege siletur, et ob unius morbide  pecudis salutem Angeli letantur in celo. Quod si cui uidetur indignum, audiat a Domino: Amice, si ego bonus sum, quare oculus tuus nequam est ?



EPISTOLA XII  . AD  ANTONIUM MONACHUM.

Antonium Monachum Aemone reprehendit, quod toties rogatus nunquam rescripserit: rursumque hortatur, ut diligentem se diligat, et scribenti rescribat.

Dominus noster humilitatis magister, disceptantibus  de dignitate discipulis, unum apprehendit e paruulis, dicens: Quicumque uestrum non fuerit conuersus sicut infans, non potest introire in regnum celorum . Quod ne tantum docere, nec facere uideretur, impleuit exemplo: dum discipulorum pedes lauat : dum traditorem osculo excipit : dum loquitur cum Samaritana : dum ad pedes sibi sedente Maria, de celorum disputat regno : dum ab inferis resurgens, primum mulierculis apparescit . Satanas 27 autem ex Archangelico fastigio non aliam ob causam, nisi ob contrariam humilitati superbiam ruit. Et Iudaicus populus primas  sibi cathedras, et salutationes in foro uindicans, deputato antea in stillam situle , Gentili populo succedente, deletus est. Contra sophistas quoque seculi, et sapientes mundi, Petrus et Iacobus piscatores mittuntur. Cuius rei causa Scriptura ait: Superbis Deus resistit, humilibus autem dat gratiam . uide, frater, quale malum sit, quod aduersarium habet Deum. Ob quod in Euangelio et Phariseus arrogans spernitur, et humilis Publicanus auditur. Decem iam, nisi fallor, Epistolas plenas tam officii quam precum misi,  cum tu ne mu quidem facere dignaris: et Domino loquente cum seruis, frater cum fratre non loqueris. Nimis, inquies, contumeliose. Crede mihi, nisi styli uerecundia prohiberet tanta lesus ingererem, ut inciperes mihi rescribere, uel iratus. Sed quoniam et irasci hominis est, et iniuriam non facere, Christiani, ad antiquum morem reuertens, rursus precor; ut et diligentem te diligas, et conseruo sermonem conseruus impertias.  uale in Domino.



EPISTOLA XIII  . AD CASTORINAM MATERTERAM.

Castorinam materteram suam, cum qua aliquid habuerat dissidii, ad pacem et concordiam, quod per alias etiam fecerat litteras, adhortatur.

Ioannes idem Apostolus et Euangelista in Epistola sua ait: Quicumque odit fratrem suum, homicida est : et recte. Cum enim homicidium ex odio sepe nascatur: quicumque odit, etiam si necdum gladio percusserit, animo tamen homicida est. Cur, ais, tale principium? Scilicet ut ueteri rancore deposito, 28 mundum pectoris Deo paremus habitaculum. Irascimini, inquit Dauid, et nolite peccare  . Hoc quid uelit intelligi, Apostolus plenius interpretatur: Sol non occidat super iracundiam uestram . Quid agemus nos in die iudicii, super quorum iram non unius diei, sed tantorum annorum sol testis occubuit? Dominus loquitur in Euangelio: Si offers munus tuum ad altare, ibique recordatus fueris, quia frater tuus habet aliquid aduersum te,  relinque ibi munus tuum ante altare, et uade reconciliari prius fratri tuo, et tunc ueniens offeres munus tuum . ue mihi misero, ne dicam et tibi, qui tanto tempore, aut non obtulimus munus ad altare, aut, ira permanente  sine causa, obtulimus. Quomodo in quotidiana prece unquam diximus: Dimitte nobis debita nostra, sicut et nos dimittimus debitoribus nostris , animo discrepante cum uerbis, oratione dissidente cum factis? Precor itaque, quod et ante annum prioribus litteris rogaueram  , ut pacem, quam nobis reliquit Dominus, habeamus ; et meum desiderium, et tuam mentem Christus intueatur. In breui ante tribunal eius reconciliata, seu scissa concordia, aut premium recuperabit, aut penam. Quod si tu, quod procul absit, nolueris: ego liber ero. Epistola me hec mea, cum lecta fuerit, absoluet.



EPISTOLA XIu  . AD HELIODORUM  MONACHUM.

Heliodorum peregrinationis sue comitem, quem frustra conatus erat apud se in Eremo detinere propositi socium, datis litteris, quemadmodum discedenti promiserat, ad se inuitat, et uite eremitice beatitudinem predicat.

1. Quanto amore et studio contenderim, ut pariter in eremo moraremur, conscium mutue caritatis pectus 29 agnoscit. Quibus lamentis, quo dolore, quo gemitu, te abeuntem prosecutus sim, iste quoque littere testes sunt, quas lacrymis cernis interlitas. uerum tu quasi paruulus delicatus, contemptum rogantis per blandimenta fouisti, et ego incautus, quid tunc agerem, nesciebam. Tacerem? sed quod ardenter  uolebam, moderate dissimulare non poteram. Impensius obsecrarem? sed audire nolebas, quia similiter non amabas. Quod unum potuit, spreta caritas fecit. Quem presentem retinere non ualuit, nunc querit absentem. Quoniam igitur et tu ipse abiens postularas, ut postea quam ad deserta migrassem, inuitatoria ad te scripta transmitterem, et ego me facturum promiseram:  Inuito, iam propera. Nolo pristinarum necessitatum recorderis. NUDOS AMAT EREMUS. Nolo te antique peregrinationis terreat difficultas. Qui in Christum credis, et eius crede sermonibus. Querite primum regnum Dei, et hec omnia apponentur uobis . Non pera tibi sumenda, non uirga est. Affatim diues est, qui cum Christo pauper est.

2. Sed quid ago? Rursus improuidus obsecro? Abeant preces, blandimenta discedant. Debet amor lesus irasci. Qui rogantem contempseras, forsitan audies obiurgantem. Quid facis in paterna domo delicate miles? Ubi uallum? ubi fossa, ubi hyems acta sub pellibus? Ecce de celo tuba canit: ecce cum nubibus debellaturus orbem, imperator armatus egreditur: ecce bis acutus gladius ex regis ore procedens , obuia queque metit; et tu mihi  de cubiculo ad aciem, tu de umbra egrederis ad solem? Corpus assuetum tunica, lorice onus non fert. Caput opertum linteo, galeam recusat. Mollem otio manum, durus exasperat capulus. Audi edictum  regis tui: Qui non est mecum, contra me est: et qui mecum non colligit, spargit . Recordare tyrocinii tui diem, quo Christo in baptismate consepultus, in sacramenti uerba iurasti: pro nomine eius non te matri parciturum esse, non patri. Ecce aduersarius in pectore tuo 30 Christum conatur occidere. Ecce donatiuum, quod militaturus acceperas, hostilia castra suspirant. Licet paruulus ex collo pendeat nepos  , licet sparso crine et scissis uestibus, ubera quibus te nutrierat, mater ostendat, licet in limine pater iaceat, per calcatum perge patrem, siccis oculis ad uexillum crucis euola. SOLUM PIETATIS genus est, in hac re esse crudelem.

3. Oratio sanctorum in celo pro uiatoribus.---ueniet, ueniet postea dies, quo uictor reuertaris in patriam; quo  per Ierosolymam celestem uir fortis coronatus incedas. Tunc municipatum cum Paulo capies. Tunc et parentibus tuis eiusdem ciuitatis ius petes. Tunc et pro me rogabis, qui te ut uinceres, incitaui. Neque uero nescio, qua te dicas nunc compede prepediri. Non est nobis ferreum pectus, nec dura precordia. Non ex silice natos Hyrcane nutriere tigrides. Et nos per ista transiuimus. Nunc tibi blandis uidua soror heret lacertis, nunc illi, cum quibus adoleuisti,  uernaculi aiunt: Cui nos seruituros relinquis? Nunc et gerula quondam, iam anus, et nutricius, secundus post naturalem pietatem pater,  clamitat: Morituros exspecta paulisper, et sepeli. Forsitan et laxis uberum pellibus mater, arata rugis fronte, antiquum referens mamme lallare, congeminet. Dicant si uolunt et Grammatici: In te omnis domus inclinata recumbit . Facile rumpit hec uincula amor Dei, et timor gehenne. At contra Scriptura precipit parentibus obsequendum: sed quicumque eos supra Christum amat, perdit animam suam. Gladium tenet hostis, ut me perimat, et ego de matris lacrymis cogitabo? Propter patrem militiam Christi deseram, cui sepulturam Christi causa non debeo, quam etiam omnibus eius causa debeo? Domino passuro timide Petrus consulens scandalum fuit . Paulus retinentibus se fratribus, ne Ierosolymam pergeret, respondit: Quid facitis plorantes, et conturbantes cor meum? Ego enim non solum ligari, sed et mori in Ierusalem paratus sum pro nomine Domini Iesu Christi . Aries iste pietatis, quo fides quatitur, Euangelii 31 retundendus est muro. Mater mea, et fratres mei hi sunt, quicumque faciunt uoluntatem Patris mei, qui in celis est . Si credunt in Christum, faueant mihi pro eius nomine pugnaturo. Si non credunt, mortui sepeliant mortuos suos . Sed hoc, ais, in Martyrio.

4. Erras, frater, erras, si putas unquam Christianum persecutionem non pati: ET TUNC MAXIME oppugnaris, si te oppugnari nescis. Aduersarius noster, tanquam leo rugiens, aliquem deuorare querens, [al. cupiens], circumit , et tu pacem putas? Sedet in insidiis cum diuitibus, et in occultis interficiat innocentem. Oculi eius in pauperem respiciunt. Insidiatur in occulto, sicut leo in spelunca sua: insidiatur ut rapiat pauperem ; et tu frondose arboris tectus umbraculo, molles somnos, futura [al. futurus] preda, carpis? Inde me persequitur luxuria: inde auaritia conatur irrumpere: inde uenter meus uult mihi Deus esse pro Christo. compellit libido, ut habitantem in me Spiritum Sanctum fugem, ut templum eius uiolem. Persequitur, inquam, me hostis, cui nomina mille, Mille nocendi artes : et ego infelix uictorem me putabo, dum capior?

5. Nolo, frater carissime, examinato pondere delictorum, minora arbitreris [al. nolo te arbitrari] idololatrie crimine [al. crimina] esse, que diximus. Imo Apostoli disce sententiam, qui ait: hoc enim scitote intelligentes, quia omnis fornicator, aut immundus  , aut auarus, aut fraudator, quod est idolorum seruitus,  non habet hereditatem in regno Christi, et Dei . Et quanquam generaliter aduersus Deum sapiat, quidquid diaboli est; et quod diaboli est, idololatria sit, cui omnia idola mancipantur: tamen et in alio loco speciatim, nominatimque determinat, dicens: Mortificate membra uestra, que sunt super terram, deponentes 32 fornicationem, immunditiam, et concupiscentiam malam, et cupiditatem, que sunt idolorum seruitus, propter que uenit ira Dei. .

Seruitus idolorum in uitiis et peccatis.---Non est tantum in eo seruitus idoli, si quis duobus digitulis,  thura in bustum are iaciat, aut haustum patere poculo fundat merum. Neget auaritiam esse idololatriam, qui potest triginta argenteis Dominum uenditum appellare iustitiam. Neget sacrilegium in libidine,  sed is, qui membra Christi, et hostiam uiuam placentem Deo  , cum publicarum libidinum uictimis, nefaria colluuione uiolauit. Non fateatur fraudem idololatriam esse, sed similis eorum, qui in Actibus Apostolorum ex patrimonio suo partem pretii reseruantes, presenti periere uindicta . Animaduerte, frater, non tibi licere [al. licet.] de tuis quidquam habere rebus. Omnis, inquit Dominus, qui non renuntiauerit cunctis, que possidet, non potest meus esse discipulus . Cur timido animo Christianus es?

6. Respice Petro [al. cum Petro] relictum rete: respice surgentem de telonio Publicanum, statim Apostolum. Filius hominis non habet, ubi caput reclinet: et tu amplas porticus, et ingentia tectorum spatia metiris?  HAEREDITATEM EXSPECTANS seculi, coheres Christi esse non poteris. Interpretare uocabulum Monachi, hoc est nomen tuum. Quid facis in turba qui solus es? Et hoc ego, non integris rate, uel mercibus, nec quasi ignarus fluctuum  doctus nauta premoneo; sed quasi nuper naufragio eiectus in littus, timida nauigaturis uoce denuntio. In illo estu Charybdis luxurie, salutem uorat. Ibi ore uirgineo,  ad pudicitie perpetranda naufragia,  Scylleum renidens libido blanditur. Hic barbarum littus, hic diabolus pirata, cum sociis portat uincula capiendis. Nolite credere, 33 nolite esse securi. Licet in modum stagni fusum equor arrideat: licet uix summa iacentis elementi spiritu terga crispentur, magnos hic campus  montes habet. Intus inclusum est periculum, intus est hostis. Expedite rudentes, uela suspendite.  Crucis antenna figatur in frontibus. Tranquillitas ista tempestas est. Sed forsitan dicturus es: Quid ergo? quicumque in ciuitate sunt, Christiani non sunt? non est tibi eadem causa que ceteris. Dominum ausculta dicentem: Si uis perfectus esse: uade, uende omnia tua, et da pauperibus, et ueni, sequere me . Tu autem perfectum te esse pollicitus es. Nam quum derelicta militia [al. derelicta domo, militia], te castrasti propter regna celorum, quid aliud quam perfectam sequutus es uitam? PERFECTUS AUTEM seruus Christi, nichil preter Christum habet. Aut si quid preter Christum habet, perfectus non est. Et si perfectus non est, cum se perfectum fore Deo pollicitus sit, ante mentitus est. Os autem, quod mentitur, occidit animam . Igitur, ut concludam: si perfectus es, cur bona paterna desideras? Si perfectus non es, Dominum fefellisti. Diuinis Euangelium uocibus contonat: Non potestis duobus dominis seruire ; et audet quisquam mendacem Christum facere, Mammone, et Domino seruiendo? uociferatur ille sepe: Si quis uult post me uenire, abneget semetipsum sibi, et tollat crucem suam, et sequatur me . Et ego onustus auro arbitror me Christum sequi? »Qui dicit se in Christum credere, debet quomodo ille ambulauit, et ipse ambulare.« .

7. Quod si nichil habes  cur, tam bene paratus ad bella, non militas? Nisi forte in patria tua te arbitraris hoc facere, cum in sua Dominus signa non fecerit. Et cur id? Cum auctoritate sume rationem. Nemo Propheta in patria sua honorem habet . Non quero, inquies, honorem: sufficit mihi conscientia mea. Neque Dominus querebat, quippe qui ne a turbis rex constitueretur, aufugit. Sed ubi honor non est, ibi contemptus est. Ubi contemptus, ibi frequens iniuria: ubi autem iniuria, ibi et indignatio: ubi 34 indignatio, ibi quies nulla:  ubi quies non est, ibi mens a proposito sepe deducitur. Ubi autem per inquietudinem aliquid aufertur ex studio, minus fit ab eo, quod tollitur: et ubi minus est, perfectum non potest dici. Ex hac supputatione summa illa nascitur, Monachum in patria sua perfectum esse non posse. Perfectum autem esse nolle, delinquere est.

8.---Dignitas Clericorum. Sed de hoc gradu pulsus; prouocabis ad Clericos. An de his aliquid audeam dicere, qui certe in suis urbibus commorantur? Absit ut de his quidquam sinistrum loquar, quia Apostolico gradui succedentes, CHRISTI CORPUS sacro ore conficiunt; per quos et nos Christiani sumus. Qui claues regni celorum habentes, quodammodo ante iudicii diem iudicant: qui sponsam Domini sobria castitate conseruant. Sed alia, ut ante perstrinxi, Monachorum est causa, alia Clericorum. Clerici pascunt oues: ego pascor. Illi de altario uiuunt: mihi quasi infructuose arbori, securis ponitur ad radicem, si munus ad altare non defero. Nec possum obtendere paupertatem, cum in Euangelio anum uiduam, duo, que sola sibi supererant, era mittentem in gazophylacium, laudauerit Dominus . Mihi ante presbyterum sedere non licet: illi, si peccauero, licet tradere me Satane in interitum carnis, ut spiritus saluus sit . Et in ueteri quidem Lege, quicumque Sacerdotibus non obtemperasset, aut extra castra positus, lapidabatur a populo; aut gladio ceruice subiecta, contemptum expiabat cruore . Nunc uero inobediens spirituali mucrone truncatur: aut eiectus de Ecclesia rabido demonum ore discerpitur. Quod si te quoque ad eumdem Ordinem pia fratrum blandimenta sollicitant, gaudebo de ascensu, sed timebo de lapsu. Qui Episcopatum desiderat, bonum opus desiderat. Scimus ista: sed iunge quod sequitur: Oportet autem huiusmodi irreprehensibilem esse, unius uxoris uirum, sobrium, pudicum, prudentem, ornatum, hospitalem, docibilem, non uinolentum, non percussorem, sed modestum . Et ceteris, 35 que de eo sequuntur, explicitis, non minorem  in tertio gradu adhibuit diligentiam, dicens: Diaconos similiter pudicos: non bilingues, non multo uino deditos, non turpilucros [al. turpis lucri appetitores]: habentes  ministerium fidei in conscientia pura. Et hi autem probentur primum: et sic ministrent, nullum crimen habentes. ue illi homini, qui uestem non habens nuptialem, ingreditur ad cenam. Nihil superest, nisi ut statim audiat: Amice quomodo huc intrasti? Et illo obmutescente dicatur ministris: Tollite illum, ligatis manibus et pedibus, et mittite eum in tenebras exteriores, ubi erit fletus et stridor dentium . ue illi qui acceptum talentum in sudario ligans, ceteris lucra facientibus, id tantum quod acceperat, reseruauit. Illico indignantis Domini  clamore ferietur: Serue nequam, quare non dedisti pecuniam meam ad mensam, et ego ueniens cum usuris exegissem eam ? Id est, deposuisses ad altare, quod ferre non poteras. Dum enim tu ignauus negotiator denarium tenes, alterius locum, qui pecuniam duplicare poterat, occupasti. Quamobrem sicuti qui bene ministrat, bonum gradum sibi acquirit: ita qui indigne ad calicem Domini accedit, reus erit Dominici Corporis et Sanguinis .

9. Non omnes Episcopi, Episcopi sunt. Attendis Petrum: sed et Iudam considera. Stephanum suspicis: sed et Nicolaum respice, quem Dominus in Apocalypsi sua damnat sententia: qui tam turpia et nefanda commentus est, ut  Nicolaitarum heresis ex illa radice nascatur. Probet se unusquisque, et sic accedat. NON FACIT Ecclesiastica dignitas Christianum. Cornelius Centurio adhuc ethnicus, dono Sancti Spiritus mundatur . Presbyteros Daniel puer iudicat : Amos ruborum mora distringens, repente Propheta effectus est. 36 Dauid pastor eligitur in Regem . Minimum discipulum iehsu amat plurimum. Inferius frater accumbe, ut minore adueniente, sursum iubearis ascendere . Super quem Dominus requiescit, nisi super humilem et quietum, et trementem uerba sua ? Cui plus creditur, plus ab eo exigitur. Potentes potenter tormenta patientur . Nec sibi quisquam de corporis  tantum mundi castitate supplaudat, cum omne uerbum otiosum, quodcumque locuti fuerint homines, reddituri sint pro eo rationem in die iudicii : cum etiam conuicium in fratrem, homicidii sit reatus. Non est facile stare loco Pauli, tenere gradum Petri, iam cum Christo regnantium: ne forte ueniat angelus, qui scindat uelum templi tui, qui candelabrum tuum de loco moueat . Aedificaturus turrim, futuri operis sumptus supputa . Infatuatum sal ad nichil est utile, nisi ut proiiciatur foras, et a porcis conculcetur. Monachus si ceciderit, rogabit pro eo Sacerdos. Pro Sacerdotis lapsu quis rogaturus est?

10. Sed quoniam  e scopulosis locis enauigauit oratio, et inter cauas spumeis fluctibus cautes, fragilis in altum cimba processit, expandenda uela sunt uentis, et questionum scopulis transuadatis, letantium more nautarum, epilogi  celeuma cantandum est. O desertum, Christi floribus uernans! O solitudo, in qua illi nascuntur lapides, de quibus in Apocalypsi  ciuitas magni regis extruitur ! O eremus familiarius Deo gaudens! Quid agis frater  in seculo, qui maior es mundo? Quamdiu te tectorum umbre premunt? quamdiu fumosarum urbium carcer includit? Crede mihi, nescio quid plus lucis aspicio.  Libet, sarcina corporis abiecta, ad purum etheris euolare fulgorem. Paupertatem times? sed beatos Christus pauperes appellat. Labore terreris? at nemo athleta 37 sine sudore coronatur. De cibo cogitas? sed fides famem non timet  . Super nudam metuis humum exesa ieiuniis membra collidere? sed Dominus tecum iacet. Squalidi capitis horret inculta cesaries? sed caput tuum Christus est. Infinita eremi uastitas te terret? sed tu paradisum mente deambula. Quotiescumque illuc cogitatione conscenderis, toties in eremo non eris. Scabra sine balneis attrahitur cutis? sed qui in Christo semel lotus est, non illi necesse est iterum lauare . Et ut breuiter, ad cuncta audias Apostolum respondentem; Non sunt, inquit, condigne passiones huius seculi ad superuenturam gloriam, que reuelabitur in nobis . Delicatus es, frater, si et hic uis gaudere cum seculo, et postea regnare cum Christo.

11. ueniet, ueniet illa dies, qua corruptiuum hoc et mortale incorruptionem induat et immortalitatem. Tunc beatus seruus, quem Dominus inuenerit uigilantem . Tunc ad uocem tube pauebit terra cum populis, et tu gaudebis. Iudicaturo Domino lugubre mundus immugiet: et tribus ad tribum pectora ferient. Potentissimi quondam reges nudo latere palpitabunt. Exhibebitur cum  prole sua uenus. Tunc ignitus Iupiter adducetur, et cum suis stultus Plato discipulis. Aristotelis argumenta non proderunt. Tunc tu rusticanus et pauper exultabis, et ridebis, et dices: Ecce crucifixus meus, ecce iudex, qui obuolutus pannis in presepio uagiit. Hic est ille operarii, et  questuarie filius: hic qui matris gestatus sinu, hominem Deus fugit in Aegyptum : hic uestitus coccino: hic sentibus coronatus: hic Magus, demonium habens, et Samarites. Cerne manus, Iudee, quas fixeras: cerne latus, Romane,  quod foderas. uidete corpus, an idem sit, quod dicebatis clam nocte sustulisse discipulos. Dilectio tua me compulit, ut hec tibi frater 38 dicerem;  ut his interesse contingat, cui nunc labor durus est.



EPISTOLA Xu  . Ad DAMASUM Papam.

Rogat, ut sibi significet, an tres Hypostases in Deo dicende sint, uel tacende: et cum quo apud Antiochiam communicare debeat.

1. Cathedram Petri consulendam. Orientis et Occidentis status qua diuersus.---Quoniam uetusto Oriens inter se populorum furore collisus, indiscissam Domini tunicam, et desuper textam, minutatim per frusta discerpit: et Christi uineam exterminant uulpes, ut inter lacus contritos, qui aquam non habent , difficile, ubi fons signatus, et hortus ille conclusus sit , possit intelligi: ideo mihi cathedram Petri et fidem Apostolico ore laudatam censui consulendam: inde nunc mee anime postulans cibum, unde olim Christi uestimenta suscepi. Neque uero tanta uastitas elementi liquentis, et interiacens longitudo terrarum, me a pretiose margarite potuit inquisitione prohibere. Ubicumque fuerit corpus, illic congregabuntur aquile . Profligato a sobole mala patrimonio, apud uos solos incorrupta patrum seruatur  hereditas. Ibi cespite terra fecundo, Dominici seminis puritatem centeno fructu refert. Hic obruta sulcis frumenta in lolium a uenasque degenerant. Nunc in Occidente sol iustitie oritur: in Oriente autem Lucifer ille qui ceciderat, supra sidera posuit thronum suum. uos estis lux mundi, uos sal terre , uos aurea uasa et argentea: hic testacea uasa uel lignea  uirgam ferream et eternum opperiuntur incendium.

2. Extra Ecclesiam nulla salus.---Quanquam igitur tui me terreat magnitudo, inuitat tamen humanitas. A Sacerdote  uictime salutem, a Pastore presidium ouis flagito. Facessat inuidia: Romani culminis recedat ambitio, 39 cum successore Piscatoris et discipulo  crucis loquor. Ego nullum primum, nisi Christum sequens, Beatitudini tue, id est, cathedre Petri, cummunione consocior. Super illam Petram edificatam Ecclesiam scio. Quicumque extra hanc domum agnum comederit, profanus est. Si quis in Ne Arca non fuerit, peribit regnante diluuio. Et  quia pro facinoribus meis ad eam solitudinem  commigraui, que Syriam iuncto Barbarie fine  determinat; nec possum sanctum Domini tot interiacentibus spatiis a Sanctimonia tua semper expetere: ideo hic collegas tuos  Aegyptios Confessores sequor; et sub onerariis nauibus parua nauicula delitesco. Non noui uitalem, Meletium respuo, ignoro Paulinum. Quicumque tecum non colligit, spargit: hoc est, qui Christi non est, Antichristi est.

3. uis illata Hieronymo ut tres in Deo hypostases confiteatur.---Nunc igitur proh dolor! post Nicenam fidem, post Alexandrinum iuncto pariter Occidente  decretum, trium hypostaseon  ab Arianorum prole, Campensibus, nouellum a me homine Romano nomen exigitur. Qui, queso, ista Apostoli prodidere? Quis nouus magister gentium Paulus hec docuit? Interrogamus, quid tres hypostases posse arbitrentur intelligi: tres personas subsistentes aiunt. Respondemus nos ita credere: non sufficit sensus, ipsum nomen efflagitant; quia nescio quid ueneni in syllabis 40 latet. Clamamus, si quis tres hypostases, ut tria enhypostata, hoc est, tres subsistentes personas non confitetur, anathema sit. Et quia uocabula non ediscimus, heretici iudicamur. Si quis autem hypostasim, usian intelligens, non in tribus personis unam hypostasim dicit, alienus a Christo est: et sub hac confessione uobiscum pariter cauterio  Unionis inurimur.

 4. Tres hypostases dicere cur non liceat. Solus Deus est; creature non sunt. Una natura Deitati in tribus personis.---Decernite, obsecro, si placet, et non timebo tres hypostases dicere. Si iubetis, condatur noua post Nicenam fides, et similibus uerbis, cum Arianis confiteamur orthodoxi. Tota secularium litterarum schola nichil aliud hypostasim, nisi  usian nouit. Et quisquam, rogo, ore sacrilego tres substantias predicabit? Una est Dei et sola natura, que uere est. Id enim quod subsistit, non habet aliunde, sed suum est. Cetera que creata sunt, etiamsi uidentur esse, non sunt: quia aliquando non fuerunt; et potest rursum non esse, quod non fuit. Deus solus qui eternus est, hoc est, qui exordium non habet, essentie nomen uere tenet. Idcirco et ad Moysen de rubo loquitur: Ego sum qui sum: et rursum: Qui est, me misit . Erant utique tunc Angeli, celum, terra, maria: et quomodo commune nomen essentie,  proprie sibi uindicat Deus? Sed quia illa sola natura est perfecta, et in tribus personis Deitas una subsistit [al. persistit], que est uere, 41 et una natura est: quisquis tria esse, hoc est, tres esse hypostases,  id est usias, dicit, sub nomine pietatis, tres naturas conatur asserere. Et si ita est, cur ab Ario [al. Arianis] parietibus separamur, perfidia copulati? Iungatur cum Beatitudine tua  Ursinus; cum Ambrosio societur Auxentius. Absit hoc a Romana fide: sacrilegium tantum religiosa populorum corda non hauriant. Sufficiat nobis dicere unam substantiam, tres personas subsistentes, perfectas, equales, ceternas. Taceantur tres hypostases, si placet, et una teneatur. Non bone suspicionis est, cum in eodem sensu uerba dissentiunt. Sufficiat nobis memorata credulitas. Aut si rectum putatis tres hypostases cum suis interpretationibus debere nos dicere, non negamus. Sed mihi credite, uenenum sub melle latet; transfigurauit se angelus Satane in angelum lucis . Bene interpretantur hypostasim, et cum id quod ipsi exponunt, habere me dicam, hereticus iudicor. Quid tam anxie unum uerbum tenent? quid sub ambiguo sermone latitant? Si sic credunt,  ut interpretantur, non damno quod retinent. Si  sic credo, ut ipsi sentire se simulant, permittant et mihi meis uerbis suum sensum loqui.

5. Quamobrem obtestor Beatitudinem tuam per crucifixam  mundi salutem, per homousian Trinitatem, ut mihi epistolis tuis, siue tacendarum, siue dicendarum hypostaseon detur auctoritas. Et ne forte obscuritas loci, in quo dego, fallat baiulos litterarum, ad Euagrium Presbyterum, quem optime nosti, dignare scripta transmittere. Simul etiam, cui apud. Antiochiam debeam communicare significes: quia Campenses cum  Tharsensibus hereticis copulati, nichil aliud ambiunt, quam ut auctoritate communionis uestre fulti, tres hypostases cum antiquo sensu predicent.



42 EPISTOLA XuI  . AD DAMASUM PAPAM.

Apud quem ex tribus, qui Antiochenam Ecclesiam scindunt, debeat communicare, ut sibi significet, iterum obtestatur.

1. Importuna in Euangelio mulier tandem meruit audiri : et clauso cum seruis ostio, media licet nocte, ab amico panes amicus accepit . Deus ipse, qui nullis contra se uiribus superari potest, publicani precibus uincitur. Niniue ciuitas, que peccato periit, fletibus stetit . Quorsum ista tam longo repetita principio? uidelicet, ut paruum magnus aspicias; ut diues Pastor morbidam non contemnas ouem. Christus in paradisum de cruce latronem intulit : et ne quis aliquando seram conuersionem putaret, fecit  homicidii pena martyrium. Christus, inquam, prodigum filium reuertentem letus amplectitur , et nonaginta nouem  pecudibus derelictis, una ouicula, que remanserat, humeris boni Pastoris aduehitur . Paulus ex persecutore fit predicator; oculis carnalibus excecatur, ut mente plus uideat et qui uinctos Christi famulos ducebat ad concilium Iudeorum, ipse postea etiam de Christi uinculis gloriatur .

2. Ego igitur, ut ante iam scripsi  , Christi uestem in Romana urbe suscipiens, nunc barbaro Syrie limite teneor. Et ne putes alterius hanc de me fuisse sententiam, quid mererer, ipse constitui. uerum, ut ait Gentilis Peta: Celum non animum mutat, qui trans  mare currit , ita me incessabilis inimicus post tergum sequutus est, ut maiora in solitudine bella nunc patiar. Hinc enim  presidiis fulta mundi Ariana 43 rabies fremit. Hinc in tres partes scissa Ecclesia ad se rapere me festinat.  Monachorum circa manentium antiqua in me surgit auctoritas. Ego interim clamito, si quis cathedre Petri iungitur, meus est.  Meletius, uitalis, atque Paulinus tibi herere se dicunt, possem credere si hoc unus assereret. Nunc aut duo mentiuntur, aut omnes. Idcirco obtestor Beatitudinem tuam, per crucem Domini, per  necessarium fidei nostre decus, passionem Christi, ut qui Apostolos honore sequeris, sequaris et merito: ita in solio cum duodecim iudicaturus sedeas: ita te alius senem cum Petro  cingat: ita municipatum celi cum Paulo consequaris, ut mihi litteris tuis,  apud quem in Syria debeam communicare, significes. Noli despicere animam, pro qua Christus mortuus est.



EPISTOLA XuII  . AD  MARCUM PRESBYTERUM.

Marco fidei sue de Trinitate professionem cum Romana et Alexandrina Ecclesiis congruentem exponit, doletque plurimum, quod Arianorum factione amici sui discedere ex Eremo compulsi sint, ipseque ad relinquenda ea loca quotidie expetatur.

1. Decreueram quidem utendum mihi Psalmiste uoce dicentis: Cum consisteret aduersum me peccator, obmutui, et humiliatus sum, et silui a bonis . Et iterum: Ego uero tanquam surdus non audiebam, et tanquam mutus non aperiens os suum, et factus sum ut homo non audiens . Sed quia caritas omnia superat, et propositum uincit affectus: non tam iniuriam facientibus reddo uicem, quam tibi respondeo postulanti. Apud Christianos enim, non qui patitur, ut ait  quidam, sed qui facit contumeliam, miser est.

44 2. Queritur suam offendi fidem, que eadem esset cum illa Damasi et Petri Alex.---Et primo quidem antequam de fide mea, quam optime nosti, tecum loquar, aduersus barbariem istius loci, uersu cogor clamare uulgato:

Quod genus hoc hominum? queue hunc tam barbara morem
Permittit patria? hospitio prohibemur arene.
 Bella cient; primaque uetant consistere terra. etc.
.

Que idcirco de Gentili Peta sumpsimus, ut qui Christi pacem non seruat, pacem saltem discat ab Ethnico. Hereticus uocor, homousian predicans Trinitatem. Sabelliane impietatis arguor, tres subsistentes, ueras, integras, perfectasque personas, indefessa uoce pronuntians. Si ab Arianis, merito: si ab Orthodoxis, qui huiusmodi arguunt fidem, Orthodoxi esse desierunt, aut si eis placet, hereticum me cum Occidente, hereticum cum Aegypto, hoc est, cum Damaso, Petroque condemnent. Quid unum hominem exceptis sociis, criminantur? si riuus tenuiter fluit, non est aluei culpa, sed fontis. Pudet dicere: de cauernis cellularum damnamus orbem. In sacco et cinere uolutati, de Episcopis sententiam ferimus. Quid facit sub tunica penitentis regius animus? Catene, sordes, et come non sunt diadematis signa, sed fletus. Permittant me, queso, nichil loqui. Cur eum lacerant, qui non meretur inuidiam? Hereticus sum, quid ad te? quiesce, iam dictum est. Plane times, ne eloquentissimus homo in Syro sermone, uel Greco Ecclesias circumeam, populos seducam, schisma conficiam. Nihil alicui preripui, nichil otiosus accipio. Manu quotidie et proprio sudore querimus cibum, scientes ab Apostolo scriptum esse: Qui autem non operatur, nec manducet .

3. Hec, uenerabilis et sancte Pater, cum quali gemitu, cum quali dolore conscripserim, testis est iehsu. Tacui, nunquid 45 semper tacebo, dicit Dominus ? Non mihi conceditur unus angulus eremi. Quotidie exposcor fidem, quasi sine fide renatus sim. Confiteor, ut uolunt, non placet. Subscribo, non credunt. Unum tantum placet, ut hinc recedam. Iamiam cedo: abruperunt a me partem anime mee, carissimos fratres: ecce discedere cupiunt, imo discedunt, melius esse dicentes, inter feras habitare, quam cum talibus Christianis: et ego ipse, nisi me et corporis imbecillitas, et hyemis retineret asperitas, iam modo fugerem. uerumtamen dum uernum tempus adueniat, obsecro ut paucis mihi mensibus eremi concedatur hospitium: aut si et hoc tardum uidetur, abscedo. Domini est terra, et plenitudo eius . Ascendant soli celum, propter illos tantum Christus mortuus sit, habeant, possideant, glorientur. Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo .

4. De fide autem quod [al. quam] dignatus es scribere   sancto Cyrillo dedi conscriptam fidem. Qui sic non credit, alienus a Christo est. Ceterum ego fidei mee testes habeo aures tuas, et beati fratris Zenobii, quem tecum omnes, qui hic sumus, plurimum salutamus.



EPISTOLA XuIII  . AD DAMASUM PAPAM. De Seraphim et calculo.

Exponit uisionem sexti Capituli Isaie Prophete; et post nonnulla de historia et morte Regis Ozie, de Seraphim ac Trisagio erudite suo more pertractat.

Et factum est in anno, quo mortuus est rex Ozias: uidi Dominum sedentem super thronum excelsum et eleuatum, 46 etc. . Antequam de uisione dicamus, pertractandum uidetur quis sit Ozias, quot annis regnauerit, qui ei in ceteris gentibus sint ceui. Et de persona quidem, sicut in Regnorum, et Preteritorum libris legimus , fuit uir iustus, et fecit rectum in conspectu Domini, edificans Templum, aqueductum fabricans, offerens uasa, et pro hoc, merito aduersarios superans: quodque maximum pietatis indicium est, habens multos in suo imperio Prophetas. Hic, quamdiu uixit Zacarias sacerdos, cognomento Intelligens, placuit Deo, et cum omni ueneratione delubrum eius ingressus est. Postquam uero Zacarias obiit, uolens per se offerre donaria, sacerdotalem ordinem non tam pie, quam audacter inuasit: et reclamantibus Leuitis et Sacerdotibus ceteris: Nonne tu es rex Ozias, et non sacerdos? audire noluit, statimque lepra  perfusus in fronte est, iuxta Prophete uocem, dicentis: Imple, Domine, facies eorum ignominia . Quam corporis partem sacerdos auri lamina protegebat, quam in Ezechiel Dominus iubet THAU littere impressione signari , de qua Dauid exultat, dicens: Signatum est super nos lumen uultus  tui , Domine: in qua allophylus procax  funde lapide ictus interiit. Regnauit autem Ozias annis quinquaginta duobus , quo tempore apud Latinos Amulius, apud Athenienses Agamestor undecimus imperabat. Post cuius mortem Isaias Propheta hanc uisionem, quam explanare nunc nitimur, uidit, id est, eo anno quo Romulus Romani imperii conditor natus est: sicut manifestum esse poterit his, qui uoluerint legere Temporum librum, quem nos in Latinam linguam, ex Greco sermone transtulimus  . Et factum est in anno, quo mortuus est Ozias rex: uidi Dominum sedentem super thronum excelsum et eleuatum . Premissa historia, spiritalis sequitur intellectus, cuius causa historia ipsa 47  replicata est. uiuente leproso rege,  et quantum in se est, sacerdotium dissipante, Isaias uisionem uidere non potuit. Quamdiu ille regnum tenuit in Iudea, Propheta oculos non leuauit ad celum : non ei sunt reserata celestia, non apparuit Dominus Sabaoth, nec in mysterio fidei, ter Sancti nomen auditum est. Quando uero ille mortuus est, uniuersa que subsequens sermo monstrabit, aperto sese lumine prodiderunt. Tale quiddam et in Exodo  scriptum est, dum Pharao uixit, populus Isrel ex luti et lateris palearumque opere pressus, non suspirauit ad Dominum: dum ille regnauit, nemo quesiuit Deum patrum, Abraham, Isaac et Iacob. Quando uero ille mortuus est, suspirauerunt filii Isrel, ut Scriptura dicit: Et ascendit clamor eorum ad Dominum : cum utique iuxta historiam, tunc magis gaudere debuerint, et ante suspirare dum uiueret  . Ezechiel quoque prophetante, Phaltias filius Banaie occubuit, et post pessimi ducis interitum, Cecidi, inquit, super faciem meam, et clamaui uoce magna, et dixi: Heu mihi, heu mihi, Adonai Domine, in consummatione [al. consummationem] tu facis reliquias Isrel . Si ergo intelligas in Ozia, et Pharaone, et Phaltia, et ceteris istiusmodi contrarias fortitudines, uidebis quomodo illis uiuentibus nullus nostrum uideat, ac suspiret, et in penitentiam corruat. Non regnet, ait Apostolus , peccatum in mortali uestro corpore. Regnante peccato, Aegyptiis exstruimus ciuitates; in cinere uersamur et sordibus; pro frumento paleas, pro solida petra, luti opera sectamur.

3. Sequitur: uidi Dominum sedentem super thronum excelsum et eleuatum . uidit et Daniel sedentem Dominum, sed non super thronum excelsum et eleuatum. Pollicetur et alibi uox diuina, dicens: ueniam, et sedebo, et iudicabo populum in ualle Iosaphat, quod interpretatur, Domini iudicium . Qui peccator est, et mei similis, uidet Dominum sedentem in ualle Iosaphat: non in colle, non in monte; sed in ualle, et in ualle iudicii. Qui uero iustus, et Isaie similis est, uidet illum sedentem super thronum excelsum et eleuatum. Ut autem et aliud inferam, 48 quando cum mente pertracto regnare in Thronis, Dominationibus, Angelis, ceterisque uirtutibus, uideo excelsum thronum eius. Quando autem considero quomodo genus dispenset humanum, et pro nostra salute sepe descendere dicatur ad terras, uideo humilem et proximum terre thronum eius.

4. Sequitur: uidi Dominum sedentem super thronum excelsum et eleuatum; et plena erat domus maiestate eius, et Seraphim stabant in circuitu eius . Quidam ante me tam Greci  quam Latini hunc locum exponentes, Dominum super thronum sedentem, Deum Patrem; et duo Seraphim, que ex utraque parte stantia predicantur, Dominum nostrum Iesum Christum, et Spiritum Sanctum interpretati sunt. Quorum ego auctoritati, quamuis sint eruditissimi, non assentior. MULTO SIQUIDEM MELIUS EST uera rustice, quam falsa diserte proferre: maxime cum Ioannes Euangelista in hac eadem uisione, non Deum Patrem, sed Christum scribat esse conspectum. Nam cum de incredulitate diceret Iudeorum, statim causas incredulitatis exposuit, dicens: Et ideo non poterant credere in eum, quia dixit Isaias: Aure audietis, et non intelligetis: et cernentes aspicietis, et non uidebitis. Hec autem dixit, quando uidit gloriam Unigeniti, et testificatus est de eo . In presenti ergo uolumine Isaie ab eo qui sedet in throno iubetur, ut dicat: Aure audietis, et non intelligetis. Qui autem hec iubet, ut Euangelista intelligit, Christus est: unde nunc colligitur, non posse Seraphim Christum intelligi, cum Christus sit ipse qui sedeat. Et licet in Actis Apostolorum aduersus Iudeos inter se dissidentes, Paulus dicat: »Bene Spiritus Sanctus locutus est per Isaiam Prophetam ad patres nostros, dicens: uade ad populum istum, et dic: Aure audietis, et non intelligetis: et uidentes uidebitis, et non perspicietis. Incrassatum est enim cor populi huius, et auribus suis grauiter audierunt, et oculos suos clauserunt: ne quando uideant oculis, et auribus audiant, et corde intelligant, et conuertantur  ad me, et sanem illos« , mihi tamen persone diuersitas non facit questionem, cum sciam et Christum et Spiritum 49 Sanctum unius esse substantie; nec alia Spiritus uerba esse, quam Filii, nec aliud Filium iussisse, quam Spiritum.

5. Sequitur: Et plena erat domus maiestate eius. Domus Dei que sursum est, gloria plena conspicitur: hec uero que deorsum est, nescio an plena sit gloria  nisi forte secundum sensum Psalmiste dicentis: Domini est terra, et plenitudo eius . Nos quoque dicamus eos esse in terra plenos gloria, qui possint dicere: Nos omnes ex plenitudine eius accepimus . Istam domum sapientes mulieres edificant, et insipientes dissipant manibus . De ista et Isaias loquitur: Et erit in nouissimis diebus  preparatus mons domus Domini in summis montibus, et eleuabitur super colles . Hec est domus, de qua et alibi supradictus Paulus sacra uoce testatur: Et Moyses quidem fidelis in tota domo eius, quasi famulus in testimonium eorum, que dicenda erant. Christus autem ut Filius super domum eius, cuius domus sumus nos: si tamen principium substantie eius usque ad finem firmum teneamus . De hac et ad Timotheum loquitur: Hec autem scribo, ut scias quemadmodum oporteat te conuersari in domo Dei, que est Ecclesia .

6. Sequitur: Et Seraphim stabant in circuitu eius; sex ale uni, et sex ale alteri; et duabus quidem uelabant faciem, et duabus uelabant pedes, et duabus uolabant, et clamabant alter ad alterum, et dicebant: Sanctus, Sanctus, Sanctus Dominus Deus Sabaoth, plena est uniuersa terra gloria eius. uolumus scire que sint Seraphim stantia in circuitu Dei, que sex ale unius, et simul iuncte duodecim; quomodo duabus uelent faciem, et duabus pedes, et duabus uolent: cum superius in circuitu Dei stare dicantur: aut quomodo stent in circuitu, cum duo sint, et alibi uolent: quid sit illud quod alter ad alterum clamitent, et ter Sancti nomen ingeminent: quomodo superius domus plena gloria, et nunc terra esse dicatur.

Orandum in interpretationes Scripturarum.---Que cum non minimum puluerem moueant, et prima statim fronte difficultatem interpretationis obiiciant, in commune Dominum deprecemur, ut mihi 50 quoque de altari carbo mittatur, ut omni peccatorum sorde detersa, primum possim Dei sacramenta conspicere, dehinc enarrare que uidero. Seraphim sicut in interpretatione Nominum Hebreorum inuenimus, ardor, aut incendium, aut principium oris eorum, interpretantur. Querimus quid sit hoc incendium? Saluator ait: Ignem ueni mittere in terram, et quam [al. quem] uolo, ut ardeat .  Duo discipuli, quibus in itinere Dominus Scripturas aperuerat, a Moyse et omnibus Prophetis incipiens, postquam reserati sunt oculi eorum, cognoscentes eum, dixerunt ad alterutrum: Nonne cor nostrum ardens erat in nobis, dum loqueretur in uia, et aperiret nobis Scripturas ? Et in Deuteronomio  Deus ipse ignis scribitur esse consumens; et in Ezechiele  quoque, a renibus usque ad pedes uidetur esse igneus; Et eloquia Domini eloquia casta, argentum igne  examinatum, probatum terre, purgatum septuplum . Et multa alia que si de omnibus Scripturis uoluero replicare, perlongum est. Ergo querimus ubi sit hoc incendium salutare? Nulli dubium quin in sacris uoluminibus, ex quorum lectione uniuersa hominum uitia purgantur. De eo uero quod sequitur, principium oris eorum, quomodo possit ad Scripturas referri, uereor ne si dicere ceperimus, non tam interpretari, quam uim Scripturis inferre uideamur.

Lingua Hebrea prima et communis. uictorinus Latinus Auctor.---Initium oris et communis eloquii, et hoc omne [al. omne uerbum] quod loquimur, Hebream linguam, qua uetus Testamentum scriptum est, uniuersa antiquitas tradidit. Postquam uero in fabricatione turris per offensam Dei linguarum diuersitas attributa est, tunc sermonis uarietas in omnes dispersa est nationes. Igitur et incendium et initium oris, in duobus animaduertitur Testamentis: que circa Deum stare, non mirum est, cum per ea Dominus ipse discatur. Sex ale uni, et sex ale alteri. uictorinus noster duodecim Apostolos interpretatus est. Nos possumus et duodecim lapides altaris, quos ferrum non tetigit, et duodecim gemmas, ex quibus sacerdotis  insigne constructum est , 51 accipere; quos et Ezechiel  memorat, et Apocalypsis  non tacet, quorum quid uerum sit, Deus uiderit: quid uerisimile, in sequentibus exponemus.

7. Sequitur: Et duabus quidem uelabant faciem, et duabus uelabant pedes, et duabus uolabant. uelabant faciem non suam, sed Dei. Quis enim eius scire potest principium, quid antequam istum conderet mundum,  in rerum fuerit eternitate: quando Thronos, Dominationes, Potestates, Angelos, totumque ministerium celeste condiderit? Sequitur: Et duabus uelabant pedes, non suos, sed Dei. Extrema quippe eius scire quis potest? quid post consummationem seculi sit futurum, quid postquam genus hominum fuerit iudicatum, que sequatur uita? an rursum alia sit futura terra, et post transitionem, alia rursum elementa, uel alius mundus solque condendus sit? Priora annuntiate mihi, et nouissima que futura sunt, et dicam, quia dii estis, ait Isaias , significans neminem posse, quid ante mundum fuerit, et quid post mundum futurum sit, enarrare. Et duabus  uolabant. Media tantum cognoscimus, que ex Scripturarum nobis lectione panduntur, quando mundus factus sit, quando plasmatus homo, quando diluuium, quando lex data sit: ut ex uno homine uniuersa terrarum spatia completa sint: et in extremo tempore Dei Filius pro nostra salute sumpserit carnem. Cetera uero que diximus, ista duo Seraphim, in facie pedibusque texerunt. Et clamabant alter ad alterum. Pulchre positum est, alter ad alterum.

Nihil dissonum in ueteri et nouo Testamento.---Quidquid enim in ueteri legimus Testamento, hoc idem in Euangelio reperimus: et quod in Euangelio fuerit lectitatum, hoc ex ueteris Testamenti auctoritate deducitur: nichil in eis dissonum, nichil diuersum est. Et dicebant, Sanctus, Sanctus, Sanctus Dominus Deus Sabaoth. In ambobus Testamentis Trinitas predicatur. Quod autem sabaoth et Saluator noster esse dicatur, accipe exemplum in uicesimo tertio 52 Psalmo. uirtutes que Domino ministrabant, ad celestes alias Fortitudines proclamabant, ut pandant ianuam Domino reuertenti: Tollite portas principes uestras,  siue ut Aquila interpretatur, attollite porte capita uestra, et introibit rex glorie. Rursum ille quem indutum carne conspiciunt, nouo mysterio stupefacte interrogant: Quis est iste rex glorie ? accipiuntque responsum: »Dominus uirtutum ipse est rex glorie:« quod in Hebreo scribitur, »Dominus sabaoth.« Sciendumque quia ubicumque Septuaginta Interpretes Dominum uirtutum, et Dominum Omnipotentem expresserint, in Hebreo sit positum, »Dominus sabaoth,« quod interpretatur Aquila, »Dominus militiarum.« Dominus quoque ipse hic quatuor litterarum est, quod proprie in Deo ponitur  IOD HE, IOD HE, id est duobus ia, que duplicata ineffabile illud et gloriosum Dei nomen efficiunt. »Plena est uniuersa terra gloria eius.« Hoc adhuc [al. autem] a Seraphim dicitur de aduentu Domini Saluatoris, quomodo in omnem terram predicatio illius porrigatur, et Apostolorum sonus mundi limites penetret.

8. Sequitur: »Et eleuatum est superliminare a uoce qua clamabant.« Legimus in ueteri Testamento, quod semper Dominus Moysi et Aaron ad ostium Tabernaculi sit locutus , quasi ante Euangelium necdum eos in Sancta sanctorum  introduxerit: sicut Dei Ecclesia postea introducta est dicens: »Introduxit me rex in cubiculum suum« . Quando ergo Dominus noster descendit ad terras, superliminare illud, id est, quasi quoddam obstaculum intrare cupientibus sublatum est: et uniuersus hic mundus fumo impletus est, id est gloria Dei. Ubi autem in Latino eleuatum legimus, in Greco , sublatum, ponitur. Sed quia uerbi ambiguitas utroque modo interpretari potest, nostri eleuatum interpretati sunt pro ablato. »Et domus impleta est fumo.« Deus, ut supra diximus, ignis est: hic cum in Sina monte descendisset ad Moysen, ad 53 aduentum eius uidebantur lampades discurrentes, et plenus omnis mons fumo. Unde in Psalmis dicitur: »Qui tangit montes, et fumigant« . Ex igne ergo, quoniam totam substantiam capere non possumus, leuior quedam in uniuersum mundum, et  rarior fumi natura dispergitur, quam nos capientes, dicamus: »Ex parte cognoscimus, et ex parte prophetamus« . Et: »Nunc uidemus per speculum in enigmate« .

9. Et, Seraphim stabant in circuitu eius: sex ale uni, et sex ale alteri. Quidam Grecorum in Scripturis apprime eruditus  , Seraphim uirtutes quasdam in celis esse exposuit, que ante tribunal Dei assistentes laudent eum, et in diuersa ministeria mittantur, maximeque ad eos qui purgatione indigent, et ob pristina peccata, aliqua ex parte suppliciis  purgari merentur. Quod autem sublatum est, inquit, superliminare, et domus impleta est fumo, signum est Templi Iudaici destruendi, et incendende uniuerse Ierusalem, quam uidemus nunc destructam. Nonnulli uero in superioribus consentientes, in extrema parte dissentiunt. Nam superliminare sublatum illo tempore predicant, quando uelum templi scissum est, et uniuersa domus Isrel erroris nube confusa : quando  Iosephus refert sacerdotes ex adytis templi, uirtutum celestium audisse uocem, Transeamus ex his sedibus.

10. Est uir  quidam a quo ego plura didicisse  me gaudeo, et qui Hebreorum sermonem ita elimarit, ut inter Scribas eorum Chaldeus existimetur. Is longe alia uia ingressus est; ait enim nullum Prophetarum extra Isaiam uidisse Seraphim circa Deum stantia, et ne ipsa quidem Seraphim alibi lectitari. Dehinc consummationis et captiuitatis Ierusalem, que sub Nabuchodonosor facta est, signum esse premissum. Ab Ozia quippe, sub quo orsus est prophetare, usque ad Sedeciam, qui extremus regnauit, et qui cecus 54 in Babylonem ductus est, fuisse reges undecim, et duodecimum Godoliam, quem constituerat rex Babylonis super terram, quem interfecit Ismel filius  Nathanie inter medias epulas, reliquiarum patrie parricida ; et has esse duodecim alas, e quibus quatuor faciem suam uelent, sicut in nonnullis exemplaribus inuenitur, quatuor uolent, quatuor pedes contegant. Ex his quippe duodecim regibus tantum quatuor iustos fuisse, Oziam, Ioatham, Ezechiam, et Iosiam, qui sublimes per singulas captiuitates audeant glorificare Deum, Sanctus, Sanctus, Sanctus Dominus Deus Sabaoth. Reliquos uero propter peccata sua uelare faciem: et alios qui in captiuitatem ducti sunt, pedum uelare uestigia. Superliminare uero sublatum, et domum impletam fumo, sicut supra diximus, euersionem Ierusalem et incendium templi exposuit.

11. Et quia semel eius cepi referre sententiam, etiam ea que necdum a me sunt tacta, contingamus. Forcipem de qua altaris carbo comprehensus est, et labia purgata, propriam Isaie asseruit passionem, et qua sub Manasse interfectus est rege, et tunc uere purgatis labiis dixit ad Dominum: Ecce ego, mitte me, et dixi: O miser ego, quoniam compunctus sum ! Donec Ozias uiuit non intelligis, o Isaia, te esse miserum, non compungeris, non moueris: sed quando ille mortuus est, tunc animaduertis, non munda habere te labia, tunc indignum cognoscis te esse uisione Dei. Utinam autem et ego compungar, et post compunctionem  , Dei uisione dignus efficiar, cum sim homo, et non munda labia habeam, et in medio quoque populi immunda labia habentis habitem. Isaias ut iustus tantum in sermone peccauerat: ideo sola labia habebat immunda, non conscientiam. Ego uero quia et oculis uideo ad concupiscendum, et manu scandalizor et pede, et omnium membrorum 55 parte delinquo, habeo omnia immunda: et quia semel spiritu baptizatus, rursum tunicam pollui, secundi baptismatis purgatione, id est, ignis indigeo .

12. In Scripturis non sunt simplicia uerba.---Non sunt, ut quidam putant, in Scripturis uerba simplicia, plurimum in his absconditum est. Aliud littera, aliud mysticus sermo significat. Ecce Dominus in Euangelio  cingitur linteo, peluim ad lauandos discipulorum pedes preparat, serui fungitur ministerio :  esto, ut doceat humilitatem, ut nobis inuicem ministremus: non abnuo, non recuso. Quid est quod Petro recusanti dicit: Nisi lauero pedes tuos, non habebis partem mecum? Et ille respondit: Domine, non solum pedes, sed et manus et caput . Ascensurus ergo Dominus ad celum  uult eos a delictis penitus liberare, ut eis possit Prophetalis sermo congruere: Quam speciosi pedes euangelizantium pacem ; et imitari ualeant Ecclesie uerba, dicentis: Laui pedes meos, quomodo inquinabo illos ? ut etiam si quis post resurrectionem postea his adheserit puluis, in impiam eum excutiant ciuitatem, in testimonium laboris: quod eo usque pro omnium salute contenderint, facti Iudeis ut Iudei, gentibus ut gentiles; ut etiam propria uestigia aliqua ex parte polluerint. Igitur, ut ad propositum reuertamur, sicut Apostoli purgatione indigebant pedum: sic Isaias qui tantum in sermone peccauerat, labia habebat immunda: et quantum ego arbitror, quia Oziam in Templum irruentem, non corripuerat, nec iuxta Elie exemplum libera uoce impium designarat, labia habebat immunda. In medio quoque populi immunda labia habentis habitem. Isaias qui compunctus est, et se miserum contestatur, purgatione dignus efficitur. Populus uero non solum non agens penitentiam, sed ne sciens quidem quia labia habebat immunda, purgationis remedium non meretur. Prouidendum igitur sub hoc exemplo, non solum ut ipsi simus iusti, sed ne cum peccatoribus moremur: quia et hoc in peccati ac miserie parte ducit Propheta.

13. Quomodo Deus uidetur.---Sequitur: Et regem Dominum sabaoth 56 ego uidi. Aiunt Iudei Isaiam a maioribus suis idcirco interemptum, quia cum Moyses posteriora Dei uiderit, hic Dominum sabaoth oculis carnalibus uidisse se scribat, super hoc Deo dicente: Nemo faciem meam uidebit, et uiuet . Quos si interrogemus, quomodo se Deus in Lege aliis Prophetis in uisione et somno dicat ostendi, Moysi uero facie ad faciem colloqui; et quomodo stet illa sententia: Nemo faciem meam uidebit, et uiuet, cum facie ad faciem se ad Moysen locutum esse fateatur: respondebunt utique, iuxta possibilitatem humanam Deum uisum, non ut est, sed ut uoluit se uideri: quibus et nos dicimus eodem modo ab Isaia esse uisum, restante summa, ut Moyses Deum aut uiderit, aut non uiderit. Si uidit, uidit ergo et Isaias, qui uidisse se dicens, impie est interfectus a uobis: quia Deus uideri potest. Si non uidit, interficite et Moysen cum Isaia, quia eiusdem mendacii reus est, dicens se uidisse eum, qui uideri non potest. Quemcumque [al. quodcumque] in expositione  eius loci super Moysen habuerint intellectum, etiam nos ad Isaie temperabimus uisionem.

14. Sequitur: Et missum est ad me unum de Seraphim, et in manu sua habebat carbonem, quem forcipe sumpserat de altari, et tetigit os meum, et dixit: Ecce tetigit hoc labia tua, et  auferet iniquitates tuas, et peccata tua purgabit. Secundum omnes Editiones, quas supra exposuimus, siue duo Testamenta intelligere uolueris, siue aliquas apparatrices in celestibus uirtutes, siue in signum captiuitatis future umbram quamdam ueritatis future prefiguratam, nunc accipe Seraphim. Nos quia primam sententiam sequimur, Euangelicum Testamentum missum asserimus ad Prophetam: quod habens in se utraque mandata, id est, et sua et ueteris Testamenti, ignitum sermonem Dei, duplici preceptorum acie comprehendit: et tactis labiis, quidquid fuerat ignorantie, hoc siquidem nos labia interpretamur immunda, purgationis sue pepulit ueritate. Hanc forcipem Iacob in scala conspicit : hic est gladius bis acutus: hec duo minuta, que mulier uidua mittit in dona Dei : hic stater duos denarios habens, qui in ore piscis repertus, pro Domino et Petro redditur ; hac duplici forcipe 57 que unionis retinetur uirtute, carbo comprehensus mittitur ad Prophetam, quem in centesimo decimo nono Psalmo, cum Propheta Deum rogaret dicens: »Domine, libera animam meam a labiis iniquis, et a lingua dolosa,« et post interrogationem Spiritus Sancti: »Quid detur tibi, aut quid apponatur tibi ad linguam dolosam?« dictum est: »Sagitte potentis acute cum carbonibus desolatoriis« , scimus Prophete esse concessum. uere quippe desolatorius carbo, qui linguam puram facit a peccato, sermo diuinus est, de quo et in Isaia dicitur: »Habes carbones ignis, sedebis super eos, hi erunt tibi in adiutorium« .

15. Sequitur: Et audiui uocem Domini dicentis, Quem mittam, et quis ibit ad populum istum? Et dixi: Ecce ego, mitte me. Et ait: uade et dic populo huic: Aure audietis, et non intelligetis. Interrogantis sunt uerba Domini, non iubentis, quem debeat mittere, et quis iturus sit ad populum, cui facilis Propheta respondet: Ecce ego, mitte me, et post pollicitationem iubetur, ut dicat: uade, et dic populo huic: Aure audietis, et non intelligetis: et cernentes aspicietis, et non uidebitis; et cetera que ipsius Prophetie sermo contexit. Audiui ego in hoc loco non paruam Hebrei mei disputationem, cuius pauca ponam, ut sensum hominis aduertas. Aiebat, de Moyse et Isaia, quis melius fecerit, requiramus. Utrum ne Moyses, qui cum a Deo mitteretur ad populum, ait: Precor, Domine, non sum dignus; et rursum, prouide alium quem mittas : An Isaias, qui cum non fuisset electus, ultro se obtulit, dicens: Ecce ego,  mitte me. Nec ignoro, dicebat, periculosum esse de Sanctorum meritis disputare; et aliquid uel minus uel plus disserere uelle de eo quem Dominus coronauit; sed quia ipse dixit: Querite, et inuenietis; pulsate, et aperietur uobis , etiam nos, non ut de aliquo detrahamus, sed ut Scripture sensum scientes, ad eius nos dirigamus exempla, debemus inquirere quod potest facere questionem. Qui Moysi, inquit, assertor est, humilitatem eius predicat ac mansuetudinem, quod se indignum iudicans ministerio Dei, maior 58 effectus sit: Isaias uero, qui ultro se obtulit, incipiens prophetare, a maledictis cepit: Aure audietis, et non intelligetis  , et cernentes aspicietis, et non uidebitis. Ob quod inde multa mala perpessus, et ab omni populo pro insano habitus, cum iterum ei uox diuina dixisset, clama, sciens quid superiori facilitate seipsum offerens pertulisset, non ait: Ecce ego, mitte me: sed interrogauit, quid illud esset quod clamare deberet, et dixit: Quid clamabo? Cui simile est illud in Ieremia: Accipe calicem uini meri huius de manu mea, et potionabis omnes gentes, ad quas ego te mittam, et bibent, et uoment, et insanient, et cadent a facie gladii, quem mittam in medio eorum . Quod cum audisset Propheta, non renuit: non secundum exemplum Moysi dixit: Precor, Domine, non sum dignus, prouide alium quem mittas ; sed amator populi sui, et putans quia ex potu calicis inimice gentes interficerentur et ruerent, calicem meri libenter accepit, intelligens in omnibus gentibus etiam Ierusalem comprehendi. Denique inter ceteras nationes: Et accepi, ait, calicem de manu Domini, et potionaui omnes gentes, ad quas misit me Dominus, et Ierusalem, et ciuitates Iuda, et reges eius, et principes eius, ad ponendas eas in desolationem, et in inuium, et sibilationem . Pro qua Prophetia, licet in plerisque codicibus ordo sit peruersus: quid in alio loco dicat ausculta: Seduxisti me, Domine, et seductus sum: tenuisti me et potuisti  : factus sum in derisum, totam diem exegi in subsannationem . Et econtrario qui assertor est Isaie  illa proferet: Prophetam, non tam sui merito, quam misericordia Dei confisum, postquam a Seraphim audierat, Ecce tetigit hoc labia tua, et auferet iniquitates tuas, et peccata tua purgabit, otio noluisse torpere, sed ultro in ministerium Dei, quasi a peccatis liberum, zelo se obtulisse fidei. Moysen uero quia secularibus eruditus fuerat disciplinis, et interfecto Aegyptio, conscientia eius aliqua ex parte sorduerat ; unde et uox ad eum de rubo facta sit,  dicens: Ne accesseris huc: solue calceamenta de pedibus tuis, locus enim in quo 59 stas, terra sancta est: et scierit sibi aduersus magos et aduersus Pharaonem pessimum regem futurum esse certamen, se excusasse dicentem  : Precor, Domine, non sum dignus: pro quo in Hebreo legitur, non habeo labia circumcisa, Septuaginta Interpretibus sensum potius ex sensu quam uerbum de uerbo exprimentibus. Ex quo manifeste possit intelligi, Isaiam recte post circumcisa labia, in Dei se obtulisse ministerium, et Moysen adhuc incircumcisis labiis tam grande ministerium recusasse.

16. Aure audietis, et non intelligetis: et cernentes aspicietis, et non uidebitis. Totus hic locus sicut Saluator dicit in Euangelio, ad id pertinet tempus, quo ipse est dignatus descendere ad terras, et signa Iudeis non intelligentibus perpetrauit. Et quoniam usque ad finem Capituli explanatio multiplex sequitur; et excipientis iam explicuimus [Mss. impleuimus] ceras, hucusque dictasse sufficiat: quia et oratio, que non proprie manus stilo expolitur, cum per se inculta est, tum multo molestior fit; si tedium sui prolixitate congeminet; ut oculorum dolore cruciati, auribus tantum studeamus et lingua.

17.  Septuaginta: Et missum est ad me unum de Seraphim; Aquila, et Theodotion, Et uolauit ad me unum de Seraphim  ; Symmachus, Et uolauit ad me unus de Seraphim. Quotidie ad nos mittitur Seraphim, quotidie ingemiscentium atque dicentium: O miser ego, quoniam compunctus sum, ora purgantur, et cum a peccatis fuerint liberati, preparant se ministerio Dei. Quod autem ceteri Interpretes, pro missum esse, uolasse dixerint, intellige uelocem diuini sermonis aduentum super eos, qui digni societate illius iudicantur. In genere quoque diuersitas est. Septuaginta, Aquila, et Theodotion Seraphim neutro genere transtulerunt: Symmachus masculino. Nec putandum sexum esse in uirtutibus Dei, cum etiam ipse Spiritus Sanctus secundum proprietates lingue Hebree, feminino genere proferatur RUHA: Grece neutro 60 : Latine masculino, Spiritus. Ex quo intelligendum est, quando de superioribus disputatur, et masculinum aliquid, seu femininum ponitur, non tam sexum significari, quam idioma sonare lingue.  Siquidem ipse Deus inuisibilis et incorruptibilis omnibus pene linguis profertur genere masculino, cum in eum non cadat sexus. Illorum quoque, pius licet, attamen coarguendus error, qui in orationibus et oblationibus suis audent dicere: Qui sedet super Cherubim et Seraphim. Nam et super Cherubim sedere Deum, scriptum est; ut ibi: Qui sedes super Cherubim, ostendere . Super Seraphim uero sedere Deum, nulla Scriptura commemorat, et ne ipsa quidem Seraphim, circa Deum stantia, excepto presenti loco, Scripturis sanctis omnibus inuenimus.

18. Septuaginta: »Et in manu habebat carbonem, quem forcipe acceperat de altari, et tetigit os meum.« Aquila et Theodotion: »et in manu eius calculus in forcipe, quem acceperat de altari, et tetigit os meum.« Symmachus: »Et in manu eius calculus in forcipibus, quem sumpserat de altari, et detulit ad os meum.« Quantum ad historiam pertinet, uidetur Deus sedere in Templo Ierusalem, et ante eum de altari, secundum Septuaginta ad Isaiam carbo deferri: de altari uero incensi siue holocaustorum. Quantum autem ad mysticos intellectus, ille ei ignis mittitur, quem Ieremias ferre non poterat: quin quum anime nostre arcana penetrarit, ita nos dissoluit, ita a ueteri homine in nouum excoquit, ut in illam uocem possimus erumpere: »uiuo autem iam non ego, sed gratia Dei que in me est« . Forcipes quoque secundum Interpretes ceteros licet in sacerdotali semper supellectile fuerint, diuersas gratias debemus accipere, quibus multifarie, et multis modis olim Deus patribus nostris locutus est in Prophetis. Quia in Hebreo pro carbone, calculus legitur, ceteris quoque super hoc consonantibus, uidetur mihi sermo diuinus calculi appellatione signari. 61 Sicut enim calculus genus est lapidis durissimi et rotundi, et omni  puritate leuissimi, ita sermo Dei, qui neque hereticorum, neque omnium aduersariorum potest contradictionibus cedere, calculus dicitur. De hoc calculo Sephora filium circumcidit: et iehsu populum purgat a uitiis: et in Apocalypsi Dominus pollicetur uincentibus, ut accipiant calculum et scribatur super eum nomen nouum. uidentur autem mihi et Septuaginta in eo quod transtulerunt, idem sensisse quod ceteri. quippe, quem nos carbunculum interpretamur, genus est lapidis fulgidi atque nitentis, quem etiam in duodecim lapidibus inuenimus. Siue igitur calculum, siue carbunculum lapidem accipimus, in calculo diuini sermonis ueritas et rigor; in carbunculo lucens doctrina et manifesta monstratur. »Eloquia enim Domini, eloquia casta, argentum igne probatum terre, purgatum septuplum« . Et alibi: »Mandatum Domini lucidum, illuminans oculos« . Quod autem ait: In manu habebat carbonem,  manuum intelligamus operationem, ut ibi, In manu lingue mors, et uita ; et in Psalmo: Cadent in manu gladii ; Aut certe uere manus apparuit, ut per similitudinem humane forme, dum manus cernitur porrigentis, Propheta non timeat: iuxta quod et ipsum Deum, et Angelos in humanas uidimus se mutasse formas, ut metus uidentibus demeretur.

19. Septuaginta: Et dixit, ecce tetigit hoc labia tua, et auferet iniquitates tuas, et peccata tua  purgabit. Aquila: Ecce tetigit hic labia tua, et recedet iniquitas tua, et peccatum tuum propitiabitur. Ceteri Interpretes in Aquile uerba consentiunt. Primum necesse est, ut labia nostra tangantur: Deinde cum tacta fuerint, fugetur iniquitas; et cum iniquitas fuerit effugata, propitietur Dominus: quia apud ipsum est propitiatio: et secundum Apostolum: Ipse est propitiatio pro peccatis nostris. Purgatis autem peccatis nostris, audiemus uocem Domini dicentis: Quem mittam? Et respondebimus: Ecce ego, mitte me.

20. Septuaginta: Et audiui uocem Domini 62 dicentis, quem mittam, et quis ibit ad populum istum? Aquila, Theodotion et Symmachus: Et audiuiuocem Domini dicentis: quem mittam? et quis ibit nobis? De comparatione Isaie et Moysi, quomodo alius ministerium recusarit, alius ultro se offerens dura perpessus sit, in  alio loco  disputauimus. Sed ne uideamur aliquid preterisse earum, quas Iudei uocant , et in quibus uniuersam scientiam ponunt, nunc breuiter illud attingimus [al. attingamus], quare in Hebreo sit positum, et quis ibit nobis? Sicut enim in Genesi dicitur: Faciamus hominem ad imaginem et similitudinem nostram ; ita et hic puto dictum, et quis ibit nobis? Nobis autem quibus aliis estimandum est, nisi Patri et Filio et Spiritui Sancto, quibus uadit quicumque eorum obsequitur uoluntati? Et in eo quidem quod unius loquentis persona proponitur, diuinitatis est unitas. In eo uero quod dicitur, nobis, personarum diuersitas indicatur. Legimus in Canticis Canticorum uocem sponsi dicentis ad sponsam: Surge, ueni, proxima mea, speciosa mea [al. sponsa], columba mea: quia ecce hyems transiit, pluuia abiit sibi . Quando enim anima in cogitatione  tranquillitatem sentit, quando supra petram fundata est, et fides eius alta radice fixa est, uniuersi tentationem fluctus sibi pertranseunt: et ei non pertranseunt, qui tentatur. Notandum autem quomodo ad id quod Dominus dixerat, quem mittam,  et quis ibit nobis, Propheta ex parte responderit: Ecce ego, mitte me, et de sequenti tacuerit, intelligens nullum hominem dignum esse, qui Deo pergeret, et omne iter suum eius faceret esse, qui mitteret. Quam humilitatem Dominus aduertens  quod se secundis putaret indignum, imperauit sequentia, dicens: uade.

21. Septuaginta: Et dixit: Ecce ego sum, mitte me. Aquila et Theodotion: Ecce adsum, mitte me. Symmachus: Ecce, mitte me. Deus qui uocat ea que non sunt, quasi sint, et qui dixit: Ego sum qui sum; et alibi: Qui est, misit me , quoscumque uocauerit, statim facit subsistere: quod satis claret exemplis in uiuente 63 Mattheo Euangelista, et in Lazaro quatriduano iam mortuo: qui statim ut sunt uocati a Domino, et ille sepulcrum auaritie reliquit,  quit, et iste sue mortis . QUONIAM OMNIA que absque eo sunt, non sunt. Unde Propheta purgatus a uitiis ausus est dicere: Ecce ego sum: licet in Latinis codicibus propter Interpretum uarietatem, sum, non sit appositum. Quidam obseruandum putant, ad quos Prophetas mittentis, aut missi sermo dicatur, quod est Grece Apostolus. 64 Et hanc esse differentiam uolunt: ut quicumque mittantur, et Prophete sint pariter et Apostoli: ad quos uero mittentis sermo non ponitur, tantum Prophete sint: quod ego superfluum puto. Et quia semel ad tractatum istius uocabuli uenimus: sciendum, Silam collegam Pauli lingua Hebrea Apostolum dici: qui cum eo nonnullas Epistolas scribit. Et uitiose Siluanus legitur pro Sila, quum Siluanum in Apostolorum Actis non legamus.



SECUNDA CLASSIS COMPLECTENS EPISTOLAS, QUAS HIERONYMUS PER FERME TRIENNIUM ROMAE SCRIPSIT AB EXEUNTE ANNO CHRISTI 382 AD ULTRA MEDIUM 385.





EPISTOLA XIX  DAMASI PAPAE AD HIERONYMUM,


Quid apud Hebreos sonet OSANNA perspicue sibi explicari rogat.

Dilectiss. filio HIERONYMO  DAMASUS Episcopus in Domino salutem.

Commentaria cum legerem Greco Latinoque sermone in Euangeliorum interpretatione a nostris, id est, orthodoxis uiris olim, ac nuper scripta de eo quod legitur, Osanna filio Dauid ; non solum diuersa, sed etiam contraria sibimet proferunt.  Dilectionis tue est, ut ardenti illo strenuitatis ingenio, abscisis opinionibus, ambiguitatibusque  supplosis, quid se habeat apud Hebreos, uiuo sensu scribas; ut et de hoc, sicut et de multis, tibi cure nostre in Christo Iesu gratias referant.



EPISTOLA XX  SEU RESCRIPTUM HIERONYMI AD DAMASUM.

Quid uox OSANNA significet iuxta hebraicum fontem, et cur hebreum hoc uerbum, ita ut est apud Hebreos, relictum apud omnes sit Linguas, docet.

1. uariorum interpretationes.---MULTI super hoc  sermone diuersa finxerunt, e quibus noster Hilarius in Commentariis Matthei  ita posuit: Osanna Hebraico sermone significatur,  redemptio domus Dauid. Primum redemptio lingua Hebrea PHEDUTH interpretatur: deinde domus BETH. Dauid uero in hoc loco non esse nomen insertum, omnibus patet. Alii opinati sunt, Osanna, gloriam dici. Porro gloria CHABOD appellatur: nonnulli gratiam, cum gratia, THODA siue ANNA nuncupetur.

2. Ad Hebreum fontem recurrendum.---Restat ergo, ut omissis opinionum riuulis, ad ipsum fontem, unde ab Euangelistis sumptum est, recurramus. Nam quomodo illud neque in Grecis, neque in Latinis codicibus 65 possumus inuenire, Ut compleretur id quod dictum est per Prophetas: Quoniam Nazareus uocabitur ; et illud, ex Aegypto uocaui filium meum : ita et nunc ex Hebreis codicibus ueritas exprimenda est, unde in hanc uocem uulgus et maxime consona inter se paruulorum turba proruperit, dicente Mattheo: Turbe autem, que preceebant, et que sequebantur, clamabant dicentes: Osanna filio Dauid: benedictus qui uenit in nomine Domini, Osanna in excelsis . Marcus uero ita posuit: Clamabant dicentes, Osanna: benedictus qui uenit in nomine Domini: benedictum quod uenit in nomine Domini regrum patris nostri Dauid, Osanna in excelsis . Ioannes uero pari uoce consentit:  Et clamabant, Osanna: benedictus qui uenit in nomine Domini, rex Isrel . Solus Lucas uerbum Osanna, non posuit, in reliqua interpretationis parte consentiens: Benedictus qui uenit rex in nomine Domini, pax in celo, et gloria in excelsis. . Igitur, ut diximus, ipsa uerba Hebrea ponenda sunt, et omnium Interpretum opinio digerenda, quo facilius quid super hoc sentiendum sit,  ex retractatione cunctorum ipse sibi Lector inueniat.

3. Interpretum Hebrei textus opinio.---In centesimo decimo septimo Psalmo, ubi nos legimus, O Domine saluum me fac, o Domine bene prosperare: benedictus qui uenit in nomine Domini, in Hebreo legitur,  ANNA ADONAI, OSIANNA, ANNA ADONAI ASLIANNA; BARUCH ABBA BASEM ADONAI. Quod Aquila, Symmachus, Theodotio, et Quinta Editio, ne quid in  Latino mutare uideamur, ita exprimunt: , , . Sola Sexta Editio cum Interpretibus Septuaginta ita congruit, ut ubi ceteri posuerunt , illi scripserint . Et quia OSIANNA, quod nos corrupte propter ignorantiam dicimus OSANNA, saluifica, siue saluum fac exprimatur, omnium 66 interpretatione signatum est: nunc illud in cura est, quid  sine adiectione saluandi, solus ANNA sermo significet. Sciendumque quod in hoc loco ter dicatur ANNA; et primum quidem ac secundum iisdem litteris scribitur, ALEPH, NUN, HE, tertium uero HE, NUN, HE. Symmachus igitur, qui in centesimo decimo septimo Psalmo cum omnium interpretatione consenserat, ut nobis manifestiorem tribueret intellectum, in centesimo decimo quarto Psalmo, ubi dicitur: O Domine, libera animam meam, ita interpretatur est: Obsecro, Domine, libera animam meam. Ubi autem Septuaginta, , et ille, Obsecro, transtulerunt, Aquila, et ceteris Editionibus interpretantibus, in Hebreo scribitur ANNA: uerum ita ut in principio ALEPH habeat, non HE. Ex quo animaduertimus, si ex ALEPH scribatur ANNA, significari obsecro; sin autem ex HE, esse coniunctionem, siue interiectionem, que apud Grecos ponitur , et est in , cuius interpretationem Latinus sermo non exprimit.

 4. Sed quoniam he minutie et istiusmodi disputationis arcanum, propter barbariem lingue pariter ac litterarum, legenti molestiam tribuunt, ad explanandi compendium uenio, ut dicam de centesimo decimo septimo Psalmo, qui manifeste de Christo prophetat, et in synagogis Iudeorum  creberrime legebatur, unde et populis notior erat, hos uersus esse assumptos: quod ille, qui repromittebatur de genere Dauid, uenerit saluaturus Isrel, dicente Dauid, »Lapidem quem reprobauerunt edificantes, hic factus est in caput anguli. A Domino,  factum est. Hic est mirabilis in oculis nostris. Hec est dies quam fecit Dominus: exultemus et letemur in ea. O Domine saluum me fac: o Domine bene prosperare: benedictus qui uenit in nomine Domini. Benediximus uobis de 67 domo Domini: Deus Dominus et illuxit nobis« . Unde et Euangelistarum scriptura commemorat, Phariseos et Scribas hac indignatione commotos, quod uiderent populum, Psalmi prophetiam super Christo intelligere completam, et clamantes paruulos Osianna, filio Dauid, dixisse ei: Audis quid isti loquuntur? et Iesum respondisse eis: »Nunquam legistis, Quia ex ore infantium et lactentium perfecisti laudem« ? centesimum decimum septimum Psalmum octaui Psalmi assertione firmantem. Et de eo quidem, quod facile exprimi poterat, »Benedictus qui uenit in nomine Domini,« omnium Euangelistarum Scriptura consentit. De uerbo autem OSIANNA, quia in Grecum non poterant transferre sermonem, sicut in ALLELUIA, et in AMEN, et in plerisque factum uidemus, ipsum Hebreum posuerunt, dicentes, OSIANNA. Lucas igitur, qui inter omnes Euangelistas Greci sermonis eruditissimus fuit, quippe ut medicus, et qui Euangelium  Grecis scripsit, quia se uidit proprietatem sermonis transferre non posse, melius arbitratus est tacere, quam id ponere quod legenti faceret questionem.

5. Ad summam, sicuti nos in lingua Latina habemus interiectiones quasdam, ut insultando dicamus uah, et in admirando pape, et in dolendo heu: et quando silentium uolumus imponere, strictis dentibus spiritum coarctamus  et agimus tantum sibilum, insonando sith: ita Hebrei inter reliquas proprietates lingue sue habent interiectionem, ut quando uolunt Dominum deprecari,  ponant uerbum petentis affectu, et dicant, ANNA Domine, quod Septuaginta dixerunt, o Domine. OSI ergo saluifica interpretatur; ANNA interiectio deprecantis est. Si ex duobus his uelis compositum uerbum facere, dices OSIANNA, siue ut nos loquimur, OSANNA, media uocali littera  elisa; sicut facere solemus in uersibus  uirgilii, quando pro mene incepto 68 desistere uictam, scandimus, men incepto. ALEPH namque littera prima uerbi sequentis,  extremam prioris uerbi AIN ueniens excludit. Quapropter ut ad questionis originem reuertamur, ubi nos legimus in Latino: »O Domine saluum me fac; o Domine  bene complace: benedictus qui uenit in nomine Domini,« iuxta Hebreum sensum legere possumus: »Obsecro, Domine, saluum fac; obsecro Domine, prosperare, obsecro: benedictus qui uenit in nomine Domini.« Saluum autem fac, dicitur, ut subaudiamus populum tuum Isrel, siue generaliter mundum. Denique Mattheus, qui Euangelium Hebreo sermone conscripsit, ita posuit,  OSANNA BARRAMA, id est, Osanna in excelsis: quod Saluatore nascente salus in celum usque, id est, etiam ad excelsa peruenerit, pace facta non solum in terra, sed et in celo; ut iam dici aliquando cessaret: »Inebriatus est gladius meus in celo« .

6. Hec interim iuxta mediocritatem sensus mei breuiter strictimque dictaui. Ceterum sciat, Beatitudo tua, in istiusmodi disputationibus molestiam in legendo non debere subrepere; quia facile et nos potuimus aliquid ementiri, quod ex una uoce solueret questionem, sicut et ceteros fecisse monstrauimus: sed magis condecet ob ueritatem laborare paulisper, et peregrino aurem accommodare sermoni, quam de aliena lingua  fictam referre sententiam.



EPISTOLA XXI  AD DAMASUM DE DUOBUS FILIIS.

Euangelicam Parabolam, que est apud Lucam de Filio prodigo, et filio frugi in modum Commentarii rogatus ipse a Damaso interpretatur.

1. Beatitudinis tue interrogatio, disputatio fuit: et sic quesisse  querendo 69 uiam est dedisse quesitis. Sapienter quippe interroganti, sapientia reputabitur. Ais, »quis est iste in Euangelio pater, qui duobus filiis substantiam diuidit ? qui duo filii? qui maior? quiue minor? Quomodo minor acceptam substantiam cum meretricibus dissipat? Fame  facta, a principe regionis preponitur porcis, siliquas comedit; ad patrem redit: accipit annulum et stolam; et immolatur ei uitulus saginatus? Quis sit maior frater, et quomodo de agro ueniens, susceptioni fratris inuideat? et cetera que in Euangelio plenius explicantur. Addis insuper: Scio multos in hac lectione diuersa dixisse: et fratrem maiorem, Iudeum, minorem existimasse Gentilem populum. Sed quero, quomodo Iudaico populo possit aptari: Ecce tot annis seruiui tibi, et nunquam mandalum tuum preterii, et nunquam dedisti mihi hedum, ut cum amicis meis epularer. Et illud: Fili, tu semper mecum es, et omnia mea tua sunt.  Si autem, ut ais, de iusto et peccatore uoluerimus esse parabolam, iusto non poterit conuenire, ut de salute alterius et maxime fratris contristetur. Si enim inuidia diaboli, mors introiuit in orbem terrarum; et imitantur eum, qui sunt ex parte eius, nunquid persone iusti tam immanis inuidia poterit coaptari, ut foris steterit, et clementissimo patri rigidus obstiterit; solusque liuore cruciatus, letitie domus interesse noluerit?

2. Itaque sicut in ceteris parabolis, que non sunt a Saluatore disserte, quam ob causam dicte sint, solemus inquirere: ita et in hac facere debemus, quare Dominus in istiusmodi uerba proruperit; et ob quam interrogationem, responsionis similitudino prolata sit. Scribe et Pharisei mussitabant, dicentes:  »Quare hic peccatores recipit, et uescitur cum eis« ? Superior quippe sermo premiserat: »Erant autem accedentes ad eum publicani et peccatores,« uolentes audire eum. Itaque hinc omnis inuidia, cur quos Legis precepta damnarent, eorum confabulationem atque conuiuium Dominus non uitaret. Et hec Lucas. Ceterum Mattheus ita loquitur: Cum autem discumberet in domo, ecce multi peccatores et publicani uenientes 70 recumbebant cum Iesu, et cum discipulis eius . Quod uidentes Pharisei, dicebant discipulis eius: Quare cum peccatoribus et publicanis manducat magister uester? Qui audiens dixit: Non necesse habent sani medicum, sed male habentes. Euntes autem discite quid sit, misericordiam uolo, et non sacrificium: non enim ueni uocare iustos, sed peccatores. Marcus quoque in eadem uerba consentit. Igitur, ut diximus, omnis ex Lege questio nascebatur. Lex quippe iustitie tenax, clementiam non habebat: sed quicumque adulter, homicida, fraudator, et ut breuiter dicam, mortali crimine tenebatur, nulla uenia penitentie laxabatur a crimine, oculum pro oculo, dentem pro dente, animam pro anima iubebantur exoluere . Omnes itaque declinauerant, simul inutiles facti erant: non erat qui faceret bonum, non erat usque ad unum . »Ubi autem abundauit peccatum, superabundauit et gratia.«  . Et, »misit Deus filium suum  factum ex muliere« , qui destructo medio pariete, fecit utraque unum , et austeritatem Legis Euangelii gratia temperauit. Unde et Paulus ad Ecclesias scribens: »Gratia uobis, inquit et pax a Deo Patre nostro, et Domino Iesu Christo« : gratia que non ex merito retributa, sed ex donante concessa est. Pax uero qua reconciliati Deo sumus, habentes propitiatorem Dominum nostrum Iesum Christum, qui donauit nobis delicta nostra; et deleuit chirographum mortis, quod erat contra nos, affigens illud cruci: et principatus et potestates fecit ostentui, triumphans eas in ligno. Que autem maior potest esse clementia, quam ut Filius Dei, hominis Filius  nasceretur? decem mensium fastidia sustineret? partus exspectaret aduentum? inuolueretur pannis? subiiceretur parentibus? per singulas adoleret etates? Et post contumelias uocum, alapas et flagella, crucis quoque pro nobis fieret maledictum, ut nos a maledicto legis absolueret, Patri factus obediens usque ad mortem: et id opere compleret, quod ante ex persona mediatoris fuerat deprecatus, dicens: »Pater uolo, ut quomodo ego et tu unum [al. idem] sumus, ita et isti in nobis unum sint« . Ergo 71 quia ad hoc uenerat, ut quod erat, impossibile Legis, quia nemo ex ea iustificabatur, ineffabili misericordia uinceret, publicanos et peccatores ad penitentiam prouocabat, conuiuium quoque eorum expetens, ut in conuiuio docerentur: sicut manifestum esse poterit ei, qui Euangelia sollicita mente perlegerit, quomodo et cibus eius et potus, et deambulatio, et uniuersa que gessit in corpore, salutem hominum procurarint. Hoc uidentes Scribe et Pharisei, aduersus Legem eum facere dicebant: »Ecce homo uorax et uini potator, amicus publicanorum et peccatorum«  Nam ante reprehenderant quare curaret in sabbatis. Dominus ergo, ut hanc eorum accusationem clementi ratione superaret, tres parabolas proposuit: e quibus una est, nonaginta nouem ouium in montibus relictarum, et unius perdite, que pastoris humeris est reuecta. Alia drachme, quam mulier accenso lumine perquisiuit, et inuenta ea, uicinas ad letitiam conuocauit, dicens: »Congratulamini mihi, quia inueni drachmam quam perdideram« . Tertia uero duorum filiorum, de qua, ut disputarem pauca, iussisti.

3. Et de oue quidem, ac drachma, licet ad unum pertineant intellectum, non est istius temporis disputatio; hoc tantum dixisse sufficiat, ob id has parabolas esse propositas, ut quomodo ibi in inuentione pecoris et drachme letitia est Angelorum, et circa manentium uicinarum: sic in publicanorum peccatorumque penitentia, omnium debere esse letitiam, quibus non est necessaria penitentia. Unde uehementer  admiror, Tertullianum in eo libro, quem de Pudicitia aduersum penitentiam scripsit, et sententiam ueterem, noua opinione dissoluit, hoc uoluisse sentire,  quod Publicani et peccatores, qui cum Domino uescebantur, Ethnici fuerint, dicente Scriptura: »Non erit uectigal pendens ex Isrel : quasi uero et Mattheus, non ex Circumcisione fuerit Publicanus, et ille qui cum Phariseo in Templo orans, oculos ad celum non audebat erigere, non ex Isrel fuerit Publicanus: aut non Lucas memoret: »Et omnis populus audiens, et Publicani iustificauerunt Deum, baptizati baptismo Ioannis« ; aut cuiquam credibile possit uideri Ethnicum Templum 72 ingressum, aut Dominum cum Ethnicis habuisse conuiuium, cum id maxime caueret, ne Legem soluere uideretur: et primum uenerit ad oues perditas domus Isrel; Chananee quoque deprecanti pro salute filie, responderit: »Non oportet tollere panem filiorum, et dare eum canibus. Et alibi discipulis preceperit: In uiam gentium ne abieritis, et in ciuitates Samaritanorum ne intraueritis . Ex quibus omnibus edocemur, in Publicanis, non tam Gentilium, quam generaliter omnium peccatorum, id est, qui erant et de Gentibus, et de Iudeis, accipi posse personas. Ille autem qui [al. quia] iuxta insanas et blasphemas feminas suas, id dogmatis defendebat, quo Christianos nollet recipire penitentes, frustra argumentatus est, Publicanos Iudeos non fuisse, ut in persona eorum Gentilium tantum populus possit intelligi. Itaque ne longum faciam, ipsa Euangelii uerba proponam; et in modum commentarii, quid mihi uideatur, ad singula queque subnectam.

4. Homo quidam habebat duos filios . Hominem Deum dici, multis testimoniis approbatur, ut ibi: »Duorum hominum testimonium uerum est. Ego de me testimonium dico, et Pater qui me misit« . In alia parabola Pastor, in alia paterfamilias nuncupatur, in alia uineam locat, in alia inuitat ad nuptias, et diuersis similitudinibus rem significat eamdem, ut Iudeorum superbiam reprobet: et in communi omnium peccatorum, siue Gentilium, siue Isrelitarum penitentiam probet. Quod autem ait, duos filios, omnes pene Scripture de duorum uocatione populorum plene sunt sacramentis.

5. »Et dixit illi adolescentior: Pater da mihi portionem substantie, que me contingit.« Substantia Dei est, omne quod uiuimus, sapimus, cogitamus, in uerba prorumpimus. Hec Deus equaliter uniuersis et in commune largitus est, Euangelista dicente: »Erat lux uera, que illuminat omnem hominem uenientem in hunc mundum« . Iste est  dexter oculus, qui a scandalis obseruandus est: hec lucerna corporis: hoc talentum quod non est in sudario colligandum, id est, delicate otioseque tractandum; nec in terra defodiendum, terrenis scilicet cogitationibus obscurandum.

73 6. Qui diuisit eis substantiam. Significantius in Greco legitur , id est, dedit eis liberum arbitrium, dedit mentis proprie libertatem, et ut uiueret unusquisque non ex imperio Dei sed obsequio suo, id est, non ex necessitate, sed ex uoluntate, ut uirtus haberet locum, ut a ceteris animantibus distaremus, dum ad exemplum Dei, permissum est nobis facere quod uelimus. Unde et in peccatores equum iudicium, et in sanctos et iustos iustum premium retribueretur [al. retribuetur].

7. Quomodo sumus cum Deo, uel ab eo discedimus.---Et non post multos dies, collectis omnibus, adolescentior filius peregre profectus est in regionem longinquam. Si Deus celum tenet palmo, et terram pugillo: et Ieremias dicit, Deus appropinquans: et non Deus de longinquo : per Dauid quoque, quia nullus absque eo locus sit, predicatur; quomodo filius peregre proficiscitur, et a patre discedit? sciendum igitur, non locorum spatiis, sed affectu, aut esse nos cum Deo, aut ab eo discedere. Quomodo enim ad discipulos loquitur: Ecce ego uobiscum sum omnibus diebus, usque ad consummationem seculi : ita ad eos qui sui iactantiam preferunt, et esse cum Domino non merentur, dicit: Discedite a me, non noui uos, qui operamini iniquitatem .

8. Recessit ergo iunior filius cum uniuersa substantia a patre, et peregre profectus est. Et Cain egressus a facie Domini habitauit in terra Naid, quod interpretatur, fluctuatio. Quicumque a Deo recedit, statim seculi fluctibus quatitur et mouentur pedes eius. Nam postquam moti sunt homines ab oriente, et a uero lumine recesserunt, tunc aduersus Deum impietatis sue edificauere turrim; tunc dogmatum superbias confinxerunt, uolentes curiositate non licita in ipsius celi alta penetrare. Et uocatus est locus ille Babel, id est, confusio.

9. Et ibi dissipauit substantiam suam, uiuens luxuriose. Luxuria inimica Deo, inimica 74 uirtutibus, perdit omnem substantiam patris; et ad presens uoluptate deliniens, futuram non sinit cogitare paupertatem.

10. Cumque consumpsisset omnia, facta est fames ualida per regionem illam. Acceperat a patre facultates, ut inuisibilia eius per ea que erant uisibilia cognosceret, et ex pulchritudine creaturarum consequenter intelligeret Creatorem. Qui ueritatem  in iniustitia detinens, et pro Deo idola colens, nature bona uniuersa consumpsit: et consumptis omnibus, cepit egere uirtutibus, derelicto fonte uirtutum. Facta est fames ualida per regionem illam. Omnis locus quem patre incolimus absente, famis, penurie et egestatis est. Famis  autem ualide hec  est regio, de qua dicitur per Prophetam: Qui habitatis in regione umbre mortis, lux fulgebit super uos . At contra est alia regio, quam possessuri sumus mundo corde atque puro uiuentes, quam sanctus Dauid desiderat, dicens: Credo uidere bona Domini in terra uiuentium .

11. Et ipse cepit egere, et abiit, et coniunxit se uni de principibus regionis illius. Deserto nutricio, qui ad primam uocem bona ei fuerat cuncta largitus, iunxit se principi huius mundi, id est, diabolo, rectori tenebrarum.  Quem nunc inimicum hominem, nunc iudicem iniquitatis, nunc draconem, nunc Satan, nunc malleum, nunc perdicem, nunc Belial, nunc rugientem leonem, nunc Leuiathan, nunc Thaninim, nunc Behemoth, et multis aliis uocabulis Scriptura cognominat. Quod autem ait, uni de principibus, plures esse intelligendum est, qui per istum uolitent erem, et diuersorum fraude uitiorum, genus hominum sue subiiciant seruituti.

12. Qui misit illum in agrum suum, ut pasceret porcos. Porcus animal immundum est, quod ceno et sordibus delectatur. Talis est demonum multitudo, que 75 per idola manufacta,  cruore pecudum et uictimis pascitur; et nouissime saginatiore quadam hostia, ipsius hominis morte saturatur. Misit ergo eum in possessionem suam, id est, suum effecit esse famulum, ut pasceret porcos, immolans ei animam suam.

13. Et cupiebat implere uentrem suum de siliquis percorum; et nemo illi dabat. In quod in Ezechiele cum increpatione dicitur ad Ierusalem: Et factum est in te peruersum ultra mulieres  que ante fornicationem tuam, et post te sunt fornicate, in eo quod dedisti  mercedes, et mercedes tibi non sunt date , uidemus in filio minore completum. Substantiam suam in regione principis perdidit; et post perditas facultates, missus ad porcos, egestate contabuit. DAEMONUM CIBUS est ebrietas, luxuria, fornicatio, et uniuersa uitia. Hec blanda sunt et lasciua, et sensus uoluptate demulcent: statimque ut apparuerint, ad usum sui prouocant. Quibus ideo luxuriosus adolescens non poterat saturari, quia semper uoluptas famem sui habet; et transacta non satiat: et Satanas cum aliquem sua arte deceperit, et proprium ei imposuerit iugum, ultra ad abundantiam uitiorum non procurat, sciens esse iam mortuum, sicuti multos idololatras uidemus panis miseria et egestate confectos. Hi sunt in quibus Propheticus sermo completur: »Omnibus meretricibus dantur mercedes: tu autem dedisti mercedes omnibus amatoribus tuis, et non accepisti mercedes« . Possumus autem et aliter siliquas interpretari. Demonum cibus est carmina Petarum, secularis sapientia, Rhetoricorum pompa uerborum. Hec sua omnes suauitate delectant: et dum aures uersibus dulci modulatione currentibus capiunt, animam quoque penetrant, et pectoris interna deuinciunt. uerum ubi cum summo studio fuerint ac labore perlecta, nichil aliud, nisi inanem sonum, et sermonum strepitum suis lectoribus tribuunt: NULLA IBI SATURITAS ueritatis, nulla refectio iustitie reperitur. Studiosi earum in 76 fame ueri, et uirtutum penuria perseuerant. Huius sapientie typus, et in Deuteronomio sub mulieris captiue figura describitur: de qua diuina uox precipit, ut si Isrelites eam habere uoluerit uxorem, caluitium ei faciat, ungues presecet, et pilos auferat: et cum munda fuerit effecta, tunc transeat in uictoris amplexus. Hec si secundum litteram intelligimus, nonne ridicula sunt? Itaque et nos facere solemus, quando Philosophos legimus, quando in manus nostras libri ueniunt sapientie secularis, si quid in eis utile reperimus, ad nostrum dogma conuertimus: si quid uero superfluum,  de idolis, de amore, de cura secularium rerum, hec radimus, his caluitium inducimus, hec in unguium morem ferro acutissimo desecamus. Unde et Apostolus prohibet, ne in idolio quis recumbat, dicens: »uidete autem, ne hec licentia uestra offendiculum fiat infirmis. Si enim quis uiderit eum, qui habet scientiam, in idolio recumbentem, nonne conscientia eius cum sit infirma, edificabitur ad manducandum idolothyta, et peribit qui infirmus est in tua scientia frater, propter quem Christus mortuus est« ? Nonne tibi uidetur sub aliis uerbis dicere, ne legas Philosophos, Oratores, Petas; nec in eorum lectione requiescas? Nec nobis blandiamur, si in eis, que sunt scripta, non credimus, cum aliorum conscientia uulneretur, et putemur probare, que dum legimus, non reprobamus. Alioqui quale erit, ut existimemus Apostolum eius, qui uescebatur in idolio, conscientiam comprobasse, et eum dixisse  perfectum, quem sciret de idolothytis manducare? Absit, ut de ore Christiano sonet, »Iupiter omnipotens; et me Hercule, et me Castor,« et cetera magis portenta, quam  numina. At nunc etiam Sacerdotes Dei, omissis Euangeliis et Prophetis, uidemus Comedias legere, amatoria Bucolicorum uersuum uerba canere, tenere uirgilium: et id QUOD IN PUERIS necessitatis est, crimen in se facere  uoluptatis. Cauendum igitur, 77 si captiuam uelimus habere uxorem, ne in idolio recumbamus; aut si certe fuerimus eius amore decepti, mundemus eam, et omni sordium errore purgemus, ne scandalum patiatur frater, pro quo Christus mortuus est, cum in ore Christiani carmina in idolorum laudem composita audierit per sonare.

14. Mercenarii quinam.---»In se autem conuersus dixit: Quanti mercenarii in domo patris mei abundant panibus, ego autem hic fame pereo.« Mercenarios secundum  alium intellectum eos animaduertimus ex Iudeis, qui ob presentia tantum bona, Legis precepta custodiunt. Hi iusti sunt et misericordes, non ob ipsam iustitiam, et ob ipsum misericordie bonum; sed ut a Deo terrene felicitatis et longe uite premium consequantur. Qui autem ista desiderat, merito compellitur ad obsequium preceptorum, ne eorum preuaricatione que iussa sunt, careat concupitis. Porro ubi metus est, non est dilectio. Perfecta quippe dilectio foras mittit timorem. Nam qui diligit, non ideo imperata custodit, quia aut timore penarum, aut premii auiditate compellitur; sed quia hoc ipsum quod a Deo iubetur, est optimum. Sensus itaque iste est: Quanti ex Iudeis ob presentia tantum bona a Dei obsequio non recedunt, et ego egestate conficior.

15. »Surgens ibo ad patrem meum.« Pulchre ait, surgens: patre quippe absente, non steterat. Peccatorum iacere, iustorum stare est. Ad Moysen dicitur, »Tu uero hic sta mecum« . Et in centesimo tricesimo tertio Psalmo: »Ecce nunc benedicite Dominum, omnes serui Domini, qui statis in domo Domini,« ad benedictionem Domini stantes Propheta in domo Domini cohortatur.

16. »Et dicam illi: Pater, peccaui in celum et coram te, iam non sum dignus uocari filius tuus.« Peccauerat in celum, qui Ierusalem celestem reliquerat matrem. Peccauerat coram patre, qui Conditore deserto, fuerat ligna ueneratus. Non erat dignus uocari filius Dei, qui seruus esse maluerat idolorum. »Omnis enim qui facit peccatum,  de diabolo patre natus est.« 

17. »Fac me sicut unum de mercenariis tuis.« Fac me, inquit, sicut unum ex Iudeis, qui te ob presentium tantum rerum 78 promissa uenerantur. Recipe filium penitentem, qui merecnariis tuis peccantibus sepissime pepercisti.

 18. »Et uenit usque ad patrem suum.« uenimus ad patrem, quando recedimus a porcorum pastione, secundum illud: »Statim ut conuersus ingemueris, saluus eris« .

19. »Cumque adhuc longe esset, uidit eum pater eius, et misericordia motus est. Antequam dignis operibus et uera penitentia ad patrem rediret antiquum, Deus, apud quem cuncta futura iam facta sunt, et qui est omnium prescius futurorum, ad eius precurrit aduentum, et per uerbum suum, quod carnem sumpsit ex uirgine, reditum filii sui iunioris anticipat.

20. »Et precurrens incubuit super collum ipsius.« Ante uenit ad terram, quam ille domum confessionis intraret. Incubuit super collum ipsius, id est, corpus sumpsit humanum. Et sicuti Ioannes super pectus Iesu recubuit , qui secretorum eius effectus est particeps: ita et iugum suum leue, id est, mandatorum suorum facilia precepta, ex gratia magis quam ex merito super iuniorem filium collocauit.

21. »Et osculatus est eum;« iuxta illud quod in Cantico Canticorum Ecclesia de sponsi precatur aduentu: »Osculetur me osculo oris sui.«  Nolo mihi, dicens, per Moysen, nolo per Prophetas loquatur: ipse meum corpus assumat, ipse me osculetur in carne: ut et illud quoque quod in Isaia scriptum est, huic sententie coaptemus: »Si queris, quere: et ad me habita in saltu.«  Et ibi quippe flens Ecclesia clamare iubetur ex Seir; quia Seir, pilosus et hispidus interpretatur: ut et antiquum Gentilium significet  horrorem, illa pari similitudine respondente: »Nigra sum, sed formosa, filie Ierusalem« .

22. »Dixit autem illi filius: Pater, peccaui in celum et coram te, iam non sum dignus uocari filius tuus.« Dicit se non esse dignum filium nuncupari, et tamen ex nature uoce, ex illa substantia, quam illi pater fuerat aliquando largitus, in nomen trepidus ueritatis erumpit: Pater, inquiens, peccaui in celum. Frustra igitur quidam argumentantur, nomen patris in sanctos tantummodo conuenire: 79 cum etiam Deum hic patrem uocet, qui se filii nomine confitetur indignum: nisi forte ideo patrem audet uocare, quia plena mente conuersus est.

23. »Dixit autem pater ad pueros suos: Celerius proferte stolam priorem, et induite eum;« stolam, quam Adam peccando perdiderat, stolam, que in alia parabola indumentum dicitur nuptiale , id est, uestem Spiritus Sancti, quam qui non habuerit, non potest regis interesse conuiuio.

24. »Et date annulum in manu illius;« signaculum similitudinis Christi, secundum illud: »In quem credentes, signati estis spiritu repromissionis sancto« . Et ad principem dicitur Tyri, qui similitudinem Conditoris amiserat: »Tu signaculum  similitudinis, et corona decoris, in deliciis paradisi Dei natus es« . Isaias quoque de hoc signaculo loquitur: »Tunc manifesti erunt qui signantur.« Hoc signaculum in manu datur, quando opera iustitie Scriptura significat, ut ibi: »Factum est uerbum Domini in manu Aggei Prophete« , dicentis ad Ierusalem: »Ornaui te, inquit, ornamento, et imposui tibi armillas circa manus tuas« . Rursum ad eum  qui indutus est podere, alius locus signaculi demonstratur: »Pertransi per mediam Ierusalem, et da signaculum in frontibus uirorum gementium, et dolentium in omnibus iniquitatibus, que fiunt in medio eorum« . Quare? ut postea possint dicere: »Signatum est super nos lumen uultus tui, Domine« .

25. »Et calceamentum in pedibus eius.« Sponsi quippe perdiderat dignitatem, et nudis pedibus Pascha celebrare non poterat. Hec sunt calceamenta de quibus Dominus ait: »Et calceaui te hiacyntho. Et calceamenta in pedibus eius« ; nec ubi coluber insidians, plantam ingredientis inuaderet: et super scorpiones et serpentes securius ambularet; ut prepararetur ad Euangelium pacis: iam non gradiens secundum carnem, sed secundum spiritum; et dictum ei Propheticum conueniret: »Quam speciosi pedes euangelizantium pacem, euangelizantium bona« .

26. »Et afferte uitulum saginatum, et occidite, et manducemus, et epulemur; quoniam hic filius meus mortuus fuerat, et reuixit, perierat, et inuentus est.« uitulus saginatus qui ad  penitentis immolatur salutem, ipse Saluator est, cuius quotidie 80 carne pascimur, cruore potamur. Fidelis mecum lector intelligis, qua pinguedine saturati, in ructum laudis eius erumpimus, dicentes: »Eructauit cor meum uerbum bonum, dico ego opera mea regi« ; licet quidam superstitiose magis, quam uere, non considerantes textum Psalmi, ex Patris persona arbitrentur hoc intelligi. Quod autem, ait, »epulemur, quoniam hic filius meus mortuus fuerat, et reuixit, perierat, et inuentus est,« ad eumdem parabole superioris pertinet sensum, in qua dicitur: »Sic dico uobis, quia gaudium erit coram Angelis Dei super uno peccatore penitentiam agente.«

27. »Et ceperunt epulari.« Hoc conuiuium quotidie celebratur, quotidie pater filium recipit: semper Christus credentibus immolatur.

28. »Erat autem filius illius senior in agro.« Hucusque de persona filii iunioris disputatum est, quem secundum presentem parabolam, in publicanis et peccatoribus, qui a Domino ad penitentiam prouocabantur, debemus accipere: secundum mysticos autem intellectus, de futura quoque uocatione Gentium prophetari. Nunc ad seniorem filium sermo  transgreditur, quem multi simpliciter ad omnium Sanctorum personam, multi proprie ad Iudeos referunt. Et de Sanctis quidem non difficilis interpretatio est, in eo quod dicitur, nunquam mandatum tuum preteriui: licet illud uideatur obsistere, quod reuersioni fratris inuideat. In Iudeos autem cum liuor in fratris salute conueniat, hoc repugnat, quod nunquam se dicat eius preterisse mandatum; de quibus quid nobis uideatur, suis in locis conabimur explanare. »Erat autem filius illius senior in agro, »in terrenis operibus labore desudans, longe a gratia Spiritus Sancti, et a consilio patris extorris. Hic est, qui ait: »Agrum emi, et necesse habeo exire et uidere illum: rogo te, habe me excusatum« . Hic, qui iuga boum emit quinque, et Legis onere depressus, terrenorum sensuum uoluptate perfruitur. Hic, qui uxore ducta, ire ad nuptias non potest; et effectus caro, nequaquam unum potest esse cum spiritu. In huius persona etiam illius parabole operarii congruunt, in qua prima, tertia, sexta, nona hora, id est, uocationibus uariis mittuntur ad uineam, 81 et indignantur sibi undecime hore operarios cequari.

29. »Et cum ueniret, et appropinquaret domui, audiuit symphoniam et chorum.« Illud quod in quodam Psalmo superscribitur pro MELETH, huic sensui conuenit. Siquidem MELETH, chorus in unum concinens dicitur. Male autem  quidam de Latinis symphoniam putant esse genus organi, cum concors in Dei laudibus concentus, hoc uocabulo significetur: quippe consonantia exprimitur in Latino.

30. »Et uocauit unum de pueris, et interrogauit quidnam essent hec.« Et nunc interrogat Isrel, quare Deus in Gentium assumptione letetur: et emulatione cruciatus, paternam scire non potest uoluntatem.

31. »Qui ait illi, quoniam frater tuus uenit, et occidit pater tuus uitulum saginatum, quoniam incolumem illum recepit.« Causa letitie, quod pari in Dei laudes toto orbe concinitur, salus est Gentium, salus est peccatorum: letantur Angeli: omnis in gaudium creatura consentit; et de solo dicitur Isrel:

32. »Iratus autem noluit intrare.« Irascitur se absente fratrem esse susceptum, irascitur eum uiuere, quem putabat extinctum: et nunc foris stat Isrel, et nunc discipulis Euangelia in Ecclesia audientibus, mater eius et fratres foris stant querentes eum .

33. »Egressus autem pater illius cepit rogare eum.« Quam benignus et clemens pater; rogat filium, ut letitie domus particeps fiat: rogat autem pater per Apostolos, rogat per Euangelii predicatores. E quibus Paulus ait: »Precamur pro Christo, reconciliamini Deo .« Et alibi »uobis oportebat primum annuntiari [al. annuntiare] uerbum Dei: sed  quia repulistis illud, et indignos uos iudicastis eterne uite, ecce conuertimur ad gentes« .

34. »Ipse autem respondens, ait patri suo: Ecce tot annis seruio tibi. Pater supplex ad concordiam deprecatur: ille iustitiam, que in Lege est, sequens, Dei iustitie non subiicitur. Porro que maior iustitia Dei, quam  ignoscere penitentibus, filium suscipere redeuntem? »Ecce tot annis seruio tibi, et nunquam mandatum tuum preteriui; quasi hoc ipsum 82 non sit preterire mandatum, saluti alterius inuidere, ante Deum se iactare iustitie, cum nemo coram eo mundus sit. Quis enim letabitur castum se habere cor, ne [al. uel] si unius quidem diei fuerit? Dauid confitetur: »In iniquitatibus conceptus sum, et in delictis concepit me mater mea« . Et in alio loco: »Si iniquitatem attendis, Domine, quis sustinebit« ? Et hic dicit nunquam se preterisse mandatum, toties ob idololatriam captiuitatibus traditus. »Ecce tot annis seruio tibi, et nunquam mandatum tuum preteriui.« Hoc est quod Paulus Apostolus loquitur: »Quid ergo dicemus? quia gentes que non sectabantur iustitiam, apprehenderunt iustitiam,  iustitiam autem que ex fide est. Isrel uero sectando legem iustitie, ad legem iustitie non peruenit« . Quare? quia non ex fide, sed quasi ex operibus Legis. Potest ergo et ex eius persona dici, qui iuxta eumdem Apostolum in iustitia, que ex lege est, sine reprehensione uersatus sit: licet mihi uideatur magis se iactare Iudeus, quam uera dicere, ad exemplum illius Pharisei, dicentis: »Deus gratias ago tibi, quia non sum sicut ceteri homines, raptores, iniusti, adulteri, sicut et hic Publicanus« . Oro te, nonne tibi uidetur ea que ille de publicano dixerat, dicere iste de fratre? Hic est qui comedit omnem substantiam suam, uiuens cum meretricibus. Ad id autem quod ait: »Mandatum tuum nunquam preteriui,« patris sermo non congruit: non enim confirmauit uera esse que dixerat filius, sed irascentem alia ratione compescuit: »Fili, tu semper mecum es.« Numquid, ait, bene quidem dicis, et fecisti cuncta que iusseram?  Sed mecum es, inquit, semper. Mecum es lege qua stringeris: mecum es, dum mihi et in captiuitatibus erudiris: mecum es, non quia precepta mea compleueris, sed quod te in longinquam regionem abire non passus sum: mecum es ad extremum, secundum illud quod loquutus sum ad Dauid: »Si dereliquerint filii eius legem meam, et in iudiciis meis non ambulauerint; si iustitias«  »meas profanauerint, et mandata mea non custodierint, uisitabo in uirga iniquitates eorum, et in flagellis iniustitias eorum: misericordiam autem meam non auferam ab eis [al. iustificationes].« Quo testimonio  83 et id in quo filius senior gloriatur, falsum esse conuincitur, dum in Dei iudiciis non ambulat, et eius mandata non facit. Et quomodo ista non faciens, cum patre semper fuisse dicitur? Dum peccans uisitatur in uirga, et uisitato misericordia non negatur. Nec mirandum patri eum ausum fuisse mentiri, qui fratri potuit inuidere: maxime cum in die iudicii quidam impudentius mentiantur, dicentes: »Nonne in nomine tuo comedimus et bibimus, et uirtutes multas fecimus, et demonia eiecimus ? Quid uero sit, et omnia mea tua sunt, suo loco congruentius explicabitur.

35. »Et nunquam dedisti mihi hedum, ut cum amicis meis epularer.« Tantus, inquit, Isrel sanguis effusus est, tot hominum cesa sunt millia, et nullus eorum nostre exstitit salutis redemptor. Ipse Iosias qui placuit in conspectu tuo : et nuper Machabei, qui pro tua hereditate pugnabant, contra fas sanctitatis, hostium gladiis interempti sunt, et nullius cruor nobis reddidit libertatem. Ecce adhuc Romano imperior subiacemus: non Propheta, non Sacerdos, non iustus quisquam immolatus est pro nobis. Et pro luxurioso filio, id est, pro gentibus, pro peccatoribus, totius creature gloriosus sanguis effusus est. Cumque merentibus minora non dederis, immeritis maiora tribuisti. »Nunquam dedisti mihi hedum, ut cum amicis meis epularer.« Erras, Isrel: dic potius, ut tecum epularer. Aut potest esse tibi aliqua iucunditas, nisi patre tecum celebrante conuiuium? Saltem exemplo docere presenti. Reuerso filio iuniore, et pater letatur et pueri. Manducemus, ait, et epulemur: non manducate, et epulamini. At tu ea mente, qua inuides fratri, qua a patris recedis aspectu, et semper in agro es, nunc quoque uis eo absente inire conuiuium. »Nunquam dedisti mihi hedum.« Nunquam pater deteriora dat munera: habes uitulum immolatum: ingredere, manduca cum fratre. Quid hedum queris, cui agnus est missus? Et ne simules te nescire, quod missus est, Ioannes tibi eum in eremo demonstrauit: »Ecce Agnus Dei, ecce qui tollit peccata mundi« . Et pater quidem quasi clemens, et penitentiam tribuens, te hortatur ad uitulum, non immolans hedum, quem stare scit ad sinistram. Tu uero in fine seculi, ipse tibi es hedum immolaturus 84 Antichristum, et cum amicis tuis, spiritibus immundis, eius carne saturandus, expleto uaticinio: »Tu confregisti caput draconis magni: dedisti eum escam populi Aethiopum .

36. »Cum autem filius taus hic, qui deuorauit omnem substantiam suam, uiuens cum meretricibus, uenit, occidisti ei uitulum saginatum.« Confitetur et nunc Isrel saginatum uitulum fuisse qui cesus est: intelligunt uenisse Christum: sed torquentur inuidia, et nolunt, fratre non pereunte, saluari.

37. »Ipse autem dixit illi: Fili, tu semper mecum es, et mea omnia tua sunt.« Filium uocal, licet intrare nolentem. Quomodo autem Dei omnia Iudeorum sunt? Nunquid Angeli, Throni, Dominationes,  cetereque uirtutes? Omnia ergo intelligamus, Legem, Prophetas, eloquia diuina. Hec ei dedit, ut in lege eius meditarentur die ac nocte, secundum illum canonem quem sepe exposuimus Scripturarum, Omnia non ad totum referenda esse, sed ad partem maximam, ut ibi: »Omnes declinauerunt, simul inutiles facti sunt« . Et alibi: »Omnes qui uenerunt ante me, fures fuerunt et latrones« . Et Paulus ad Corinthios: »Omnibus, inquit, omnia factus sum, ut omnes lucrifacerem« . Et ad Philippenses: »Omnes enim que sua sunt, querunt; non ea que sunt Iesu Christi« . Quanquam nichil unquam illi negasse credendum sit, quem  ad uituli hortatur esum.

38. »Epulari nos oportet, et gaudere, quoniam hic frater tuus mortuus fuerat, et reuixit; perierat, et inuentus est.« Confidamus igitur et nos uiuere posse per penitentiam, qui fueramus mortui per delicta. Et hic quidem ipse filius reuertitur: in superioribus uero, in Oue scilicet, et in Drachma, quod errauerat, affertur; et quod perierat inuenitur: et simili tres parabole fine clauduntur, dum in ista ponitur, perierat, et inuentus est: ut intelligamus diuersis similitudinibus, de eadem peccatorum susceptione signatum. Et hec quidem in Ethnici persona dicta sint, et Iudei.

39. uideamus autem quomodo super sancto generaliter et peccatore parabola ista possit intelligi. Et de ceteris quin iusto conueniat, non ambigitur. Illud est, in quo legenti scrupulus commouetur, cur iustus saluti peccatoris inuideat: et in tantum iracundia repleatur, ut 85 nec fratris misericordia, nec patris precibus, nec totius domus iucunditate superetur. Ad quod breuiter respondebimus: omnem mundi istius iustitiam, ad Dei comparationem non esse iustitiam. Quomodo enim ex peccatis Ierusalem, Sodoma iustificatur, non quod ipsa sit iusta, sed quod maioribus delictis  fiant minora delicta: ita et hominum omnium uniuersa iustitia non est Deo collata iustitia. Denique Paulus qui dixerat: »Quotquot ergo perfecti sumus, hoc sapiamus« , in alio loco confitetur, et clamitat: »O profundum diuitiarum sapientie et scientie Dei, quam inscrutabilia sunt iudicia eius, et ininuestigabiles uie eius« ? Et alibi, »Ex parte cognoscimus, et ex parte prophetamus.« Et, »Nunc uidemus per speculum in enigmate« . Et ad Romanos: »Miser ego homo, quis me liberabit de corpore mortis huius« ? Ex quibus omnibus edocemur, Dei solius perfectam esse iustitiam, qui solem suum oriri facit super iustos et iniustos: dat pluuiam serotinam et matutinam, merentibus pariter et non merentibus; qui de uicis, angulis, et plateis inuitat ad nuptias, et  deintus quosdam iam quasi securos  expellit foras: et ouem, que ad exemplum filii penitentis ipsa redire non poterat, uel nolebat, querit, et inuenit; et inuentam suis humeris reportat . Multum enim errando laborauerat.

40. Ut autem doceamur in Sanctos quoque cadere posse inuidiam, et soli Deo puram elementiam derelinqui, filiorum Zebedei consideremus exemplum: pro quibus cum mater mota pietatis affectu, nimis grandia postulasset, reliqui decem discipuli indignati sunt. Et iehsu aduocans eos, dixit: »Scitis quia principes gentium dominantur eorum; et qui maiores sunt, potestatem exercent in eis. Non ita erit inter uos: sed quicumque uoluerit inter uos maior esse, sit uester minister: et quicumque uestrum uoluerit inter uos esse primus, sit uester seruus:  quoniam Filius hominis non uenit ministrari, sed ministrare, et dare animam suam redemptionem pro multis« . Nulli periculosum, nulli uideatur esse blasphemum, 86 quod et in Apostolos in uidie malum diximus potuisse subrepere, cum etiam de Angelis hoc dictum putemus. »Sidera quippe non sunt munda in conspectu eius, et contra Angelos suos peruersum quid intellexit« . Et in Psalmis dicitur: »Non iustificabitur in conspectu tuo omnis uiuens.« Non ait, »non iustificabitur omnis homo,« sed »omnis uiuens,« id est, non Euangelista, non Apostolus, non Propheta. Ad maiora conscendo, non angeli, non Throni, non Dominationes, non Potestates, cetereque uirtutes. Solus Deus est, in quem peccatum non cadit: cetera cum sint liberi arbitrii, iuxta quod et homo ad imaginem et similitudinem Dei factus est, in utramque partem possunt suam flectere uoluntatem. Quod si hac sententia non adduceris, saltem illius auctoritate parabole commouere, in qua per totum diem operarii mittuntur ad uineam ; et in prima hora uocantur Adam, Abel, Seth: in tertia Ne: in sexta Abraham: in nona Moyses: in undecima Gentium populus, cui dicitur: Quid hic statis tota die otiosi? et illi responderunt: Nemo nos conduxit. Quod autem extrema hora, nostri sit Saluatoris aduentus, testis est Ioannes Apostolus, dicens: »Fratres, nouissima hora est. Etenim sicut audistis, quia Antichristus uenit, nunc autem Antichristi multi facti sunt, propter quod cognoscimus, quia nouissima hora est«. Si hec displicet interpretatio, sequor quocumque duxeris: ita tamen ut eos qui uocati sunt primi, iustos esse fatearis. Quod cum obtinuero, illud inferam: et quomodo iusti murmurauerunt aduersum patremfamilias, dicentes: »Hi nouissimi uenerunt, et una hora fecerunt: et equales illos nobis fecisti, qui portauimus pondus diei et estus? uidentur quidem iuste dicere, nos equalem debere esse mercedem eius, qui prima hora ad noctem usque sudauerit, et eius qui una hora sit in labore uersatus. Sed ista iustitia habet in se liuorem,  cum alterius inuideat felicitati. Denique et Dominus oculum in eis arguit inuidentem, dicens:  Amice, an oculus tuus nequam est, 87 quia ego bonus sum? Unde et ab Apostolo solus iustus, solus dicitur immortalis: non quod Angeli sint iniusti et mortales, sed quod ipse sit immortalis et iustus, cui collata uniuersa iustitia, iniquitas inuenitur.

41. Ut autem in hac eadem parabola, quam nunc proposuimus, iniustitiam intelligas conductorum, attende paulisper. Qui prima hora conductus est, plus meretur ab eo, qui hora tertia missus est ad uineam: rursum hore tertie operarius, et sexte hore operarium antecedit: et sexte hore, none hore uincit operarium. Quomodo igitur nouissimo omnes inuident, et eamdem inter se iustitiam non requirunt? Tu qui hora nona conductus es, cur inuides ei qui undecima hora est missus in uineam? Quodcumque responderis, quamuis diuersum asserueris laborem, ut et premium maius in diuerso labore merearis, eidem apud sextum sententie subiacebis. Et tu qui hora sexta conductus es, nouissimo inuides, cur tecum denarium, id est, equalem consequatur salutem: licet salutis pro labore diuersa sit gloria, eadem de te potest tertius dicere: et de tertio rursum primus. uerum ipsi inter se ob non equalem laborem, et uocationis spatia diuersa, equale premium libenter accipiunt: in nouissimo tantum operario, id est, in Gentium salute discordant, et Domino iniuriam faciunt, et sub omnibus parabolis arguuntur inuidie.

42. Non ambigo, quin inculta tibi nostre paruitatis uideatur oratio; sed sepe causatus sum, expoliri non posse sermonem, nisi quem propria manus limauerit. Itaque ignosce dolentibus oculis, id est, ignosce dictanti, maxime cum in ecclesiasticis rebus non querantur uerba, sed sensus, id est, panibus sit uita sustentanda, non siliquis.



EPISTOLA XXII  88 AD EUSTOCHIUM, PAULAE FILIAM.

De custodia uirginitatis.

Eustochium uirginem, Paule nobiliss. apud Romanos Matrone filiam, docet quomodo uirginitatem custodire debeat, quam professa erat: atque eos qui castitatis specie uentri auaritieque inseruiunt, acriter insectatur.

1. »Audi filia, et uide, et inclina aurem tuam, et obliuiscere populum tuum, et domum patris tui; et concupiscet rex decorem tuum« . In quadragesimo quarto Psalmo Deus ad animam loquitur humanam, ut secundum exemplum Abrahe, exiens de terra sua, et de cognatione sua, relinquat Chaldeos qui quasi demonia interpretantur, et habitet in regione uiuentium, quam alibi Propheta suspirat, dicens:  »Credo uidere bona Domini in terra uiuentium« . uerum non sufficit tibi exire de terra tua, nisi obliuiscaris populi tui, et domus patris tui, ut carne contempta, sponsi iungaris amplexibus. »Ne respexeris, inquit, retro: nec steteris in omni circa regione, sed in monte saluum te fac, ne forte comprehendaris« . Non expedit apprehenso aratro, respicere post tergum, nec de agro reuerti domum, nec post Christi tunicam, ad tollendum aliud uestimentum tecto descendere . Grande miraculum: Pater filiam cohortatur, ne meminerit patris sui. »uos de patre diabolo estis, et desideria patris uestri uultis facere« , dicitur ad Iudeos. Et alibi: »Qui facit peccatum, de diabolo est« . Tali primum parente generati, nigri sumus, et post penitentiam, nec dum culmine uirtutis ascenso, dicimus: Nigra sum,  sed speciosa, filie Ierusalem . Exiui de domo infantie mee, oblita sum patris mei, renascor in Christo. Quid pro hoc mercedis accipio? Sequitur: Et concupiscet rex decorem tuum. Hoc ergo illud magnum est Sacramentum. Propter hoc relinquet homo patrem, et matrem suam, et adherebit uxori sue, et erunt ambo, 89 iam non, ut ibi, in una carne , sed in uno spiritu. Non est sponsus tuus arrogans, non superbus, Aethiopissam duxit uxorem: statim ut uolueris sapientiam audire ueri Salomonis, et ad eum ueneris, confitebitur tibi cuncta que nouit, et inducet te rex in cubiculum suum, et mirum in modum colore mutato, sermo tibi ille conueniet: Que est ista, que ascendit dealbata .

2. Domine uirgines uocande.---Hec idcirco, mi Domina Eustochium, scribo  ut ex ipso principio lectionis agnosceres, non me nunc laudem uirginitatis esse dicturum, quam probasti optimam, et consecuta es: nec enumeraturum molestias nuptiarum, quomodo uterus intumescat, infans uagiat, cruciet pellex, domus cura sollicitet, et omnia que putantur bona, mors extrema precidat. Habent enim et maritate ordinem suum, honorabiles nuptias, et cubile immaculatum ; sed ut intelligeres tibi exeunti de Sodoma, timendum esse Lot uxoris exemplum . Nulla est enim in hoc libello adulatio. Adulator quippe blandus inimicus est. Nulla erit Rhetorici pompa sermonis,  que te etiam inter Angelos statuat, et beatitudine uirginitatis exposita, mundum subiiciat pedibus tuis.

3. Nolo tibi uenire superbiam de proposito, sed timorem. Onusta incedis auro, latro tibi uitandus est. Stadium est hec uita mortalibus, hic contendimus, ut alibi coronemur. Nemo inter serpentes et scorpiones securus ingreditur. Et inebriatus est,  inquit Dominus, gladius meus in celo , et tu pacem arbitraris in terra, que tribulos generat, et spinas, quam serpens comedit?  Non est nobis colluctatio aduersus carnem et sanguinem, sed aduersus principatus, et potestates huius mundi, et rectores harum tenebrarum, aduersus spiritualia nequitie in celestibus . Magnis inimicorum circumdamur agminibus, bostium plena sunt omnia. CARO FRAGILIS, et cinis futura post modicum, pugnat sola cum 90 pluribus. Cum autem fuerit dissoluta, et uenerit princeps mundi huius, et inuenerit in ea  peccati nichil, tunc secura audies per Prophetam: Non timebis a timore nocturno: a sagitta uolante per diem, a negotio perambulante in tenebris, ab incursu et demonio meridiano. Cadent a latere tuo mille, et decem millia a dextris tuis, ad te autem non appropinquabunt . Quod si eorum te multitudo turbauerit, et ad singula incitamenta uitiorum ceperis estuare, et dixerit tibi cogitatio tua: quid faciemus? respondebit tibi Eliseus: Noli timere, quia plures nobiscum sunt, quam cum illis, et orabit, et dicet: Domine, aperi oculos puelle tue, ut uideat : et apertis oculis uidebis igneum currum, qui te ad exemplum Elie in astra sustollat ; et tunc leta cantabis: Anima nostra sicut passer erepta est de laqueo uenantium: Laqueus contritus est, et nos liberati sumus .

4. In hac uita nulla est certa uictoria.---Quamdiu hoc fragili corpore detinemur, quamdiu habemus thesaurum istum in uasis fictilibus , et concupiscit spiritus aduersus carnem, et caro aduersus spiritum , nulla est certa uictoria. Aduersarius noster  diabolus, tanquam leo rugiens aliquem deuorare querens, circumit . Posuisti tenebras, ait Dauid, et facta est nox. In ipsa pertransibunt omnes bestie sylue. Catuli leonum rugientes, ut rapiant, et querant a Deo escam sibi . Non querit diabolus homines infideles: non eos qui foris sunt, et quorum carnes rex Assyrius in olla succendit: de Ecclesia Christi rapere festinat. Esce eius secundum Abacuc electe sunt. Iob subuertere cupit, et deuorato Iuda, ad cribrandos Apostolos expetit potestatem. Non uenit Saluator pacem mittere super terram, sed gladium. Cecidit Lucifer, qui mane oriebatur; et ille qui in Paradiso deliciarum nutritus est, meruit audire: Si exaltatus  fueris, ut aquila, inde detraham te, dicit Dominus . Dixerat enim in corde suo; Super sidera celi ponam sedem meam, et ero similis Altissimo . Unde quotidie 91 ad eos qui per scalam Iacob  somniantis descendunt, loquitur Deus: Ego dixi dii estis, et filii Altissimi omnes. uos autem sicut homines moriemini, et tanquam unus de principibus cadetis . Cecidit enim primus diabolus, et cum stet Deus in synagoga deorum, in medio autem deos discernat, Apostolus iis qui dii esse desinunt, scribit: Ubi enim in uobis sunt dissensiones et emulationes, nonne homines estis, et secundum hominem ambulatis ?

5. Si Apostolus uas electionis, et separatus in Euangelium Christi, ob carnis aculeos et incentiua uitiorum reprimit corpus suum, et seruituti subiicit, ne aliis predicans ipse reprobus inueniatur; et tamen uidet aliam legem in membris suis repugnantem legi mentis sue, et captiuum se in legem duci peccati, si post nuditatem, ieiunia, famem, carcerem, flagella, supplicia, in semetipsum reuersus exclamat: Infelix ego homo, quis me liberabit de corpore mortis huius , tu te putas securam esse debere? Caue, queso, ne quando de te dicat Deus: uirgo Isrel cecidit, et non est qui suscitet eam . Audenter loquar: Cum omnia possit Deus, suscitare uirginem non potest post ruinam. ualet quidem liberare de pena, sed non uult coronare corruptam. Timeamus illam Prophetiam, ne in nobis etiam compleatur: uirgines bone deficient . Obserua quid dicat, et uirgines bone deficient; quia sunt et uirgines male. Qui uiderit, inquit, mulierem ad concupiscendum eam, iam mechatus est eam in corde suo . Perit ergo, et mente uirginitas. Iste sunt uirgines male, uirgines carne, non spiritu: uirgines stulte, que oleum non habentes, excluduntur a sponso.

6. Si autem et ille que uirgines sunt, ob alias tamen culpas, uirginitate corporum non saluantur: quid fiet illis, que prostituerunt membra Christi, et mutauerunt templum Sancti Spiritus in lupanar? Illico audient: »Descende, sede in terra uirgo filia Babylonis: sede in terra, non est solium filie Chaldeorum: non uocaberis ultra mollis, et delicata. Accipe molam, mole farinam, discooperi uelamen tuum, denuda crura, transi flumina, reuelabitur ignominia tua, apparebunt opprobria tua« . Et hoc post Dei Filii thalamos, 92 post oscula fratruelis, et sponsi, illa de qua quondam sermo Propheticus concinebat: Astitit regina a dextris tuis, in uestitu deaurato, circumdata uarietate , nudabitur; et posteriora eius ponentur in faciem ipsius: sedebit ad aquas solitudinis,  posito uase, et diuaricabit pedes suos omni transeunti, et usque ad uerticem polluetur. RECTIUS FUERAT hominis [al. homini] subiisse coniugium, ambulasse per plana, quam  ad altiora tendentem, in profundum inferni cadere. Ne fiat obsecro ciuitas meretrix, fidelis Sion,  ne post Trinitatis hospitium, ibi demones saltent, et sirene nidificent, et hericii. Non soluatur fascia pectoralis; sed statim ut libido titillauerit sensum, aut blandum uoluptatis incendium dulci nos calore perfuderit, erumpamus in uocem: Dominus auxiliator meus, non timebo quid faciat mihi caro .  Cum paululum interior homo inter uitia atque uirtutes ceperit fluctuare, dicito: »Quare tristis es anima mea, et quare conturbas me? Spera in Domino [al. Deo], quia confitebor illi, salutare uultus mei, et Deus meus« . Nolo sinas cogitationes crescere. Nihil in te Babylonium, nichil confusionis adolescat. Dum paruus est hostis, interfice: nequitia, ne zizania crescant, elidatur in semine. Audi Psalmistam dicentem: »Filia Babylonis misera, beatus qui retribuet tibi retributionem tuam  quam retribuisti nobis. Beatus qui tenebit, et allidet paruulos tuos ad Petram« . Quia enim impossibile est in sensum hominis non irruere innatum medullarum calorem, ille laudatur, ille predicatur beatus, qui ut ceperit cogitare sordida, statim interficit cogitatus, et allidit ad petram: petra autem Christus est .

7. Hieronymi tentationes in eremo.---O quoties ego ipse in eremo constitutus, et in illa uasta solitudine, que exusta solis ardoribus, horridum Monachis prestat habitaculum, putabam me Romanis interesse deliciis. Sedebam solus, quia amaritudine repletus eram. Horrebant sacco membra deformia, et squalida cutis situm ethiopice carnis obduxerat. Quotidie lacryme, quotidie gemitus, et si quando repugnantem somnus imminens oppressisset, nuda humo ossa uix herentia collidebam. De cibis uero et potu taceo, cum etiam languentes 93  Monachi aqua frigida utantur, et coctum aliquid accepisse, luxuria sit. Ille igitur ego, qui ob gehenne metum, tali me carcere ipse damnaueram, scorpionum tantum socius et ferarum, sepe choris intereram puellarum. Pallebant ora ieiuniis, et mens desideriis estuabat in frigido corpore, et ante hominem  sua iam in carne premortuum, sola libidinum incendia balliebant. Itaque omni auxilio destitutus, ad Iesu iacebam pedes, rigabam lacrymis, crine tergebam; et repugnantem carnem hebdomadarum inedia subiugabam. Non erubesco infelicitatis mee miseriam  confiteri, quin potius plango me non esse, quod fuerim. Memini  me clamantem, diem crebro iunxisse cum nocte, nec prius a pectoris cessasse uerberibus, quam rediret, Domino increpante, tranquillitas. Ipsam quoque cellulam meam, quasi cogitationum mearum consciam pertimescebam. Et mihimet iratus et rigidus, solus deserta penetrabam. Sicubi concaua uallium, aspera montium, rupium prerupta cernebam, ibi mee orationis locus, ibi illud miserrime carnis ergastulum; et, ut ipse mihi testis est Dominus, post multas lacrymas, post celo inherentes oculos, nonnunquam uidebar mihi interesse agminibus Angelorum, et letus gaudensque cantabam: Post te in odorem unguentorum tuorum curremus .

8. Si autem  hoc sustinent illi, qui exeso corpore, solis cogitationibus oppugnantur, quid patitur puella, que deliciis fruitur? Nempe illud Apostoli: uiuens mortua est . Si quid itaque in me potest esse consilii, si experto creditur, hoc primum moneo, hoc obtestor, ut sponsa Christi uinum fugiat pro ueneno. Hec aduersus adolescentiam prima arma sunt demonum. Non sic auaritia quatit, infiat superbia, delectat ambitio. Facile aliis caremus uitiis; hic hostis nobis inclusus est. Quocumque pergimus, nobiscum portamus inimicum. uINUM ET ADOLESCENTIA, duplex incendium uoluptatis est. Quid oleum flamme adiicimus? Quid ardenti corpusculo fomenta ignium ministramus? Paulus 94 ad Timotheum: »Iam noli, inquit, aquam bibere, sed uinum modico utere, propter stomachum tuum, et frequentes tuas infirmitates« . uide quibus causis uini potio concedatur, ut ex hoc stomachi dolor, et frequens mederetur infirmitas. Et ne nobis forsitan de egrotationibus blandiremur, modicum precepit esse sumendum, medici potius consilio, quam Apostoli: licet et Apostolus sit medicus spiritualis: et ne Timotheus imbecillitate superatus, Euangelii predicandi non posset implere discursus: alioquin se dixisse meminerat: »uinum in quo est luxuria«  Et, »bonum est homini uinum non bibere, et carnem non manducare« . Ne uinum bibit, et inebriatus est . Post Diluuium, rudi adhuc seculo, et tunc primum plantata uinea inebriare uinum forsitan nesciebat. Et ut intelligas Scripture in omnibus sacramentum, Margarita quippe est sermo Dei, et ex omni parte forari potest, post ebrietatem nudatio femorum subsecuta est, libido iuncta luxurie. Prius enim uenter extenditur, et sic cetera membra concitantur. »Manducauit enim populus, et bibit, et surrexerunt ludere« . Lot amicus Dei in monte saluatus , et de tot millibus populi solus iustus inuentus, inebriatur a filiabus suis; et licet ille putarent genus hominum defecisse, et hoc facerent liberorum magis desiderio, quam libidinis: tamen sciebant uirum iustum, hoc nisi ebrium non esse facturum. Denique quid fecerit, ignorauit: et quanquam uoluntas non sit in crimine, tamen error in culpa est. Inde nascuntur  Moabite, et Ammonite, inimici Isrel, qui usque ad quartam et decimam progeniem, et usque in eternum, non ingrediuntur in Ecclesiam Dei.

9. Elias cum Iezabel fugeret, et sub quercu iaceret lassus  in solitudine, ueniente ad se Angelo suscitatur, et dicitur ei: »Surge, et manduca. Respexit, et ecce ad caput eius panis  collyrida, et uas aque . Reuera nunquid non poterat Deus conditum ei merum mittere, et electos cibos, et carnes contusione mutatas? Eliseus filios Prophetarum 95 inuitat ad prandium, et herbis agrestibus eos alens, consonum prandentium audit clamorem: »Mors in olla« . Homo Dei non iratus est cocis, lautioris enim mense consuetudinem non habebat, sed farina desuper iacta, amaritudinem dulcorauit: eadem spiritus uirtute, qua Moyses mutauerat Maram in dulcedinem. Necnon et illos qui ad eum comprehendendum uenerant, oculis pariter ac mente cecatos, cum in Samariam nescios induxisset, qualibus eos epulis refici imperauerit, ausculta, »Pone eis, inquit, panem et aquam; manducent, et bibant, et remittantur ad Dominum suum« . Potuit et Danieli de regiis ferculis opulentior mensa transferri; sed Abacuc ei messorum prandium portat, arbitror rusticanum. Ideoque et desideriorum uir appellatus est, quia panem desiderii non manducauit, et uinum concupiscentie non bibit.

10. Innumerabilia sunt de Scripturis diuina responsa, que gulam damnent, et simplices cibos probent [al. prebeant]. uerum quia nunc non est propositum de ieiuniis disputare, et uniuersa exequi, sui et tituli sit et uoluminis, hec sufficiant pauca de plurimis. Alioquin ad exemplum horum, poteris tibi ipsa colligere, quomodo primus de paradiso homo, uentri magis obediens, quam Deo, in hanc lacrymarum deiectus est uallem. Et ipsum Dominum Satanas fame tentauerit in deserto. Et Apostolus clamitet: »Esce uentri, et uenter escis: Deus autem hunc et illas destruet« . Et de luxuriosis, »quorum Deus uenter est« . Id enim colit unusquisque, quod diligit. Ex quo sollicite prouidendum est, ut quos saturitas de paradiso expulit, reducat esuries.

11. Deus non delectatur nostra inedia.---Quod si uolueris respondere, te nobili stirpe generatam, semper in deliciis, semper in plumis, non posse a uino et esculentioribus cibis abstinere, nec his legibus uiuere districtius, respondebo: uiue ergo lege tua, que Dei non potes. Non quod Deus uniuersitatis Creator et Dominus, intestinorum nostrorum rugitu et inanitate uentris, pulmonisque delectetur ardore; sed quod aliter pudicitia tuta esse non possit. Iob Deo carus, et testimonio ipsius immaculatus et simplex, audi   quid de diabolo suspicetur: »uirtus eius in lumbis, et potestas 96 eius in umbilico« . Honeste uiri mulierisque genitalia immutatis sunt appellata nominibus. Unde et de lumbis Dauid super sedem eius promittitur esse sessurus. Et septuaginta quinque anime introierunt in Aegyptum, que exierunt de femore Iacob. At postquam colluctante Domino, latitudo femoris eius emarcuit, a liberorum opere cessauit. Et qui Pascha facturus est, accinctis mortificatisque lumbis, facere precipitur. Et ad Iob dicit Deus: »Accinge sicut uir lumbos tuos« : Et Ioannes zona pellicea cingitur  et Apostoli iubentur accinctis lumbis, Euangelii tenere lucernas. Ad Ierusalem uero, que respersa sanguine, in campo inuenitur erroris, in Ezechiele dicitur: »Non est precisus umbilicus tuus« . Omnis igitur aduersus uiros diaboli uirtus in lumbis est: omnis in umbilico contra feminas fortitudo.

12. uis scire ita esse, ut dicimus? Accipe exempla: Samson leone fortior et saxo durior, qui et unus et nudus mille persecutus est armatos, in Dalile mollescit amplexibus. Dauid secundum cor Domini electus, et qui uenturum Christum sanctum sepe ore cantauerat, postquam deambulans super tectum domus sue, Bethsabee captus est nuditate, adulterio iunxit homicidium. Ubi, et ILLUD BREuITER ATTENDE, quod nullus sit, etiam in domo, tutus aspectus. Quapropter ad Dominum penitens loquitur: »Tibi soli peccaui, et malum coram te feci« . Rex enim erat, alium non timebat. Salomon, per quem se cecinit ipsa Sapientia, qui disputauit a cedro Libani usque ad hyssopum, que exit per parietem, recessit a Domino, quia amator mulierum fuit. Et ne quis sibi de sanguinis propinquitate confideret, illicito Thamar sororis Amnon frater exarsit incendio.

13. Pudet [al. Piget] dicere, quot quotidie uirgines  ruant, quantas de suo gremio mater perdat Ecclesia, super que sidera inimicus superbus ponat thronum suum: quot petras excauet, et habitet coluber in foraminibus earum. uideas plerasque uiduas, antequam nuptas, infelicem conscientiam mentita tantum ueste protegere. Quas nisi tumor uteri, et infantium prodiderit uagitus  , erecta ceruice, et ludentibus pedibus incedunt. Alie uero sterilitatem  97 prebibunt, et necdum sati hominis homicidium faciunt. Nonnulle cum se senserint concepisse de scelere, abortii uenena meditantur, et frequenter etiam ipse commortue, trium criminum ree, ad  inferos perducuntur, homicide sui, Christi adultere, necdum nati filii parricide. Iste sunt que solent dicere: »Omnia munda mundis« . Sufficit mihi conscientia mea. Cor mundum desiderat Deus. Cur me abstineam a cibis quos creauit Deus ad utendum? Et si quando  lepide et festiue uolunt uideri, ubi se mero ingurgitauerint, ebrietati sacrilegium copulantes, aiunt: Absit, ut ego me a Christi Sanguine abstineam. Et quam uiderint pallentem atque tristem, miseram,  et Manicheam uocant: et consequenter: tali enim proposito ieiunium heresis est. He sunt, que per publicum notabiliter incedunt, et furtiuis oculorum nutibus, adolescentium greges post se trahunt, que semper audiunt per Prophetam: »Facies meretricis facta est tibi, impudorata es tu« .  Purpura tantum in ueste tenuis, et laxius, ut crines decidant, ligatum caput, soccus uilior, et super humeros  hyacinthina lena Maforte uolitans: succincte maniche brachiis adherentes, et solutis genubus factus incessus. Hec est apud illas tota uirginitas. Habeant  istiusmodi laudatores suos, ut sub uirginali nomine lucrosius pereant. Libenter talibus non placemus.

98 14. Pudet dicere, proh nefas: triste, sed uerum est: unde in Ecclesias  Agapetarum pestis introiit?  unde sine nuptiis aliud nomen uxorum? imo unde nouum concubinarum genus? Plus inferam: unde meretrices uniuire? Eadem domo, uno cubiculo, sepe uno tenentur et lectulo, et suspiciosos nos uocant, si aliquid existimamus. Frater  sororem uirginem deserit, celibem spernit uirgo germanum, fratrem querit extraneum, et cum in eodem proposito esse se simulent, querunt alienorum spiritale solatium, ut domi habeant carnale commercium. Istiusmodi homines Salomon in Prouerbiis spernit [al. arguit.]: dicens; »Alligabit quis in sinu ignem, et uestimenta eius non comburentur? Aut ambulabit super carbones ignis, et pedes illius non ardebunt« ?

15. Explosis igitur et exterminatis his que nolunt esse uirgines, sed uideri, nunc ad te mihi omnis dirigatur oratio, que quanto prima Romane urbis uirgo nobilis esse cepisti, tanto tibi amplius laborandum est, ne et presentibus bonis careas, et futuris. Et quidem molestias nuptiarum, et incerta coniugii domestico exemplo didicisti, cum soror tua Blesilla etate maior, sed proposito minor, post acceptum maritum, septimo mense uiduata est. O infelix humana conditio et futuri nescia: et uirginitatis coronam, et nuptiarum perdidit uoluptatem. Et quanquam secundum pudicitie gradum teneat uiduitas, tamen 99 quas illam per momenta sustinere existimas cruces, spectantem quotidie in sorore; quod ipsa perdiderit, et cum difficilius experta careat uoluptate, minorem continentie  habere mercedem? Sit tamen et illa secura, sit gaudens. Centesimus et sexagesimus fructus de uno sunt semine castitatis.

16. uirgo debet fugere Matronarum consortium. uiduarum uitia, et Clericorum.---Nolo habeas consortia matronarum: nolo ad nobilium domos accedas: nolo te frequenter uidere, quod contemnens, uirgo esse uoluisti. Sic sibi solent applaudere muliercule de iudicibus uiris, et in aliqua positis dignitate. Si ad Imperatoris uxorem concurrit ambitio salutantium, cur tu facis iniuriam uiro tuo? Ad hominis coniugem, Dei sponsa quid properas? Disce in hac parte superbiam sanctam: scito te illis esse meliorem. Neque uero earum tantum te cupio declinare congressus, que maritorum inflantur honoribus, quas eunuchochorum greges sepiunt, et in quarum uestibus attenuata in filum auri metalla texuntur; sed etiam eas fuge, quas uiduas necessitas fecit, non uoluntas: non quod mortem  optare debuerint maritorum; sed  quod datam occasionem pudicitie non libenter acceperint. Nunc uero tantum ueste mutata pristina non mutatur ambitio. Precedit caueas  Basternarum ordo semiuirorum: et rubentibus buccis, cutis farta distenditur, ut eas putes maritos non amisisse, sed querere. Plena adulatoribus domus, plena conuiuiis. Clerici ipsi, quos in magisterio esse oportuerat doctrine pariter et timoris, osculantur capita matronarum, et extenta manu, ut benedicere eos putes uelle, si nescias, pretia accipiunt salutandi. Ille interim, que Sacerdotes suo uiderint indigere presidio, eriguntur in superbiam: et quia maritorum experte dominatum, uiduitatis preferunt libertatem, caste uocantur, et  Nonne, 100 et post cenam dubiam, Apostolos somniant.

17. Sint tibi socie, quas ieiunia tenuant, quibus, pallor in facie est, quas et etas probauit et uita, que quotidie in cordibus suis canunt: »Ubi pascis? ubi cubas in meridie« ? Que ex affectu dicunt: »Cupio dissolui, et esse cum Christo« . Esto subiecta parentibus: imitare sponsum tuum. Rarus sit egressus in publicum. Martyres tibi querantur in cubiculo tuo. Nunquam causa deerit procedendi, si semper quando necesse est, processura sis. Sit tibi moderatus cibus, et nunquam uenter expletus. Plures quippe sunt, que cum uino sint sobrie, ciborum largitate sunt ebrie. Ad orationem tibi nocte surgenti, non indigestio ructum faciat, sed inanitas. Crebrius lege, disce quamplurima. Tenenti codicem somnus obrepat, et cadentem faciem pagina sancta suscipiat. Sint tibi quotidiana ieiunia, et refectio  satietatem fugiens. NIHIL PRODEST BIDUO triduoque transmisso, uacuum portare uentrem, si pariter obruatur, si compensetur, saturitate ieiunium. Illico mens repleta torpescit, et irrigata humus spinas libidinum germinat. Si quando senseris exteriorem hominem florem adolescentie suspirare, et accepto cibo, cum te in lectulo compositam dulcis libidinum pompa concusserit, arripe scutum fidei, in quo ignite diaboli exstinguuntur sagitte. »Omnes adulterantes, quasi clibanus«  corda eorum. At tu Christi comitata uestigiis,  et sermonibus eius intenta, dic: »Nonne cor nostrum ardens erat in uia, cum aperiret nobis iehsu Scripturas« ? Et illud: »Ignitum eloquium tuum uehementer, et seruus tuus dilexit illud« . Difficile est humanam animam aliquid non amare, et necesse est, ut in quoscumque mens nostra trahatur affectus. Carnis amor spiritus amore  superatur. Desiderium desiderio 101 restinguitur. Quidquid inde minuitur, hinc crescit. Quin potius semper  ingemina, et dicito super lectulum tuum: »In noctibus quesiui quem dilexit anima mea . Mortificate ergo, inquit Apostolus, membra uestra que sunt super terram« . Unde et ipse postea confidenter aiebat: »uiuo autem, iam non ego, uiuit uero in me Christus« . Qui mortificat membra sua, et in imagine perambulat, non timet dicere: »Factus sum sicut uter in pruina« . Quidquid in me fuit humoris libidinis excoctum est; Et: »Infirmata sunt in ieiunio genua mea;« Et: »oblitus sum manducare panem meum. A uoce gemitus mei adhesit os meum carni mee« .

18. Esto cicada noctium. Laua per singulas noctes lectum tuum, lacrymis tuis stratum riga. uigila, et sis sicut passer in solitudine. Psalle spiritu, psalle et sensu: »Benedic, anima mea, Dominum, et ne obliuiscaris omnes retributiones eius: qui propitiatur cunctis iniquitatibus tuis: Qui sanat omnes infirmitates tuas, et redimit ex corruptione uitam tuam« . Et quis nostrum ex corde dicere potest: »Quia cinerem tanquam panem manducabam, et potionem meam cum fletu miscebam« . An non flendum est, non gemendum, cum me rursus serpens inuitat ad illicitos cibos? Cum de paradiso uirginitatis eiectos, tunicis uult uestire pelliceis, quas Elias ad paradisum rediens, proiecit in terram? Quid mihi et uoluptati, que breui perit? quid cum hoc dulci et mortifero carmine sirenarum? Nolo te illi subiacere sententie, qua in hominem est illata damnatio: »In doloribus, et in anxietatibus paries« . Mulieris lex ista est, non mea: »Et ad uirum conuersio tua.« Sit conuersio illius ad maritum, que uirum non habet Christum. Et ad extremum, »morte morieris.« Finis iste coniugii; meum propositum sine sexu est. Habeant nupte suum tempus, et titulum. Mihi uirginitas in Maria dedicatur et Christo.

19. Dicat aliquis: Et audes nuptiis detrahere, que a Deo benedicte sunt? Non est detrahere nuptiis, cum illis uirginitas 102 antefertur. Nemo malum bono comparat. Glorientur et nupte, cum a uirginibus sint secunde. »Crescite, ait, et multiplicamini, et replete terram« . Crescat et multiplicetur ille, qui impleturus est terram. Tuum agmen in  celis est. »Crescite et multiplicamini,« hoc expletur edictum post paradisum et nuditatem, et ficus folia, auspicantia pruriginem nuptiarum. Nubat, et nubatur ille, qui in sudore faciei comedit panem suum, cuius terra tribulos et spinas generat, et cuius herba sentibus suffocatur. Meum semen centenaria fruge fecundum est. »Non omnes capiunt uerbum Dei, sed hi quibus datum est« . Alium eunuchum necessitas faciat, me uoluntas. »Tempus amplexandi, et tempus abstinendi a complexibus: tempus mittendi lapides, et tempus colligendi« . Postquam de duritia nationum generati sunt filii Abrahe,  ceperunt »sancti lapides uolui super terram« . Petranseunt quippe mundi istius turbines, et in curru Dei, rotarum celeritate uoluuntur. Consuant tunicas, qui inconsutam desursum tunicam perdiderunt, quos uagitus delectat infantium, in ipso lucis exordio fletu lugentium quod nati sunt. Eua in paradiso uirgo fuit: post pelliceas tunicas, initium sumpsit nuptiarum. Tua regio paradisus est. Serua quod nata es, et dic: »Reuertere anima mea in requiem tuam« . Et ut scias uirginitatem esse nature, nuptias post delictum: uirgo nascitur caro de nuptiis, et in fructu reddens, quod in radice perdiderat. »Exiet uirga de radice Iesse, et flos de radice eius ascendet« . uirga Mater est Domini, simplex, pura, sincera, nullo extrinsecus germine coherente, et ad similitudinem Dei  unione fecunda. uirge flos Christus est, dicens: »Ego flos campi, et lilium conuallium« . Qui et in alio loco, lapis predicatur abscissus de monte sine manibus« , significante Propheta, uirginem nasciturum esse de uirgine. Manus quippe accipiuntur pro opere nuptiarum, ut ibi: »Sinistra eius sub capite meo, et dextera illius amplexabitur me« . In huius sensus congruit 103 uoluntatem etiam illud, quod animalia, que in Arcam Ne bina inducuntur, immunda sunt: impar enim numerus est mundus. Et Moyses et iehsu Naue nudis in sanctam Terram pedibus iubentur incedere. Et discipuli sine calceamentorum onere, et uinculis pellium ad predicationem noui Euangelii destinantur: Et milites, uestimentis Iesu sorte diuisis, caligas non habebant [al. habuere] quas tollerent. Nec enim poterat habere Dominus, quod prohibuerat seruis.

20. Laudo nuptias, laudo coniugium, sed quia mihi uirgines generant: lego de spinis rosam, de terra  aurum, de concha margaritam. Nunquid qui arat, tota die arabit? Nonne et laboris sui fruge letabitur?  Plus honorantur nuptie, quando quod de illis nascitur plus amatur. Quid inuides mater filie? Tuo lacte nutrita est, tuis educata uisceribus, in tuo adoleuit sinu. Tu illam uirginem sedula pietate seruasti. Indignaris, quod noluit militis esse uxor, sed regis? Grande tibi beneficium prestitit.  Socrus Dei esse cepisti. »De uirginibus, inquit Apostolus, preceptum Domini non habeo« . Cur? Quia et ipse ut esset uirgo, non fuit imperii, sed proprie uoluntatis. Neque enim audiendi sunt, qui eum uxorem habuisse confingunt, cum de continentia disserens et suadens  perpetuam castitatem, intulerit: »uolo autem omnes esse sicut meipsum« . Et infra: »Dico autem innuptis et uiduis: Bonum est illis, si sic permaneant, sicut et ego.« Et in alio loco: »Nunquid non habemus potestatem circumducendi mulieres, sicut et ceteri Apostoli« . Quare ergo non habet Domini de uirginitate preceptum? Quia maioris est mercedis, quod non cogitur, et offertur. Quia, si fuisset uirginitas imperata, nuptie uidebantur ablate: et durissimum erat contra naturam cogere, Angelorumque uitam 104 ab hominibus extorquere, et id quodam modo damnare, quod conditum est.

21. Alia fuit in ueteri Lege felicitas. Ibi dicitur:  »Beatus qui habet semen in Sion, et domesticos in Ierusalem.« Et: »maledicta sterilis, que non pariebat« . Et: »filii tui sicut nouelle oliuarum, in circuitu mense tue« . Et repromissio diuitiarum. Et, »non erit infirmus in tribubus tuis« . Nunc  dicitur, ne te lignum arbitreris aridum: habes locum pro filiis et filiabus in celestibus sempiternum. Nunc benedicuntur pauperes, et Lazarus diuiti prefertur  in purpura. Nunc qui infirmus  est, fortior est. uacuus erat orbis: et ut de typicis taceam, sola erat benedictio liberorum. Propterea et Abraham iam senex Cethure copulatur: et Iacob mandragoris redimitur: et conclusam uuluam in Ecclesie figuram Rachel pulchra conqueritur. Paulatim uero increscente segete, messor immissus est. uirgo Elias, Eliscus uirgo, uirgines multi filii Prophetarum. Ieremie dicitur: »Et tu ne accipias uxorem« . Sanctificatus in utero, captiuitate propinqua, uxorem prohibetur accipere. Aliis uerbis idipsum Apostolus loquitur: »Existimo hoc bonum esse propter instantem necessitatem, quoniam bonum est homini sic esse« . Que est ista necessitas, que aufert gaudia nuptiarum? »Tempus breuiatum est: Reliquum est, ut et qui habent uxores, sic sint quasi non habeant« . In proximo est Nabuchodonosor. Promouit se leo de cubili suo. Quo mihi superbissimo regi seruitura coniugia? Quo paruulos, quos Propheta complorat, dicens: »Adhesit lingua lactentis ad faucem ipsius in siti. Paruuli postulauerunt panem, et qui frangeret eis, non erat« . Inueniebatur ergo, ut diximus, in uiris tantum hoc continentie bonum, et in doloribus iugiter Eua parturiebat. Postquam uero uirgo 105 concepit in utero, et peperit nobis puerum, »cuius principatus in humeros eius« , Deum, fortem, patrem futuri seculi, soluta maledictio est. Mors per Euam: uita per Mariam. Ideoque et ditius uirginitatis donum  fluxit in feminas, quia cepit a femina. Statim ut filius Dei ingressus est super terram, nouam sibi familiam instituit, UT QUI AB ANGELIS adorabatur in celo, haberet Angelos et in terris. Tunc Holofernis caput, Iudith continens amputauit . Tunc Aman, qui interpretatur iniquitas, suo combustus est igni . Tunc Iacobus et Ioannes relicto patre, rete, nauicula, secuti sunt Saluatorem; affectum sanguinis et uincula seculi, et curam domus pariter relinquentes. Tunc primum auditum est: »Qui uult uenire post me, abneget semetipsum: et tollat crucem suam, et sequatur me.« Nemo enim miles cum uxore pergit ad prelium. Discipulo ad sepulturam patris ire cupienti, non permittitur . uulpes foueas habent, et uolucres celi nidos, ubi requiescant: Filius autem hominis, non habet ubi caput suum reclinet . Ne forsitan contristeris, si anguste manseris. »Qui sine uxore est, sollicitus est que Domini sunt, quomodo placeat Domino. Qui autem cum uxore est, sollicitus est que sunt mundi; quomodo placeat uxori.  Diuisa est mulier, et uirgo. Que non est  nupta, cogitat que sunt Domini, ut sit sancta corpore et spiritu« . Nam que nupta est, cogitat que sunt mundi, quomodo placeat uiro.

22. Quantas molestias habeant nuptie, et quot sollicitudinibus uinciantur, in eo libro quem aduersus Heluidium de beate Marie perpetua uirginitate edidimus, puto breuiter expressum. Nunc eadem replicare perlongum esset; et si cui placet, de illo potest haurire fonticulo. uerum ne penitus uidear omisisse: 106 nunc dicam, quod cum Apostolus sine intermissione orare nos iubeat, et qui in coniugio debitum soluit, orare non possit: aut oramus semper, et uirgines sumus: aut orare desinimus, ut coniugio seruiamus. »Et si nupserit, inquit, uirgo, non peccat: Tribulationem tamen carnis habebunt huiusmodi« . Et in principio libelli prefatus sum, me de angustiis nuptiarum, aut nichil omnino, aut pauca dicturum: et nunc eadem admoneo, ut si tibi placet scire quot molestiis uirgo libera, quot uxor astricta sit, legas Tertullianum ad amicum Philosophum,  et de uirginitate alios libellos, et beati Cypriani uolumen egregium, et Pape Damasi super hac re, uersu, prosaque composita; et Ambrosii nostri que nuper scripsit ad Sororem opuscula. In quibus tanto se effudit eloquio, ut quidquid ad laudes uirginum pertinet, exquisierit, expresserit, ordinarit.

23. Nobis diuerso tramite incedendum. uirginitatem non tantum efferimus, sed seruamus. Nec sufficit scire, quod bonum est, nisi custodiatur attentius quod electum est: quia illud iudicii est, hoc laboris: et illud commune cum pluribus, hoc cum paucis. »Qui perseuerauerit, inquit usque in finem, hic saluus erit« . Et, »multi uocati, pauci uero electi« . Itaque obtestor te coram Deo, et Christo Iesu, et electis Angelis eius  ut custodias que cepisti, ne uasa templi Domini, que solis Sacerdotibus uidere concessum est, facile in publicum proferas; ne sacrarium Dei quisquam profanus aspiciat. Oza Arcam, quam non licebat tangere, attingens, subita morte prostratus est. Neque enim uas aureum, et argenteum tam carum Deo fuit, quam templum corporis uirginalis. Precessit umbra, nunc ueritas est. Tu quidem simpliciter loqueris, et ignotos 107 quosque  blanda non despicis, sed aliter uident impudici oculi. NON NORUNT anime pulchritudinem considerare, sed corporum  Ezechias thesaurum Dei monstrat Assyriis: sed Assyrii non debuerunt uidere, quod cuperent. Denique frequentibus bellis Iudea conuulsa, uasa primum Domini capta atque translata sunt. Inter epulas et concubinarum greges  Balthasar potat in phialis.

24. Ne declines aurem tuam in uerba malitie. Sepe enim indecens aliquid loquentes, tentant mentis arbitrium, si libenter audias uirgo quod dicitur, si ad ridicula queque soluaris, quidquid dixeris, laudant; quidquid negaueris, negant:  facetam uocant et sanctam, et in qua nullus sit dolus: Ecce uere ancilla Christi, dicentes: ecce tota simplicitas. Non ut illa horrida, turpis, rusticana, terribilis, et que ideo forsitan maritum non habuit, quia inuenire non potuit. Naturali ducimur malo. Adulatoribus nostris libenter fauemus, et quanquam nos respondeamus indignos, et calidus rubor ora perfundat; attamen ad laudem suam intrinsecus anim letatur. Sponsa Christi arca est Testamenti, intrinsecus et extrinsecus deaurata, custos legis Domini. Sicut in illa nichil aliud fuit, nisi tabule Testamenti, ita et in te nullus sit extrinsecus cogitatus. Super hoc propitiatorium quasi super Cherubim, sedere uult Dominus. Mittit discipulos suos, ut in te sicut in pullo asine sedeat, curis te secularibus  soluat, ut paleas et lateres Aegypti derelinquens, Moysen sequaris in eremo, et terram repromissionis intreas. Nemo sit qui prohibeat, non mater, non soror, non cognata, non germanus: Dominus te necessariam habet. Quod si uoluerint impedire, timeant flagella Pharaonis, qui populum Dei ad colendum cum nolens dimittere, passus est ea que scripta sunt. iehsu ingressus in Templum, ea que Templi non erant, proiecit. Deus enim zelotes est, et non uult Patris domum fieri speluncam latronum, Alioquin ubi era numerantur, ubi sunt cauee columbarum, et simplicitas enecatur, ubi in pectore uirginali secularium 108 negotiorum cura estuat, statim uelum Templi scinditur; sponsus consurgit iratus, et dicit: Relinquetur uobis domus uestra deserta . Lege Euangelium, et uide quomodo Maria ad pedes Domini sedens, Marthe studio preferatur. Et certe  Martha sedulo hospitalitatis officio, Domino atque discipulis eius conuiuium preparabat, cui iehsu, »Martha, inquit, Martha, sollicita es, et turbaris erga plurima: pauca autem necessaria sunt, ut unum: Maria bonam partem elegit, que non auferetur ab ea« , Esto et tu Maria, cibis preferto doctrinam. Sorores tue cursitent, et querant quomodo Christum hospitem suscipiant. Tu semel seculi onere [al. honore] proiecto, sede ad pedes  Domini, et dic: »Inueni eum, quem querebat anima mea: tenebo eum, et non dimittam« : et ille respondeat: »Una est columba mea, perfecta mea: una est matri sue, electa genitrici sue« , celesti uidelicet Ierusalem.

25. In oratione ad Deum loquimur, etc.---Semper te cubiculi tui secreta custodiant, semper tecum sponsus ludat intrinsecus. Oras, loqueris ad Sponsum: legis, ille tibi loquitur: et cum te somnus oppresserit, ueniet post parietem, et mittet manum suam per foramen, et tanget uentrem tuum: et expergefacta consurges, et dices: »uulnerata caritate ego sum«: et rursus ab eo audies, »Hortus conclusus soror mea sponsa: hortus conclusus, fons signatus« . Caue ne domum exeas, et uelis uidere filias regionis aliene, quamuis fratres habeas Patriarchas, et Isrel parente leteris: Dina egressa corrumpitur. Nolo te Sponsum querere per plateas. Nolo te circumire angulos ciuitatis, dicas licet: »Surgam, et circumibo ciuitatem, et in foro, et in plateis queram quem dilexit anima mea« ; et interroges: »Num quem dilexit anima mea, uidistis« ? nemo tibi respondere dignabitur. Sponsus in plateis non potest inueniri. »Arcta, et angusta uia est, que ducit ad uitam« . Denique sequitur: »Quesiui eum, et non inueni, uocaui eum, et non respondit mihi« . Atque utinam non inuenisse sufficiat! uulneraberis, nudaberis, et gemebunda narrabis: »Inuenerunt me custodes, qui circumeunt ciuitatem: percusserunt me, et uulnerauerunt me, tulerunt theristrum 109 meum mihi« . Si autem hoc exiens patitur illa, que dixerat: »Ego dormio, et cor meum uigilat« . Et, »fasciculus stactes fratruelis meus mihi, in medio uberum meorum commorabitur;« quid de nobis fiet, que adhuc adolescentule sumus; que sponsa intrante cum sponso, remanemus extrinsecus? Zelotypus est iehsu, non uult ab aliis uideri faciem tuam. Excuses licet, atque causeris, obducto uelamine ora contexi, et quesiui te ibi, et dixi: »Annuntia mihi, quem dilexit anima mea: ubi pascis, ubi cubas in meridie, ne quando efficiar sicut operta super greges sodalium tuorum« : indignabitur, tumebit, et dicet: »Si non cognoueris teipsam, o pulchra inter mulieres, egredere tu in uestigiis gregum, et pasce hedos tuos in tabernaculis pastorum.« Sis licet pulchra, et inter omnes mulieres species tua diligatur a Sponso, nisi te cognoueris, et omni custodia seruaueris cor tuum: nisi oculos iuuenum fugeris, egredieris de thalamo meo, et pasces hedos, qui statuendi [al. staturi] sunt a sinistris.

26. Itaque, mi Eustochium, filia, domina, conserua, germana  audi Isaiam loquentem: »Populus meus intra cubiculum tuum. Claude ostium tuum, abscondere pusillum aliquantulum, donec transeat ira Domini« . Foris uagentur uirgines stulte, tu intrinsecus esto cum Sponso; quia si ostium clauseris, et secundum Euangelii preceptum  in occulto oraueris Patrem tuum, ueniet, et pulsabit, et dicet: »Ecce ego sto ante ianuam, et pulso. Si quis mihi aperuerit, introibo et cenabo cum eo, et ipse mecum« , et tu statim sollicita, respondebis: »uox fratruelis mei pulsantis [al. additur et dicentis]: Aperi mihi soror mea, proxima mea, columba mea, perfecta mea«  . Nec est ut dicas: »Despoliaui me tunica mea, quomodo induam illam? laui pedes meos, quomodo inquinabo eos?« Illico consurge, et aperi, ne te remorante, pertranseat, 110 et postea conqueraris, et dicas: »Aperui ego fratrueli meo, fratruelis meus pertransiuit.« Quid enim necesse est, ut cordis tui ostia clausa sint sponso? Pateant Christo, claudantur diabolo, secundum illud. »Si spiritus potestatem habentis ascenderit super te, ne dimiseris locum tuum« .  Daniel in cenaculo suo manebat in superioribus  fenestras apertas ad Ierusalem habuit. Et tu habeto apertas fenestras, sed unde lumen intreat, unde uideas ciuitatem Domini. Ne aperias illas fenestras, de quibus dicitur: »Intrauit mors per fenestras uestras« [al. nostras] .

27. Inanis gloria fugienda.---Illud quoque tibi uitandum est cautius, ne inanis glorie ardore capiaris. »Quomodo, inquit iehsu, potestis credere, gloriam ab hominibus accipientes« ? uide quale malum sit, quod qui habuerit, non potest credere. Nos uero dicamus: »Quoniam gloriatio mea tu es« . Et: »Qui gloriatur, in Domino glorietur« . Et: »Si adhuc hominibus placerem, Christi seruus non essem« . Et: »Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo.« Et illud: »In te laudabimur tota die, in Domino laudabitur anima mea« . Cum facis eleemosynam, Deus solus uideat. Cum ieiunas, leta sit facies tua. uestis nec satis munda, nec sordida, et nulla diuersitate notabilis; ne ad te obuiam pretereuntium turba consistat, et digito monstreris  . Frater est mortuus, sororis est corpusculum deducendum: caue ne dum hec sepius facis, ipsa moriaris.  Nec satis religiosa uelis uideri, nec plus humilis quam necesse est, ne gloriam fugiendo queras. Plures enim paupertatis  , misericordie, atque ieiunii arbitros declinantes, HOC IPSO CUPIUNT placere, quod placere contemnunt: et mirum in modum laus, dum uitatur, appetitur. Ceteris perturbationibus quibus hominis mens gaudet, egrescit, sperat et metuit, 111 plures inuenio extraneos. Hoc uitio pauci admodum sunt qui caruerint: et ille est optimus, qui quasi in pulchro corpore, rara neuorum sorde respergitur. Neque uero moneo, ne de diuitiis glorieris, ne de generis nobilitate te iactes, ne te ceteris preferas. Scio humilitatem tuam: scio te ex affectu dicere: »Domine, non est exaltatum cor meum, neque elati sunt oculi mei« . Noui apud te, et apud matrem tuam, superbiam, per quam diabolus cecidit, penitus locum non habere. Unde ad te super ea scribere superfluum sit. Stultissimum quippe est docere, quod nouerit ille quem doceas. Sed ne hoc ipsum tibi iactantiam generet, quod seculi iactantiam contempsisti; ne cogitatio tacita subrepat, ut quia in auratis uestibus placere desisti, placere coneris in sordidis: et si quando in conuentum fratrum ueneris uel sororum,  humilies sedeas, scabello te causeris indignam. uocem ex industria, quasi confecta ieiuniis, non tenues; et deficientis imitata gressum, humeris innitaris alterius. Sunt quippe nonnulle exterminantes facies suas, ut appareant hominibus ieiunantes: que statim ut aliquem uiderint, ingemiscunt, demittunt supercilium, et operta facie, uix unum oculum, liberant [Mss. librant] ad uidendum. uestis pulla, cingulum sacceum, et sordidis manibus pedibusque, uenter solus, quia uideri non potest, estuat cibo. His quotidie Psalmus ille canitur: »Dominus dissipabit  ossa hominum sibi placentium« . Alie uirili habitu, ueste mutata, erubescunt esse femine quod nate sunt, crinem amputant, et impudenter erigunt facies eunuchinas. Sunt que ciliciis uestiuntur, et cucullis fabrefactis, ut ad infantiam redeant, imitantur noctuas et bubones.

28. Sed ne tantum uidear disputare de 112 feminis, uiros quoque fuge, quos uideris catenatos, quibus feminei contra Apostolum crines, hircorum barba, nigrum pallium, et nudi in patientia frigoris pedes. Hec omnia argumenta sunt diaboli. Talem olim  Antimum, talem nuper Sophronium Roma congemuit. Qui postquam nobilium introierunt domus, et deceperunt mulierculas oneratas peccatis, semper discentes, et nunquam ad scientiam ueritatis peruenientes, tristitiam simulant; et quasi longa ieiunia, furtiuis noctium cibis protrahunt. Pudet dicere reliqua, ne uidear potius  inuehi, quam monere. Sunt alii  qui ideo Presbyteratum et Diaconatum ambiunt, ut mulieres licentius uideant. Omnis his cura de uestibus, si bene oleant, si pes, laxa pelle, non folleat. Crines calamistri uestigio rotantur; digiti de annulis radiant: et ne plantas humidior uia aspergat, uix imprimunt summa uestigia. Tales cum uideris, sponsos magis estimato quam Clericos. Quidam in hoc omne studium uitamque posuerunt, ut matronarum nomina, domos, moresque cognoscant. Ex quibus unum, qui huius artis est princeps, breuiter strictimque describam: quo facilius magistro cognito, discipulos recognoscas. Cum sole festinus exurgit; salutandi ei ordo disponitur; uiarum compendia requiruntur, et pene usque ad cubicula dormientium, senex importunus ingreditur. Si puluillum uiderit, si mantile elegans, si aliquid domestice suppellectilis, laudat, miratur, attrectat, et se his indigere conquerens, non tam impetrat, quam extorquet: quia singule metuunt ueredarium urbis offendere. Huic inimica castitas, inimica ieiunia: prandium nidoribus probat  et altili geranopepa, que uulgo pipizo nominatur. 113 Os barbarum et procax, et in  conuicia semper armatum. Quocumque te uerteris, primus in facie est. Quidquid nouum insonuerit, aut auctor, aut exaggerator est fame. Equi per horarum momenta mutantur, tam nitidi, tamque feroces, ut  Thracii regis illum putes esse germanum.

29. uariis callidus hostis pugnat insidiis. Sapientior erat coluber omnibus bestiis, quas creauerat Dominus super terram. Unde et Apostolus: Non, inquit, ignoramus eius astutias. NEC AFFECTATAE SORDES, nec exquisite munditie conueniunt Christiano. Si quid ignoras, si quid de Scripturis dubitas, interroga eum, quem uita commendat, excusat etas, fama non reprobat; qui possit dicere, »Desponsaui enim uos uni uiro, uirginem castam exhibere Christo« . Aut si non est qui possit exponere, MELIUS EST ALIQUID nescire secure, quam cum periculo discere. Memento, quia in medio laqueorum ambulas: et multe ueterane uirgines castitatis indubitate in ipso mortis limine coronam perdidere de manibus. Si que ancillule sunt comites propositi tui, ne erigaris aduersus eas, ne infleris ut domina. Unum sponsum habere cepistis, simul psallitis, Christi simul corpus accipitis,  cur menda diuersa sit? Prouocentur et alie. Honor uirginum sit inuitatio ceterarum. Quod si aliquam senseris infirmiorem in fide, suscipe, consolare, blandire, et pudicitiam illius fac lucrum tuum. Si qua simulat, fugiens seruitutem, huic aperte Apostolum lege: »Melius est nubere, quam uri« . Eas autem uirgines et uiduas, 114 que otiose et curiose domos circumeunt matronarum, que rubore frontis  attrito, parasitos uincunt mimorum, quasi quasdam pestes abiice. »Corrumpunt mores bonos confabulationes pessime« . Nulla illis nisi uentris cura est, et que uentri sunt proxima. Istiusmodi hortari solent, et dicere: Mi catella, rebus tuis utere, et uiue dum uiuis: et nunquid filiis tuis seruas?  uinose atque lasciue, quiduis mali insinuant, ac ferreas quoque mentes ad delicias emolliunt. »Et cum luxuriate fuerint in Christo, nubere uolunt, habentes damnationem, quod primam fidem irritam fecerunt« . Nec tibi diserta multum uelis uideri, aut  Lyricis festiua carminibus, metro ludere. Non delumbem matronarum saliuam delicata secteris, que nunc strictis dentibus, nunc labiis dissolutis, balbutientem linguam in dimidiata uerba moderantur, rusticum putantes omne quod  nascitur. Adeo illis  adulterium etiam lingue placet: »Que enim communicatio luci ad tenebras? Qui consensus Christo cum Belial« ? Quid facit cum Psalterio Horatius? cum Euangeliis Maro? cum Apostolo Cicero? Nonne scandalizatur frater, si te uiderit in idolio recumbentem? Et licet omnia munda mundis, et nichil reiiciendum, quod cum gratiarum actione percipitur: tamen simul bibere non debemus calicem Christi, et calicem demoniorum. Referam tibi mee infelicitatis historiam.

30. Cum ante annos plurimos domo, parentibus sorore, cognatis, et quod his difficilius est, consuetudine lautioris cibi, propter celorum me regna 115 castrassem, et  Ierosolymam militaturus pergerem, Bibliotheca, quam mihi Rome summo studio ac labore confeceram, carere omnino non poteram. Itaque miser ego lecturus Tullium, ieiunabam. Post noctium crebras uigilias, post lacrymas, quas mihi preteritorum recordatio peccatorum ex imis uisceribus eruebat,  Plautus sumebatur in manus [al. manibus]. Si quando in memetipsum reuersus, Prophetas legere cepissem, sermo horrebat incultus; et quia lumen cecis oculis non uidebam, non oculorum putabam culpam esse, sed solis. Dum ita me antiquus serpens [al. hostis] illuderet, in media ferme Quadragesima medullis infusa febris, corpus inuasit exhaustum: et sine ulla requie  sic infelicia membra depasta est,  ut ossibus uix hererem. Interim parantur exequie, et uitalis anime calor, toto frigescente iam corpore, in solo tantum tepente pectusculo palpitabat: Cum subito raptus in spiritu, ad tribunal iudicis pertrahor; ubi tantum luminis, et tantum erat ex circumstantium claritate fulgoris, ut proiectus in terram, sursum aspicere non auderem. Interrogatus de conditione, Christianum me esse respondi. Et ille qui presidebat: Mentiris, ait, Ciceronianus es, non Christianus: ubi enim thesaurus tuus, ibi et cor tuum . Illico obmutui, et inter uerbera  conscientie magis igne torquebar, illum mecum uersiculum reputans: »In inferno autem quis confitebitur tibi« ? Clamare tamen cepi, et eiulans dicere: Miserere mei, Domine, miserere mei. Hec uox inter flagella resonabat. Tandem ad presidentis genua prouoluti qui astabant, precabantur, ut ueniam tribueret adolescentie, et errori locum penitentie commodaret, exacturus deinde cruciatum, si Gentilium litterarum libros aliquando legissem. Ego qui in tanto constrictus articulo, uellem etiam maiora promittere, deierare  cepi, et nomen eius obtestans, dicere, Domine, si unquam habuero codices seculares, si legero, te negaui. In hec sacramenti uerba dimissus, reuertor 116 ad superos; et mirantibus cunctis, oculos aperto tanto lacrymarum imbre perfusos, ut etiam, incredulis fidem facerem ex dolore. Nec uero sopor ille fuerat, aut uana somnia, quibus sepe deludimur. Testis est tribunal illud, ante quod iacui, testis iudicium triste, quod timui: ita mihi nunquam contingat in talem incidere questionem.  Liuentes fateor habuisse me scapulas, plagas sensisse post somnum, et tanto dehinc studio diuina legisse, quanto non ante mortalia legeram.

31. Auaritie tibi quoque uitandum est malum, non ut aliena non appetas  sed quo tua,  que tibi sunt aliena, non serues. »Si in alieno, inquit, fideles non fuistis, quod uestrum est, quis dabit uobis« ? Aliena nobis auri argentique sunt pondera, nostra possessio spiritalis est: de qua alibi dicitur: »Redemptio anime uiri, proprie diuitie . Nemo potest duobus dominis seruire: aut enim unum odiet, et alterum amabit; aut unum patietur, et alterum contemnet. Non potestis Deo seruire, et mammone« , id est »diuitiis.« Nam gentili Syrorum lingua, Mammona diuitie nuncupantur. COGITATIO uICTUS, spine sunt fidei. Radix auaritie, cura gentilium. At dicis: Puella sum delicata, et que manibus meis laborare non possim. Si ad senectam uenero, si egrotare cepero, quis mei miserebitur? Audi Apostolis loquentem Iesum: »Ne cogitetis in corde uestro, quid manducetis: neque corpori uestro, quid induamini. Nonne anima plus est quam esca, et corpus plus quam uestimentum? Respicite uolatilia celi, quoniam non serunt, neque metunt, neque congregant in horrea, et Pater uester celestis pascit illa« . Si uestis defuerit, lilia proponantur. Si esurieris, audias beatos pauperes et esurientes. Si aliquis te afflixerit dolor, legito: »Propter hoc complaceo mihi in infirmitatibus meis.« Et, »datus est mihi stimulus carnis mee, angelus Satane, qui me colaphizet« ,  extollar. Letare in omnibus iudiciis Dei. »Exultauerunt enim filie Iude in omnibus Iudiciis tuis, Domine.« Illa tibi semper in ore uox resonet: »Nudus exiui de 117 utero matris mee, nudus redeam« . Et: »Nihil intulimus in hunc mundum, neque auferre quid possumus.«

32. At nunc plerasque uideas armaria uestibus stipare, tunicas mutare quotidie, et tamen tineas non posse superare. Que religiosior fuerit, unum exterit [al. exerit] uestimentum, et plenis arcis pannos trahit.  Inficiuntur membrane colore purpureo. Aurum liquescit in litteras, gemmis codices uestiuntur, et nudus ante fores earum Christus emoritur. Cum manum egenti porrexerint, buccinant. Cum ad agapen uocauerint, preco conducitur. uidi nuper  nobilissimam mulierum Romanarum in Basilica Beati Petri, semiuiris antecedentibus, propria manu, quo religiosior putaretur, singulos nummos dispertire pauperibus. Interea  [ut usu nosse perfacile est] anus quedam annis pannisque obsita precucurrit, ut alterum nummum acciperet: ad quam cum ordine peruenisset, pugnus porrigitur pro denario, et tanti criminis reus sanguis effunditur. Radix omnium malorum est auaritia, ideoque ab Apostolo idolorum seruitus appellatur. Quere primum regnum Dei, et hec omnia apponentur tibi. Non occidet fame animam iustam Dominus. »Iunior fui, et senui, et non uidi iustum derelictum, neque semen eius querens panem« . Elias coruis ministrantibus pascitur. uidua Sareptana, ipsa cum filiis nocte moritura, Prophetam pascit esuriens: et mirum in modum capsace completo, qui alendus uenerat, alit. Petrus Apostolus inquit: »Argentum, et aurum non habeo, quod autem habeo, hoc tibi do. In nomine Domini Iesu surge, et ambula« . At nunc multi, licet sermone taceant, opere loquuntur: Fidem et misericordiam non habeo: quod autem habeo, argentum et aurum, hoc tibi non do. »Habentes autem uictum et uestitum, his 118 contenti sumus« . Audi Iacob, quid sua oratione postulet: »Si fuerit Dominus meus mecum, et seruauerit me in uia hac, per quam ego iter facio, et dederit mihi panem ad manducandum, et uestitum ad uestiendum« . Tantum necessaria deprecatus est: et post annos uiginti diues dominus, et ditior pater, ad terram reuertitur Chanaan. Infinita de Scripturis exempla suppetunt, que auaritiam doceant esse fugiendam.

33. uerum quia nunc ex parte de ea dicitur  quid ante  non plures annos Nitrie gestum sit, referemus. Quidam ex fratribus parcior magis quam auarior, et nesciens triginta argenteis Dominum uenditum, centum solidos, quos lino texendo acquisierat, moriens dereliquit. Initum est inter Monachos consilium  quid facto opus esset. Alii pauperibus distribuendos esse dicebant: alii dandos Ecclesie: nonnulli parentibus remittendos. Macarius uero, et Pambo, et Isidorus, et ceteri, quos Patres uocant, Sancto in eis loquente Spiritu, decreuerunt infodiendos esse  cum domino suo, dicentes: »Pecunia tua tecum sit in perditionem« . Nec hoc crudeliter quisquam putet factum: tantus cunctos per totam Aegyptum terror inuasit, ut unum solidum dimisisse, sit criminis.

34. Et quoniam Monachorum fecimus mentionem, et te scio libenter audire, que sancta sunt, aurem paulisper accommoda. Tria sunt in Aegypto genera Monachorum. Unum, Cenobite, quod illi Sauses gentili lingua uocant, nos in commune uiuentes possumus appellare. Secundum, Anachorete, qui soli habitant per deserta; et ab eo quod procul ab hominibus recesserint, nuncupantur. Tertium genus est,  quod Remoboth dicunt, deterrimum 119 [al. teterrimum] atque neglectum, et quod in nostra prouincia aut solum, aut primum est. Hi bini uel terni, nec multo plures simul habitant, suo arbitratu ac ditione uiuentes: et de eo quod laborauerint, in medium partes conferunt, ut habeant alimenta communia. Habitant autem quam plurimum in urbibus et castellis: et quasi ars sit sancta, non uita, quidquid uendiderint, maioris est pretii. Inter hos sepe sunt iurgia: quia suo uiuentes cibo, non patiuntur se alicui esse subiectos. Reuera solent certare ieiuniis; et rem secreti, uictorie faciunt. Apud hos affectata sunt omnia; laxe manice, calige follicantes, uestis crassior [Mss. grossior], crebra suspiria; uisitatio uirginum, detractio Clericorum: et si quando dies festus uenerit, saturantur ad uomitum.

35. Cenobite.---His igitur quasi quibusdam pestibus exterminatis, ueniamus ad eos qui plures sunt, et in commune habitant, id est, quos uocari Cenobitas diximus. Prima apud eos confederatio est, obedire maioribus, et quidquid iusserint, facere. Diuisi sunt per decurias atque centurias, ita ut nouem hominibus decimus presit. Et rursus decem prepositos sub se centesimus habeat. Manent separati  seiunctis cellulis. Usque ad horam nonam, ut institutum est, nemo pergit ad alium, exceptis his Decanis, quos diximus, ut si cogitationibus forte quis  fluctuat, illius consoletur alloquiis. Post horam nonam in commune concurritur, Psalmi resonant, Scripture recitantur ex more. Et completis orationibus, cunctisque residentibus, medius, quem Patrem uocant, incipit disputare. Quo loquente, tantum silentium fit, ut nemo alium respicere, nemo audeat excreare. Dicentis laus in fletu est audientium. Tacite [Leg. Tacite] uoluuntur per ora lacryme, et ne in singultus quidem erumpit dolor. Cum uero de regno Christi, et de futura beatitudine, et de gloria ceperit annuntiare uentura, uideas cunctos moderato suspirio, et oculis ad celum leuatis, intra se dicere: »Quis dabit mihi pennas sicut columbe, et uolabo, et requiescam« ? Post hec concilium soluitur, et unaqueque decuria cum suo parente pergit ad mensas, 120 quibus per singulas hebdomadas uicissim ministrant. Nullus in cibo strepitus est; nemo comedens loquitur. uiuitur pane, legumini bus et oleribus, que sale  solo condiuntur. uinum tantum senes accipiunt, quibus cum paruulis sepe fit prandium, ut aliorum fessa sustentetur etas, aliorum non frangatur incipiens. Dehinc consurgunt pariter, et hymno dicto, ad presepia redeunt: ibi usque ad uesperam cum suis unusquisque loquitur, et dicit: uidistis illum et illum? quanta in ipso sit gratia? quantum silentium? quam moderatus incessus? Si infirmum uiderint, consolantur: si in Dei amore feruentem, cohortantur ad studium. Et quia nocte extra orationes publicas in suo cubili [Aliquot Mss. cubiculo] unusquisque uigilat, circumeunt cellulas singulorum; et aure apposita, quid faciant, diligenter explorant. Quem tardiorem deprehenderint, non increpant: sed dissimulato quod norunt, eum sepius uisitant: et prius incipientes, prouocant magis orare quam cogunt. Opus diei statum est: quod Decano redditum, fertur ad Oeconomum, qui et ipse per singulos menses Patri omnium cum magno tremore reddit rationem. A quo etiam cibi cum facti fuerint, pregustantur: et quia non licet dicere cuiquam: Tunicam et sagum textaque iuncis strata non habeo, ille ita uniuersa moderatur,  ut nemo quid postulet, nemo dehabeat. Si quis uero ceperit egrotare, transfertur ad exedram latiorem, et tanto senum ministerio confouetur, ut nec delicias urbium, nec matris querat affectum. Dominicis diebus orationi tantum et lectionibus uacant: quod quidem et omni tempore completis opusculis faciunt. Quotidie aliquid de Scripturis discitur. Ieiunium totius anni equale est, excepta Quadragesima, in qua sola conceditur districtius uiuere  . A Pentecoste cene mutantur in prandia: quo et traditioni Ecclesiastice satisfiat,  et uentrem cibo non onerent duplicato. Tales Philo Platonici sermonis imitator: tales Iosephus, Grecus Liuius, in secunda Iudaice captiuitatis historia  Essenos refert.

36. uerum quia nunc de uirginibus scribens, 121 pene superfluum de Monachis disputaui, ad tertium genus ueniam, quos Anachoretas uocant; qui et de Cenobiis exeuntes, excepto pane et sale, ad deserta nichil perferunt amplius. Huius uite auctor Paulus, illustrator Antonius: et ut ad superiora conscendam, princeps Ioannes Baptista fuit. Talem uero uirum Ieremias quoque Propheta describit, dicens: »Bonum est uiro cum portauerit iugum ab adolescentia sua. Sedebit solitarius, et tacebit, quoniam sustulit super se iugum, et dabit percutienti se maxillam: saturabitur opprobriis, quia non in sempiternum abiiciet Dominus« . Horum laborem et conuersationen in carne non carnis, alio tempore, si uolueris, explicabo. Nunc ad propositum redeam, quia de auaritia disserens, ad Monachos ueneram. Quorum tibi exempla proponens, non dico aurum atque argentum, et ceteras opes, sed ipsam terram et celum despiciens, et Christo copulata cantabis: »Pars mea Dominus.«

37. Post hec quanquam Apostolus orare nos semper iubeat, ET SANCTIS etiam ipse sit somnus oratio, sic tamen diuisas orandi horas debemus habere, ut si forte aliquo fuerimus opere detenti, ipsum nos ad officium tempus admoneat. Horam tertiam, sextam, nonam, diluculum quoque et uesperam, nemo est qui nesciat. Nec cibi sumantur, nisi oratione premissa: nec recedatur a mensa, nisi referatur Creatori gratia. Noctibus bis terque surgendum, reuoluenda que de Scripturis memoriter retinemus. Egredientes de hospitio, armet oratio: regredientibus de platea, oratio occurrat antequam sessio: nec prius corpusculum requiescat, quam anima pascatur. Ad omnem actum, ad omnem incessum manus pingat Domini crucem. Nulli detrahas, nec aduersus filium matris tue ponas scandalum. Tu que [Ms. quis] es, ut alienum seruum iudices? »Suo Domino stat, aut cadit. Stabit autem: potens est enim Dominus statuere illum« . Nec si biduo triduoque ieiunaueris, putes te non ieiunantibus esse meliorem. Tu ieiunas, et irasceris: ille comedit, et  fronte blanditur. Tu uexationem mentis et uentris esuriem rixando digeris [al. detegis]: ille moderatius alitur, et Deo gratias agit. Unde quotidie clamat Isaias: »Non tale ieiunium elegi, dicit Dominus« . Et iterum: 122 »In diebus ieiuniorum uestrorum inueniuntur uoluntates uestre, et omnes qui sub uestra potestate sunt, stimulatis. In iudiciis et litibus ieiunatis, et percutitis pugnis humilem« . Ut quid mihi ieiunatis?  Quale illud potest esse ieiunium, cuius iram non dicam nox occupat, sed luna integram derelinquit? Te ipsam considerans, NOLI IN ALTERIUS ruina, sed in tuo opere gloriari.

38. Exempla malorum. Meliorum exempla sectanda.---Nec illarum tibi exempla proponas, que carnis curam facientes, possessionum reditus, et quotidianas domus impensas supputant. Neque enim undecim Apostoli Iude proditione sunt fracti: nec  Phygelo, et Alexandro facientibus naufragium, ceteri a cursu fidei substiterunt. Nec dicas, illa et illa suis rebus fruitur; honoratur ab hominibus; fratres ad eam conueniunt et sorores. Nunquid ideo uirgo esse desiit? Primo dubium est, an uirgo sit talis. »Non enim quomodo uidet homo, uidet Deus. Homo uidet in facie, Deus autem uidet in corde« . Dehinc etiam si corpore uirgo est, spiritu uirgo sit, nescio. Apostolus autem ita uirginem definiuit: Ut sit sancta corpore et spiritu . Ad extremum habeat sibi gloriam suam. uincat Pauli sententiam, deliciis fruatur et uiuat. Nos meliorum exempla sectemur. Propone tibi beatam Mariam, que tante exstitit puritatis, ut Mater Domini esse mereretur. Ad quam cum Angelus Gabriel in uiri specie descendisset, dicens: Aue gratia plena, Dominus tecum , consternata et perterrita, respondere non potuit. Nunquam enim a uiro fuerat salutata. Denique nuntium discit et loquitur. Et que hominem formidabat, cum Angelo fabulatur intrepida. Potes et tu esse Mater Domini. Accipe tibi tomum magnum, nouum, et scribe in eo stilo hominis: uelociter spolia detrahe: et postquam accesseris ad Prophetissam, et conceperis in utero, et pepereris filium, dic  . »A timore tuo, Domine, concepimus, et doluimus, et peperimus spiritum saluationis tue, quem fecimus super terram« . Tunc et filius tuus tibi respondebit, et dicet: Ecce mater mea, et fratres mei . Et mirum in modum ille, quem in latitudine pectoris tui paulo ante descripseras, quem in nouitate cordis stilo rignaueras; postquam spolia ex hostibus receperit, postquam denudauerit principatuset 123 potestates, et affixerit eas cruci, conceptus adolescit, et maior effectus sponsam te incipit habere de matre. GRANDIS LABOR, sed grande premium, esse quod Martyres, esse quod Apostoli, esse quod Christus est. Que quidem uniuersa tunc prosunt, cum in Ecclesia fiunt: cum in una domo Pascha celebramus; si Arcam ingredimur cum Ne; si pereunte Iericho, Rahab meretrix iustificata nos continet. Ceterum uirgines, quales apud diuersas hereses, et quares apud impurissimum Manicheum esse dicuntur, scorta sunt existimande, non uirgines. Si enim corporis earum auctor est diabolus, quomodo possunt honorare plasmationem hostis sui?  Sed quia sciunt uirginale uocabulum gloriosum, sub ouium pellibus lupos tegunt. Christum mentitur Antichristus; et turpitudinem uite falso nominis honore conuestiunt. Gaude soror, gaude filia, gande mi uirgo: quia quod alie simulant, tu uere esse cepisti.

39. Hec omnia que digessimus, dura uidebuntur ei, que non amat Christum. Qui autem omnem seculi pompam pro purgamento habuerit; et uana duxerit uniuersa sub sole, ut Christum lucrifaciat; qui commortuus est Domino suo, et consurrexit, et crucifixit carnem cum uitiis et concupiscentiis, libere proclamabit: »Quis nos separabit a caritate Dei [al. Christi]? an tribulatio? an angustia? an persecutio? an fames? an nuditas? an periculum? an gladius?« Et iterum: »Certus sum, quia neque mors, neque uita, neque Angelus, neque Principatus, neque Potestates, neque instantia, neque futura, neque fortitudo, neque excelsum, neque profundum, neque alia creatura poterit nos separare a caritate Dei, que est in Christo Iesu Domino nostro« . Dei Filius pro nostra salute, hominis factus est filius  . Nouem mensibus in utero ut nascatur exspectat, fastidia sustinet, cruentus egreditur, pannis inuoluitur, blanditiis delinitur [al. deridetur]: et ille pugillo mundum includens, presepis continetur angustiis. Taceo quod usque ad triginta annos ignobilis, parentum paupertate contentus est: uerberatur, et tacet: crucifigitur, et pro crucifigentibus deprecatur. »Quid igitur retribuam Domino pro omnibus que retribuit mihi? Calicem salutaris accipiam, et nomen Domini inuocabo. 124 Pretiosa est in conspectu Domini, mors Sanctorum eius« . Hec est sola DIGNA RETRIBUTIO, cum sanguis sanguine compensatur; et redempti cruore Christi, pro redemptore libenter occumbimus. Quis sanctorum sine certamine coronatus est? Abel iustus occiditur; Abraham uxorem periclitatur amittere. Et ne in immensum uolumen extendam, quere et inuenies singulos aduersa perpessos. Solus in deliciis Salomon fuit, et forsitan ideo corruit. »Quem enim diligit Dominus, corripit [al. flagellat]. Castigat autem omnem filium quem recipit« . Nonne melius est breui tempore dimicare  , ferre uallum, arma sumere, lassescere sub lorica, et postea gaudere uictorem, quam impatientia unius hore seruire perpetuo?

40. Nihil amantibus DURUM EST, nullus difficilis cupienti labor est. Respice quanta Iacob pro Rachel pacta uxore sustinuit. »Et seruiuit, inquit Scriptura, Iacob pro Rachel annis septem. Et erant in conspectu eius quasi dies pauci, quia amabat illam« . Unde et ipse postea  memorat: In die urebar estu, et gelu nocte . Amemus et nos Christum, eiusque semper queramus amplexus, et facile uidebitur omne difficile; breuia putabimus uniuersa que longa sunt; et iaculo illius uulnerati, per horarum momenta dicemus: »Heu me, quia peregrinatio mea prolongata est a me. . Non sunt enim condigne passiones huius temporis ad futuram gloriam, que reuelabitur in nobis . Quia tribulatio patientiam operatur, patientia autem probationem, probatio autem spem, spes autem non confundit« . Quando tibi graue uidetur esse quod sustines, Pauli secundam Epistolam ad Corinthios lege: »In laboribus plurimum; in carceribus abundantius; in plagis supra modum; in mortibus frequenter. A Iudeis quinquies quadragenas una minus accepi: ter uirgis cesus sum: semel lapidatus sum: ter naufragium feci: nocte et die in profundo maris fui. In itineribus sepius, periculis fluminum, periculis latronum, periculis ex genere, periculis ex gentibus, periculis in ciuitate, periculis in deserto, periculis in mari, periculis in falsis fratribus: in laboribus, in miseriis, in uigiliis multis, in fame et siti, in ieiuniis plurimis, in frigore et nuditate« . Quis nostrum saltem 125 minimam portionem de catalogo harum sibi potest uindicare uirtutum? Ob que ille postea confidenter aiebat: »Cursum consummaui, fidem seruaui. Superest mihi corona iustitie, quam retribuet mihi in illa die Dominus iustus iudex« . Si cibus insulsior fuerit, contristamur: et putamus Deo nos aliquod prestare beneficium  , cum aquatius uinum bibimus. Calix frangitur, mensa subuertitur; uerbera resonant, et aqua tepidior sanguine uindicatur. »Regnum celorum uim patitur, et uiolenti rapiunt illud« . Nisi uim feceris, celorum regna non  capies. Nisi pulsaueris importune, panem non accipies Sacramenti. AN NON TIBI uIDETUR uIOLENTIA, cum caro cupit esse quod Deus est: et illuc unde Angeli corruerunt, Angelos iudicatura conscendit?

41. Merces uirginum et pudicitie.---Egredere queso paulisper de carcere, et presentis laboris ante oculos tuos tibi pinge mercedem, quam nec oculus uidit, nec auris audiuit, nec in cor hominis ascendit. Qualis erit illa dies, cum tibi Maria Mater Domini choris occurret comitata uirgineis? cum post Rubrum mare, submerso cum suo exercitu Pharaone, tympanum tenens  Maria soror Aaron in sua manu, precinet responsuris: »Cantemus Domino, gloriose enim honorificatus est: equum et ascensorem proiecit in mare« . Tunc Thecla in tuos leta uolabit amplexus. Tunc et  ipse sponsus occurret, et dicet: »Surge, ueni proxima mea, speciosa mea, columba mea, quia ecce hyems transiuit, pluuia abiit sibi« . Tunc et Angeli mirabuntur, et dicent: »Que est ista prospiciens [al. proficiscens] quasi diluculum, speciosa ut luna, electa ut sol« ? uidebunt te filie, et laudabunt regine, et concubine predicabunt. Hinc et alius castitatis chorus occurret: Sara cum nuptis ueniet: filia Phanuelis Anna cum uiduis. Erunt in diuersis gregibus carnis et spiritus matres tue. Letabitur illa, quod genuit: exultabitur ista, quod docuit. Tunc uere super asinam Dominus ascendet, et celestem ingreditur Ierusalem. Tunc paruuli, de quibus in Isaia Saluator effatur: »Ecce ego, et pueri mei, quos mihi dedit Deus« , palmas uictorie subleuantes, consono ore cantabunt: »Osanna in excelsis: Benedictus qui uenit in nomine Domini, osanna in excelsis« . Tunc centum 126 quadraginta quatuor millia in conspectu throni et seniorum tenebunt citharas, et cantabunt Canticum nouum. Et nemo poterit dicere Canticum illud, nisi numerus definitus. »Hi sunt qui cum mulieribus se non coinquinauerunt: uirgines enim permanserunt. Hi sunt qui sequuntur agnum quocumque uadit« . Quotiescumque te uana seculi delectauerit ambitio: quoties in mundo aliquid uideris gloriosum, ad paradisum mente transgredere: esse incipe quod futura es, et audies a sponso tuo:  »Pone me sicut umbraculum in corde tuo; sicut signaculum in brachio tuo« , et corpore pariter ac mente munita clamabis, et dices: »Aque multe non potuerunt extinguere caritatem, et flumina non operient eam« .



EPISTOLA XXIII  . AD MARCELLAM, De exitu Lee.

Lee religiosissime femine mortem cum Consulis designati, qui sub idem tempus obierat, morte comparat, ostendens quantum discrimen sit inter Sanctorum et Ethnicorum exitus.

1. Cum hora ferme tertia hodierne diei, septuagesimum secundum Psalmum, id est, tertii libri principium legere cepissemus; et docere cogeremur, tituli ipsius partem  ad finem secundi libri, partem ad principium tertii libri pertinere: quod scilicet, »defecerunt hymni Dauid, filii Iesse,« finis esset prioris: »Psalmus« uero »Asaph« principium sequentis; et usque ad eum locum peruenissemus, in quo iustus loquitur: »Si dicebam, narrabo [al. narrauero] sic, ecce generationem filiorum tuorum preuaricatus  sum« ; quod in Latinis codicibus non ita habemus expressum: repente nobis nuntiatum est sanctissimam Leam exisse de corpore. Ibique ita te palluisse conspexi, ut uere aut pauca, aut nulla sit anima, que fracto uase testaceo, non tristis erumpat. Et tu quidem, non quod futuri incerta esses, dolebas; sed quod triste funeri obsequium non dedisses. Denique in mediis fabulis [Colloquiis], rursum didicimus, reliquias eius iam Ostiam fuisse delatas.

2. Queras, quo pertineat ista replicatio? 127 Respondebo tibi uerbis Apostoli, »multum per omnem modum.« Primum, quod uniuersorum gaudiis prosequenda sit, que calcato diabolo, coronam iam securitatis accepit. Secundo, ut eius uita breuiter explicetur. Tertio, ut  designatum Consulem, de suis socculis [al. seculis] detrahentem, esse doceamus in tartaro. Et quidem conuersationem Lee nostre, quis possit digno alleuare preconio? Ita eam totam ad Dominum fuisse conuersam, ut Monasterii princeps, mater uirginum fieret: post mollitiem uestium sacco membra triuisse: insomnes orationibus duxisse noctes: et comites suas plus exemplo docuisse quam uerbis. Humilitatis fuit tante tamque subiecte, ut quondam domina plurimorum ancilla omnium [al. hominis] putaretur: nisi quod eo Christi magis esset ancilla, dum domina hominum non putatur. Inculta uestis, uilis cibus, neglectum caput: ita tamen, ut cum omnia faceret, ostentationem fugeret singulorum, ne reciperet in presenti seculo mercedem suam.

3. Nunc igitur pro breui labore eterna beatitudine fruitur; excipitur Angelorum choris, Abrahe sinibus confouetur, et cum paupere quondam Lazaro, diuitem purpuratum, et non palmatum Consulem, sed atratum, stillam digiti minoris cernit inquirere. O quanta rerum mutatio! Ille, quem ante paucos dies dignitatum omnium culmina precedebant, qui, quasi de subiectis hostibus triumpharet, Capitolinas ascendit arces, quem plausu quodam et tripudio populus Romanus excepit, ad cuius  interitum urbs uniuersa commota est, nunc desolatus, et nudus, non in lacteo celi palatio, ut  uxor mentitur infelix, sed in sordentibus tenebris continetur. Hec uero quam unius cubiculi secreta uallabant, que pauper uidebatur, et tenuis, cuius uita putabatur amentia, Christum sequitur, et dicit: »Quecumque audiuimus, ita et uidimus in ciuitate Dei nostri« , et reliqua.

4. Quapropter moneo, et flens gemensque contestor,  ut dum huius mundi uiam currimus, non duabus tunicis, id est, duplici uestiamur fide: non calceamentorum 128 pellibus, mortuis uidelicet operibus, pregrauemur: non diuitiarum nos  pera ad terram premat: non uirge, id est, potentie secularis queratur auxilium: non pariter, et Christum uelimus habere, et seculum; sed pro breuibus, et caducis, eterna succedant: et cum quotidie  premoriamur, IN CAETERIS NON nos perpetuos existimemus, ut possimus esse perpetui.



EPISTOLA XXIu  . AD EAMDEM MARCELLAM, De laudibus Aselle.

Asellam uirginem, que Rome ueluti in eremo solitariam uitam sanctissime degeret, laudat apud Marcellam, a qua de illius sanctitate audierat.

1. Nemo reprehendat, quod in Epistolis aliquos aut laudamus, aut carpimus; cum, et in arguendis malis, sit correptio ceterorum, et in optimis predicandis, bonorum ad uirtutem studia concitentur. Nudiustertius de beate memorie Lea aliqua dixeramus: illico pupugit animum, et mihi uenit in mentem, non debere nos tacere de uirgine, qui de secundo ordine castitatis locuti sumus. Igitur Aselle nostre uita breuiter explicanda est; cui queso ne hanc Epistolam legas: grauatur quippe laudibus suis: sed his potius que adolescentule sunt, legere dignare, ut ad exemplum eius se instituentes, conuersationem illius, perfecte uite normam arbitrentur.

2. Pretermitto, quod in matris utero benedicitur ei, antequam nascatur: quod in phiala nitentis uitri, et omni speculo purioris, patri uirgo traditur per quietem. Quod adhuc infantie inuoluta pannis, et uix annum  decimum etatis excedens, honore future beatitudinis consecratur. Sit gratie omne, quod ante laborem fuit: licet Deus prescius futurorum, et Ieremiam sanctificet in utero; et Ioannem in aluo matris faciat 129 exultare; et Paulum ante constitutionem mundi, separet in Euangelium Filii sui.

3. Ad ea uenio, que post duodecimum annum sudore proprio elegit, arripuit, tenuit, cepit, impleuit. Unius cellule clausa angustiis, latitudine Paradisi fruebatur. Idem terre solum, et orationis locus exstitit et quietis. Ieiunium pro ludo habuit, inediam pro refectione. Et cum eam non uescendi desiderium, sed humana confectio ad cibum traheret, pane, et sale, et aqua frigida concitabat magis esuriem, quam restinguebat. Et quia pene oblitus sum, quod in principio debui dicere: Cum primum hoc propositum arripuit, aurum colli sui, quod  quidem  Murenulam uulgus uocat; quod scilicet metallo in uirgulas latescente, quedam ordinis flexuosi catena contexitur, absque parentibus uendidit; et tunicam fusciorem, quam a matre impetrare non poterat, induta, pio negotiationis auspicio, se repente Domino consecrauit, ut intelligeret uniuersa cognatio, non posse aliud ei extorqueri, que iam seculum damnasset in uestibus.

4. Sed, ut dicere ceperamus, ita se semper moderate habuit, et intra cubiculi sui secreta custodiuit, ut nunquam pedem proferret in publicum, nunquam uiri nosset alloquium. Et quod magis sit admirandum, sororem uirginem amaret potius, quam uideret. Operabatur manibus suis, sciens scriptum esse: »Qui non operatur, non manducet« . Sponso aut orans loquebatur, aut psallens. Ad Martyrum limina pene inuisa properabat. Et cum gauderet proposito suo, in eo uehementius exultabat, quod se nullus cognosceret. Cumque per omnem annum, iugi ieiunio pasceretur, biduo triduoque sic permanens, tum uero in Quadragesima nauigii sui uela tendebat, omnes pene hebdomadas uultu letante coniungens. Et quod impossibile forsitan est hominibus ad credendum, Deo autem prestante possibile est, ita ad quinquagenariam peruenit etatem, ut non doleret stomachum, non uiscerum cruciaretur iniuria; non sicca humus iacentia membra confringeret; non sacco asperata 130 cutis fetorem aliquem situmque contraheret: sed sana corpore, anima sanior, solitudinem putaret esse delicias, et in urbe turbida, inueniret eremum Monachorum.

5. Et hec quidem tu melius nosti, a qua pauca didicimus; et cuius oculis durities de genibus camelorum in illo sancto corpusculo pre orandi frequentia obcalluisse perspecta est. Nos quod scire possumus, explicamus. Nihil illius seueritate iucundius, nichil iucunditate seuerius, nichil suauitate tristius, nichil tristitia suauius. Ita pallor in facie est, ut quum continentiam indicet, non redoleat ostentationem. Sermo silens, et silentium loquens. Nec citus, nec tardus incessus. Idem semper habitus. Neglecta mundities, et  inculta ueste, cultus ipse sine cultu. Sola uite sue equalitate promeruit, ut in Urbe pompe, lasciuie, deliciarum, in qua humilem esse miseria est, et boni eam predicent, et mali detrahere non audeant. uidue eam imitentur et uirgines, marite colant, noxie timeant, suspiciant Sacerdotes.



EPISTOLA XXu  . AD EAMDEM MARCELLAM, De decem Nominibus Dei.

Decem Nomina, quibus apud Hebreos Deus uocatur, Marcelle id ab se postulanti, explicat.

Nonagesimum Psalmum legens, in eo loco quo  scribitur: »Qui habitat in adiutorio Altissimi, in protectione Dei celi commorabitur,« dixeram apud Hebreos pro Deo celi esse positum, SADDAI, quod Aquila interpretatur  , quod nos robustum et sufficientem ad omnia perpetranda accipere possumus: unumque esse de decem Nominibus,  quibus apud Hebreos Deus uocatur. Illico studiosissime postulasti, ut tibi uniuersa nomina cum sua interpretatione digererem. Faciam quod petisti.

Primum Nomen Dei est EL, quod Septuaginta Deum, Aquila , eius exprimens , id est, fortem interpretatur.

Deinde ELOIM et  ELe, quod et ipsum Deus dicitur.

131 Quartum SABAOTH, quod Septuaginta, uirtutum, Aquila, exercituum, transtulerunt.

Quintum ELION, quem nos excelsum, dicimus.

Sextum  ESER IEIE, quod in Exodo legitur: »Qui est, misit me.«

Septimum ADONAI, quem nos Dominum generaliter appellamus.

Octauum IA, quod in Deo tantum ponitur: et in ALLELUIA extrema quoque syllaba sonat.

Nonum  , quod id est, ineffabile putauerunt, quod his litteris scribitur, IOD, HE, uAu, HE. Quod quidam non intelligentes propter elementorum similitudinem, cum in Grecis libris  repererint, legere consueuerunt.

Decimum, quod superius dictum est, SADDAI, et in Ezechiel  non interpretatum ponitur. Scire autem debemus quod ELOIM communis numeri sit, quod et unus Deus sic uocetur et plures, ad quam similitudinem celum quoque appellatur et celi, id est, SANAIM.  Unde et sepe Interpretes uariant, cuius rei exemplum nos in lingua nostra habere possumus: Athenas, Thebas, Salonas.



EPISTOLA XXuI  . AD EAMDEM MARCELLAM, De quibusdam nominibus.

Exponit cur nomina quedam Hebraica sine interpretatione in Scripturarum Translationibus remanserint, et quid significent.

1. Nuper cum pariter essemus, non per Epistolam, ut ante consueueras, sed presens ipsa quesisti, quid ea uerba, que ex Hebreo in Latinum non habemus 132 expressa, apud suos sonarent; curque  sine interpretatione sint posita, ut est illud, Alleluia, Amen, Maran atha, Ephod, et cetera, que in Scripturis respersa memorasti.

2. Ad quod nos, quia dictandi angustia coarctamur, breuiter respondemus, siue Septuaginta Interpretes, siue Apostolos id curasse, ut quoniam prima Ecclesia ex Iudeis fuerat congregata, nichil ad credentium scandalum innouarent:  sed ita ut a paruo imbiberant, traderent. Postea uero quam in uniuersas gentes, Euangelii dilatatus est sermo, non potuisse semel suscepta mutari. Licet et illud in libris suis, quos uocant, Origenes asserat, propter uernaculum lingue uniuscuiusque idioma, non posse ita apud alios sonare, ut apud suos dicta sunt; et multo melius esse non interpretata ponere, quam uim eorum interpretatione tenuare.

3. Igitur ALLELUIA exprimitur, Laudate Dominum, IA quippe apud hebreos unum de decem Dei nominibus est. Et in illo Psalmo ubi legimus: »Laudate Dominum, quoniam bonus est Psalmus ; apud Hebreos legitur, ALLELUIA CHI TOB  ZAMMER.

4. AMEN uero Aquila exprimit, quod nos, fideliter, possumus dicere,  ductum aduerbium  ex nomine fidei Amen Septuaginta , id est, fiat. Unde et in fine librorum  fiat, fiat transtulerunt: quod in Hebraico legitur, AMEN AMEN, quo scilicet eo uere dicta que sunt supra, confirmentur. Unde et Paulus asserit, non posse aliquem respondere Amen, id est, confirmare que predicata 133 sunt, nisi intellexerit, predicationem. MARANATHA magis Syrum est quam Hebraicum, tametsi ex confinio utrarumque linguarum aliquid et Hebreum sonet, et interpretetur, »Dominus noster uenit;« ut sit sensus: »Si quis non amat Dominum Iesum Christum, anathema sit« , et illo completo, deinceps inferatur: »Dominus noster uenit:« quod superfluum sit aduersum eum odiis pertinacibus uelle contendere, quem uenisse iam constet.

5. uellem tibi aliquid et de Diapsalmate scribere, quod apud Hebreos scribitur SELA: et de Ephod, et de eo quod in cuiusdam Psalmi titulo habetur:  Pro AIELETH, et ceteris istiusmodi; nisi et modum epistolici characteris excederem, et tibi auiditatem magis dilate  deberent facere questiones. Tritum quippe est prouerbium: Ultroneas putere merces. Unde et nos de industria dicenda reticemus, ut auidius uelis audire que tacita sunt.



EPISTOLA XXuII  . AD EAMDEM MARCELLAM.

Respondet iis, qui sibi obrectabant, quod quedam ex nouo Testamento iam recepta mutasset, et uirginum cum uiris consuetudinem uituperasset.

1. Omnia uerba Scripture diuinitus inspirata. uitiositas Codicum latinorum ad Grecam originem reuocanda.---Post priorem Epistolam, in qua de Hebreis uerbis pauca perstrinxeram, ad me repente perlatum est, quosdam homunculos mihi studiose detrahere, cur aduersum auctoritatem ueterum, et totius mundi opinionem, aliqua in Euangeliis emendare tentauerim. Quos ego cum possem meo iure contemnere  tamen ne nos superbie, ut facere solent, arguant ita responsum habeant: Non adeo me hebetis fuisse cordis, et tam erasse rusticitatis  ut aliquid de Dominicis uerbis, aut corrigendum putauerim, aut non diuinitus inspiratum; sed Latinorum 134 codicum uitiositatem, que ex diuersitate librorum omnium comprobatur, ad Grecam originem, unde et ipsi translata non denegant, uoluisse reuocare. Quibus si displicet fontis unda purissimi, cenosos riuulsos bibant; et diligentiam qua auium siluas, et concharum  gurgites norunt, in Scripturis legendis abiiciant: sintque in hac re tantum simplices, ut Christi uerba existiment rusticana, in quibus per tanta iam secula, tantorum ingenia sudauerunt, ut rationem uerbi uniuscuiusque [al. unusquisque] magis opinati sint, quam expresserint. Apostolum arguant imperitie, qui ob multas litteras insanire dicatur.

2. Scio te cum ista legeris, rugare frontem, et libertatem meam rursum seminarium timere rixarum; ac meum, si fieri potest, os digito uelle comprimere, ne audeam dicere, que alii facere non erubescunt. Rogo quid a nobis libere dictum est? Nunquid in lancibus idola celata descripsi? nunquid inter epulas Christianas, uirginalibus oculis Baccharum Satyrorumque complexus innexui: aut unquam aliquem amarior sermo pulsauit? Nunquid ex mendicis diuites fieri doluimus? nunquid reprehendi hereditarias sepulturas? Unum miser locutus, quod uirgines sepius deberent cum mulieribus esse, quam cum masculis, totius oculos urbis offendi, cunctorum digitis notor. »Multiplicati sunt super capillos capitis mei, qui oderunt me gratis, et factus sum eis in parabolam« : et tu putas me aliquid deinceps locuturum?

3. uerum ne Flaccus de nobis rideat: »Amphora cepit Institui, currente rota, cur urceus exit?«   reuertimur ad nostros bipedes asellos; et illorum in aure buccinna magis quam cithara concrepamus. Illi legant, »spe gaudentes, tempori seruientes:« nos legamus, »spe gaudentes, Domino seruientes« . Illi aduersus Presbyterum accusationem omnino  putent recipiendam: nos legamus, »aduersus Presbyterum accusationem ne receperis,  nisi sub duobus, 135 aut tribus testibus: peccantes autem coram omnibus argue« . Illis placeat, »Humanus sermo et omni acceptione dignus:« nos cum Grecis, id est, cum Apostolo, qui Grece locutus est, erremus: »Fidelis sermo, et omni acceptione dignus.« Ad extremum illi gaudeant Gallicis  Cantheriis;  nos solutus uinculis, et in Saluatoris ministerium preparatus Zacarie asellus ille delectet, qui postquam Domino terga prebuit, cepit Isaie consonare uaticinio: »Beatus qui seminat secus omnem aquam, ubi bos et asinus calcant« .



EPISTOLA XXuIII  . AD EAMDEM MARCELLAM, De uoce Diapsalma.

Quid sit Sela, siue Diapsalma, interpretatur; tum Origenis Epistolam uerbo ad uerbum latine reponit, ut quid ille senserit de proposita questione Marcella uberius cognoscat.

1. Que acceperis reddenda sunt cum fenore: fortisque dilatio usuram parturit. De Diapsalmate nostram sententiam flagitaras, Epistole breuitatem causati sumus, et rem libri non posse explicari litteris pretexuimus. uerum  quid prodest ad meum? maior tibi cupiditas silentio concitatur. itaque ne te diutius traham, habeto pauca pro pluribus.

2. Quidam Diapsalma  commutationem metri dixerunt esse; alii pausationem spiritus; nonnulli alterius sensus exordium. Sunt qui rythmi distinctionem: et quia Psalmi tunc temporis iuncta uoce ad organum canebantur, cuiusdam musice uarietatis  existiment silentium. Nobis nichil horum uidetur; cum 136 Aquila, qui uerborum Hebreorum diligentissimus explicator est, SELA, hoc est, Diapsalma, quod ex Samech, Lamed, He scribitur, semper transtulerit: et inueniamus in Psalmorum quoque fine, Diapsalma positum, ut est illud in tertio: »Dentes peccatorum contriuisti: Domini est salus, et super populum tuum benedictio tua, sela,« Id est, »semper:« Et uigesimo tertio: »Quis est iste rex glorie? Dominus uirtutum ipse est rex glorie, semper.« E contra in Psalmis multorum uersuum penitus non inueniatur: in tricesimo uidelicet sexto, et septuagesimo septimo, et in centesimo decimo octauo. Rursus nonus Psalmus distinguatur Cantico Diapsalmatis: cum utique  si, ut quibusdam uidetur, Diapsalma est  initium silentii, Canticum silentii esse non possit.

3. Ex quo animaduertimus hoc uerbum superiora pariter inferioraque connectere, aut certe docere sempiterna esse que dicta sunt; ut est illud in tertio: »Multi dicunt anime mee, non est salus ipsi in Deo suo, semper.« Et rursum: »uoce mea ad Dominum clamaui, et exaudiuit me de monte sancto suo, semper.« Et in quarto: »Ut quid diligitis uanitatem et queritis mendacium? semper.«  Et iterum, »Que dicitis in cordibus uestris, et in cubilibus uestris compungimini, semper.« Et in Abacuc: »Deus ab Austro ueniet, et Sanctus de monte Pharan, semper.« Et infra: »Iuramenta tribubus, que loquutus es, semper .

4. Scire autem debemus apud Hebreos in fine librorum, unum e tribus solere subnecti, ut aut AMEN scribant, aut SELA, aut SALOM, quod exprimit pacem. Unde et Salomon pacificus dicitur. igitur ut solemus nos completis opusculis ad distinctionem rei alterius sequentis, medium 137 interponere Explicit, aut Feliciter, aut aliquid istiusmodi: ita et Hebrei, ut que scripta sunt roborentur, facere solent, ut dicant AMEN, aut in sempiternum,  ut scribenda commemorent, et ponant SELA; aut transacta feliciter protestantur, pacem in ultimo subnotantes.

5. Hec nos de intimo Hebreorum fonte libauimus, non opinionum riuulos persequentes, neque errorum, quibus totus mundus repletus est, uarietate perterriti: sed cupientes et scire et docere que uera sunt. Quod si tibi non uidetur onerosum, quid Origenes de Diapsalmate senserit, uerbum interpretabor ad uerbum, ut quia nouitia musta contemnis, saltem ueteris uini auctoritate ducaris.

6.  Sepe querens causas cur in quibusdam Psalmis interponatur Diapsalma, obseruaui diligentissime in Hebreo, et cum Greco contuli, inuenique quia ubi lingua Hebrea SELA habet, Greca uero semper, aut aliquid istiusmodi, ibi Septuaginta, et Theodotion, et Symmachus transtulerunt Diapsalma. Neque uero nocet exemplis affirmare quod dicimus. in septuagesimo quarto Psalmo, cuius principium est: »Confitebimur tibi Deus, confitebimur,  et inuocabimus  nomen tuum;  post illud,« ego confirmaui columnas eius,« apud Septuaginta et Theodotionem, et Symmachum 138 est Diapsalma; pro quo apud Aquilam, »ponderaui columnas eius, semper.« In Quinta autem Editione: »ego sum  qui paraui columnas eius, semper.« in Sexta uero: »ego firmaui columnas eius iugiter.« Porro in Hebraico habet post  AMUDA, quod est, columnas eius, SELA. Et rursum in septuagesimo quinto, cuius principium est: »Notus in Iudea Deus; inuenimus apud Septuaginta et Theodotionem, post »scutum et frameam, et bellum, Diapsalma.« Apud Symmachum, post »clypeum et gladium et bellum,« similiter Diapsalma.  Pro quo apud Aquilam, post »clypeum et gladium et bellum, semper.« Apud Quintam Editionem, post »scutum et rompheam et bellum, semper.« In Sexta uero, post »scutum et gladium et bellum, in finem.« Eratque rursum in Hebraico post  UMALAMA, quod est, et bellum, SELA. Et in eodem Psalmo post illum locum, »ut saluos faciat mites terre, Diapsalma:« 139 apud Symmachum similiter Diapsalma: et apud Aquilam, semper: necnon et apud Quintam. In Sexta uero, in finem. Et in Hebraico erat post ANIE ARES, quod est, mites terre, SELA. Atque ita cum talem uniuscuiusque Editionis opinionem reperissemus, hec annotauimus. Utrum autem cuiusdam musice cantilene, aut rythmi immutationem, qui interpretati sunt Diapsalma,  senserint, aliudue intellexerint, tuo iudicio derelinquo.

7. Hucusque Origenes, cuius nos maluimus in hac disputatione dumtaxat imperitiam sequi, quam stultam habere scientiam nescientium.



EPISTOLA XXIX  . AD EAMDEM MARCELLAM. De Ephod et Theraphim.

Roganti Macelle, ut quid sibi uellet Ephod Bad in Regnorum Libro 1. sibi exponeret, satisfacit, addens quoque quid Theraphim significet in Iudicum uolumine.

1. Epistolare officium est de re familiari, aut de quotidiana conuersatione aliquid scribere, et quodammodo  absentes inter se presentes fieri, dum mutuo quid aut uelint, aut gestum sit, nuntiant: licet interdum confabulationis tale conuiuium, doctrine quoque sale condiatur. uerum tu, dum tota in tractatibus occuparis, nichil mihi scribis, nisi 140 quod me torqueat, et Scripturas legere compellat. Denique heri famosissima questione proposita, postulasti, ut, quid sentirem, statim rescriberem. Quasi uero Pharisecorum teneam cathedram, ut quotiescumque de uerbis Hebraicis iurgium est, ego arbiter et litis sequester exposcar.  Non sunt suaues epistole, que non placentam redoleant, quas non condit Apicius, in quibus nichil de magistrorum huius temporis iure suffumat. Sed quia uector et internuntius sermonis nostri redire festinat, rem grandem celerius dicto, quam habeo: LICET DE SCRIPTURIS sanctis disputanti, non tam necessaria sint uerba, quam sensus. Quod si eloquentiam queris , Demosthenes legendus, aut Tullius est: si Sacramenta diuina, nostri codices, qui de Hebreo in Latinum non bene resonant, peruidendi.

2. in fronte Epistole tue posueras, Quid sibi uelit, quod in Regnorum libro primo scriptum est. »Et Samuel puer seruiebat ante conspectum Domini, cinctus Ephod bad, et diploidem habebat pusillam, quam fecerat ei mater sua: et afferebat ei de diebus in dies, cum ascenderet cum uiro suo sacrificare sacrificium dierum« . Itaque queris quid sit EPHOD BAD, quo  futurus Propheta precingitur, utrumne zona, an, ut quidam putant, thuribulum, uel genus aliquod uestimenti sit. Et si uestis, quomodo ea precingitur? et post ipsum Ephod, quare adiungitur ei bad? In sequentibus quoque legisse te scribis: »uenit homo Dei ad Eli, et dicit ei: Hec dicit Dominus: Manifeste ostendi me ad domum patris tui, ex omnibus tribubus Isrel, cum essent in terra Aegypti seruientes in domo Pharaonis, et elegi domum patris tui ex omnibus tribubus Isrel mihi in sacerdotium, ut ascenderent ad altare meum, et incenderent incensum, et portarent Ephod« ; totumque libri ordinem prosecuta, etiam de illo loco exemplar sumpsisti, in quo Dec idumeus iussu regis interfecit sacerdotes. »Et conuersus, inquit Scriptura, Dec Syrus mortificauit ipse sacerdotes Domini: et occidit in illa die trecentos quinque uiros ,  siue  octoginta quinque, omnes qui portabant Ephod: 141 et Nob ciuitatem sacerdotum occidit in ore gladii a uiro usque ad mulierem, ab infante usque ad nutrientem, et uitulum, et asinum, et ouem in ore gladii. Et saluatus est unus filius  Abimelech filii Achitob; et nomen ei Abiathar, et fugit post Dauid.«

3. Non me teneo, quin problematis ordinem responsione preueniam, ubi nunc legimus: »Et omnes portantes Ephod« :  in Hebreo habet, portantes Ephod bad. Hoc quare ita dixerim, in sequentibus disces. illud quoque quod sequitur addidisti: »Et factum est, cum fugeret Abiathar filius Abimelech ad Dauid, et ipse cum Dauid descendit in Ceila, habens Ephod in manu sua: et renuntiatum est Saul, quia uenit Dauid in Ceila« : ubi cum regis aduentus et ciuitatis timeretur obsidio, dixit Dauid ad Abiathar: »Defer Ephod Domini.« Hec sunt que de Regnorum libro excerpta proponens, ad uolumen Iudicum transcendisti, in quo Micha de monte Ephraim scribitur mille centum argenti siclos matri, quos illa uouerat, reddidisse; eamque [al. atque] sculptile inde fecisse et conflatile. Et addis hec post modicum uocari Ephod et Teraphim, cum utique si zona sit, aut uestimenti genus  , sculptile atque conflatile esse non possit. Agnosco errorem pene omnium Latinorum putantium Ephod et Teraphim, que postea nominantur, de hoc argento, quod Micha matri dederat, fuisse conflatum; cum Scriptura sic referat: »Et accepit mater eius,« haud dubium quin Miche, »argentum et dedit illud conflatori, et fecit illud sculptile atque conflatile  . Et fuit in domo Miche; et uir Micha, et domus eius Dei; et fecit Ephod et Theraphim, et impleuit manum unius de filiis suis, et factus est ei in sacerdotem« . Si autem putas ea que superius appellata sunt sculptile atque conflatile, Ephod, et Theraphim deinceps nominari, disce esse non eadem. 142 Siquidem post matris idolum, quod dicitur sculptile atque conflatile, fecit Micha Ephod et Theraphim, sicut ex consequentibus approbatur. »Et responderunt quinque uiri qui abierant considerare terram, et dixerunt ad fratres suos. Ecce nostis, quia est in domibus istis Ephod et Theraphim et sculptile atque conflatile« . Et  post multa que in medio  pretermisisti: »Et ascenderunt, inquit, quinque uiri, et illuc irruerunt, et sumpserunt sculptile atque conflatile, Ephod et Theraphim. Et sexcenti uiri qui cincti erant uasis bellicis, ingressi sunt domum Miche, et sumpserunt sculptile atque conflatile, Ephod et Theraphim«  . Coarguit igitur eorum opinionem, qui ut indissolubilem facerent questionem, Ephod, argenteum putauerunt. illud breuiter attende, quod nunquam nisi in sacerdotio nominetur. Nam et Samuel qui illo cinctus refertur, Leuites fuit, et  Sacerdotes Nobe hoc dignitatis sue insigne portabant. Et  quando Dauid fugiens a Saul, uenit ad Abimelech, et gladium postulauit, dicens: »uide si est ad manum tuam lancea et gladius, quoniam gladium meum, et uasa mea non sustuli in manu mea: respondensque sacerdos dixit: Ecce gladius Goliath alienigene, quem percussisti in ualle Terebinthi, et hic inuolutus est uestimento post Ephod in sacrario« : utique Ephod conditum seruabatur. Hoc quoque quod nunc posuimus, ubi sculptile atque conflatile legitur: licet idolum sit, tamen quia per errorem religio putabatur, ad uenerationem eius, sicut ad Dei ministerium [al. mysterium], Ephod et Theraphim insigne conficitur.

4. Theraphim quid sit, si spatium dictandi fuerit, prosequemur. Nunc interim de Ephod, ut cepimus, explicandum est. in Exodo ubi Moysi precipitur, ut sacerdotalia iubeat fieri uestimenta, post cetera legitur: »Et he stole quas facient, 143 pectorale, et superhumerale  , et tunicas  , et cidarim, et cinctorium« . Sed quia in Exodo hoc genus uestimenti precipitur tantum ut fiat, et postea factum refertur, non tamen eo Aaron uestitur, in Leuitico quomodo sacerdotalibus uestimentis indutus fuerit, explicatur. »Et applicuit Moyses Aaron, et filios eius, et lauit eos aqua, et uestiuit eum tunica, et cinxit eum zona, et uestiuit eum  « quod nos, subtunicalem, siue tunicam, qua subtus uestitus est, possumus interpretari. »Et imposuit ei superhumerale,« inquit, »et cinxit eum secundum facturam superhumeralis, et constrinxit eam in ipso« . uides itaque hoc Aaron superhumerali cingi, quomodo Samuel Ephod bad illo, nescio quo, cingebatur. Sed ne te longius traham, hanc habe sententiam. Ubicumque in Septuaginta Interpretibus, hoc est, in codicibus nostris , id est, superhumerale legitur, in Hebreo scriptum est Ephod. Quod quare alibi interpretari uoluerint, et alibi  ininterpretatum relinquerint, non est mei iudicii, cum hoc ipsum in pluribus fecerint: ut que alibi aliter atque aliter expresserant, nouissime translationis uarietate lassati, ipsa Hebrea uerba posuerint  . Aquila autem id quod illi et dixerunt, et , id est, uestimentum et super uestimentum dixit. 144 Quod scilicet , quod Hebreo sermone uocatur MAIL, subteriorem tunicam; uero, id est, , quod Hebraice dicitur EPHOD, superius pallium significet, quo tota sacerdotalis protegatur ambitio.

5. Queras forsitan, si Ephod sacerdotale sit pallium, quare in quibusdam locis addatur bar? Audiens  bar, risum tenere non possum. Nam cum apud Hebreos dicatur bad, ipsos quoque Septuaginta Interpretes sic transtulisse manifestum sit: ut pro bad, bar, scriberetur, error obtinuit: BAD autem Hebraica lingua linum dicitur, licet linum PHESTHA significantius exprimatur. Denique ubi nos legimus: »Et fac eis femorale lineum, ut operiant carnis turpitudines, a lumbis usque ad crura eorum« : In Hebreo pro lineo, bad ponitur. Qua specie uir quoque ille qui Danieli monstratur, indutus est. »Et extuli oculos meos, et uidi: et ecce uir unus uestitus est baddim« , quo plurali numero, uestes linee nuncupantur. Propterea autem Samuel et octoginta quinque uiri sacerdotes, Ephod lineum portasse referuntur, quoniam Sacerdos magnus  solus habebat licentiam Ephod non lineo uestiendi; uerum  auro, hiacyntho, purpura, cocco, byssoque contexto. Ceteri habebant Ephod, non illa uarietate distinctum, et duodecim lapibus ornatum, qui in humero utroque residebant, sed lineum et simplex, et toto candore purissimum.

6. uerum quia supra promiseram, me, si spatium dictandi fuisset, de Theraphim quoque breuiter disserturum: nec quisquam interim interpellator aduenit: Scito Theraphim ab Aquila interpretari, quas nos figuras siue figurationes possumus dicere. Nam in eo loco, quando Saul misit nuntios, ut acciperent Dauid: et responderunt, uexari illum grauiter, misit rursum dicens: »Afferte illum in lecto ad me, ut occidam illum: et uenerunt nuntii, et ecce cenotaphia 145 in lecto« : pro cenotaphiis, in Hebreo Theraphim, id est, posita sunt: et non  iecur caprarum ut nostri codices habent, sed puluillus de caprarum pelle consutus, qui intonsis pilis, caput inuoluti in lectulo hominis mentiretur. Ut autem utriusque sermonis ueritatem pariter explicem, in Osee comminatur Deus, se a populo fornicante omnem gratiam ablaturum, dicens, quod »diebus multis sedebunt filii Isrel  sine Rege, et principe, sine sacrificio, sine altari, et sine sacerdotio, et manifestationibus« . Pro sacerdotio et manifestationibus, in Hebreo est, sine Ephod, et sine Theraphim: sicut Theodotion et Symmachus transtulerunt. Ex quo intelligimus in Ephod, iuxta Septuaginta quoque, qui sensum magis, quam uerba interpretati sunt, sacerdotium interpretari; in Theraphim uero, id est, figurationibus uel figuris, uaria opera  , que Theraphim uocantur, intelligi. Nam et in Exodo ceterisque locis, ubi describuntur uestes plumaria arte contexte, opus Cherubim, id est, uarium atque depictum, esse factum describitur: ita tamen, ut uAU literam Cherubim non habeat: quia  ubicumque cum hac littera scribitur, animalia magis quam opera significat. Iuxta  igitur hunc sensum et Micha cum ueste sacerdotali, cetera quoque, que ad sacerdotalia pertinent ornamenta, per Theraphim fecisse monstratur.

7. Quam uellem nunc tibi omnem habitum sacerdotalem exponere, et per singulas uestium species, diuina ostendere sacramenta. uerum quia in hoc ipso breuitatem Epistole excessimus, et  Iosephus ac Philo uiri doctissimi Iudeorum, multique de nostris id latissime  persecut siunt, quorum, ut aiunt, uoce audies me: que de cetero uelis, 146 presens  percunctator presentem, ut si quid forte nescimus, sine teste, sine iudice in fida aure moriatur. Mater communis si ualeat, gaudeo, et ut ualeat, Dominum precor. Nos, ut scis, Hebreorum lectione detenti, in Latina lingua rubiginem obduximus; in tantum, ut loquentibus quoque nobis stridor quidam non latinus interstrepat. Unde ignosce ariditati: et si imperitus sum sermone, inquit Apostolus, sed non scientia. Illi utrumque non deerat, et unum humiliter renuebat. Nobis utrumque deest, quia et quod pueri plausibile habueramus, amisimus; nec scientiam quam uolebamus, consecuti sumus, iuxta Aesopici canis fabulam, dum magna sectamur, etiam minora perdentes.



EPISTOLA XXX  . AD  PAULAM. De Alphabeto Hebraico Psalmi CXuIII.

Etymologias litterarum Hebraicarum, et interpretationes sanctam Paulam edocet: et quanta sint in connexione eorumdem elementorum diuina mysteria, breuiter exponit.

1. Nudius tertius, cum centesimum octauum decimum Psalmum tibi insinuare conarer, et dicerem, omnem moralem locum in eo esse comprehensum; et quomodo Philosophi solent disputationes suas in Physicam, Ethicam, Logicamque partiri, ita et eloquia diuina aut de natura disputare, ut in Genesi, et in Ecclesiaste, aut de moribus, ut in Prouerbiis, et in omnibus sparsim libris, aut de Logica, pro qua 147 nostri  Theoricen sibi uindicant, ut in Cantico canticorum,  et in Euangeliis  studiosissime perquisisti, quid sibi uelint Hebree littere, que Psalmo, quem legebamus, uidebantur inserte.

2. Respondi secundum ordinem litterarum eum esse compositum, quod uidelicet  ex prima littera, que apud eos uocatur Aleph, octo uersus inciperent. Rursus ex sequenti Beth totidem uersus exordium sumerent: ac postea ex Gemel idem numerus compleretur: atque ita usque ad Thau, que apud eos extrema littera est, Psalmum esse conscriptum: et ex singulis quibusque elementis secundum interpretationes eorum debere intelligi que sequerentur. Identidem flagitasti, ut tibi interpretationes singularum edicerem litterarum. Dixi, fateor, uerum quia propter barbariem lingue memoria labitur omne quod diximus, desideras Commentariolum fieri, ut si in aliquo forte titubaueris, obliuionem lectio consoletur.

3. Quatuor Psalmi Alphabetici.---Ac prius quam de singulis disseram, scire debes, quatuor Psalmos secundum ordinem Hebreorum incipere elementorum  centesimum decimum, et centesimum undecimum, et hunc de quo nunc scribimus, et centesimum quadragesimum quartum. uerum debes scire in prioribus Psalmis, singulis litteris singulos  uersiculos, qui trimetro iambico constant, esse subnexos. Inferiores uero tetrametro 148 iambico constare, sicuti et Deuteronomii Canticum scriptum est. In centesimo decimo octauo Psalmo singulas litteras octoni uersus sequuntur. In centesimo quadragesimo quarto singulis litteris singuli  uersus gemini deputantur. Sunt qui et alios hoc ordine putent incipere, sed falsa eorum opinio est. Habes et in Lamentationibus Ieremie quatuor Alphabeta, e quibus duo  prima quasi Saphico metro scripta sunt: quia tres uersiculos qui sibi connexi sunt, et ab una tantum littera incipiunt Heroici comma concludit. Tertium uero Alphabetum trimetro scriptum est, et a ternis litteris, sed eisdem terni uersus incipiunt. Quartum Alphabetum simile est primo, et secundo. Prouerbia quoque Salomonis extremum claudit Alphabetum, quod tetrametro iambico supputatur, ab eo loco, in quo ait: Mulierem fortem quis inueniet .

4. Quomodo autem in his nostris litteris non potest quis ad legenda uerba, texendaque procedere, nisi prius ab elementis ceperit: ita et in Scripturis diuinis non ualemus ea que maiora sunt nosse,  nisi Ethice habuerimus exordium, secundum illud quod Propheta dicit: »A mandatis tuis intellexi ; quod uidelicet post opera ceperit habere scientiam secretorum. uerum iam complendum est quod petisti, ut sensum uniuscuiusque elementi interpretatio annexa significet.

5. Aleph interpretatur doctrina. Beth, domus. Gemel, plenitudo.  Deleth, tabularum. 149 He, ista. uau, et  Zai, hec. Heth, uita. Tet, bonum. Iod, principium. Caph, manus. Lamed, discipline siue cordis. Mem, ex ipsis. Nun, sempiternum. Samech, adiutorium. Ain, fons siue oculus.  Phe, os, ab ore, non ab osse dictum intellige, ne litterarum ambiguitate fallaris. Sade, iustitia. Coph, uocatio. Res, capitis.  Sen, dentium. Thau, signa.

6. Post interpretationem elementorum intelligentie ordo dicendus est Aleph, Beth, Gemel, Deleth, prima connexio est, doctrina, domus, plenitudo, tabularum; quod uidelicet doctrina Ecclesie, que domus Dei est, in librorum reperiatur plenitudine diuinorum.

7. Secunda connexio est, He, uau, Zai, Heth, ista, et hec, uita. QUAE ENIM ALIA POTEST esse uita sine scientia Scripturarum, per quas etiam ipse Christus agnoscitur, qui est uita credentium?

8. Tertia connexio habet, Tet, Iod, bonum principium:  quia quamuis nunc sciamus uniuersa que scripta sunt, tamen ex parte cognoscimus, et ex parte prophetamus: et nunc per speculum uidemus in enigmate. Cum autem meruerimus esse cum Christo. et similes Angelis fuerimus, tunc librorum doctrina cessabit,  et tunc uidebimus facie ad faciem bonum principium sicuti est.

9. Quarta connexio est, Caph, Lamed, manus, discipline, siue cordis. Manus intelliguntur in opere. cor et disciplina interpretantur [al. intelliguntur.] in sensu: quia nichil facere possumus, nisi prius que facienda sunt scierimus.

10. Quinta connexio est, Mem, Nun, Samech, ex ipsis, sempiternum, adiutorium. Hoc explanatione non indiget, sed omni luce manifestius est, ex Scripturis eterna subsidia ministrari.

11. Sexta connexio habet, Ain, Phe, Sade, fons siue oculus, oris, iustitie: secundum illud quod in  tertio numero exposuimus.

150 12. Septima connexio est, que et extrema, quod et in ipso quoque septenario numero sit mysticus intellectus, Coph, Res, Sen, Thau, uocatio, capitis, dentium, signa. Per dentes articulata uox promitur, et in his signis ad caput omnium, qui est Christus, peruenitur, per quem uenitur ad regnum sempiternum  .

13. Oro te, quid hoc sacratius sacramento? quid hac uoluptate iucundius? Qui cibi, que mella sunt dulciora, quam Dei scire prudentiam, et in abdita eius intrare, et sensum Creatoris inspicere, et sermones Domini Dei tui, qui ab huius mundi sapientibus deridentur, plenos  discere sapientia spiritali? Habeant sibi ceteri, si uelint, suas opes, gemma bibant, serico niteant, plausu populi delectentur; et per uarias uoluptates, diuitias suas uincere nequeant. Nostre diuitie sint, in lege Domini meditari die ac nocte, pulsare ianuam non patentem, panes Trinitatis accipere, et seculi fluctus, Domino preeunte, calcare.

14. Saluta Blesillam, et Eustochium tirunculas nostras. Saluta  Felicianam, uere carnis, et spiritus uirginitate felicem. Saluta reliquum castitatis chorum, et domesticam tuam Ecclesiam, cui omnia, etiam que tuta sunt, timeo; ne dormiente patrefamilias, inimicus homo zizania superseminet: quamuis etiam dicere audeant, Ego ciuitas firma, ciuitas que non oppugnatur . Nullus, hostili obsidente exercitu, securus est. Nemo,  ut beatus Cyprianus ait, satis tutus, periculo proximus. Exemplar Epistole, si accipere uoluerit   nostra Marcella, tribuito. Et memento mei, obsecrans, ut Dominus noster iehsu Christus conterat Satanam sub pedibus nostris uelociter.



151 EPISTOLA XXXI  . AD EUSTOCHIUM. De Munusculis.

Quedam munuscula sibi in natali S. Petri ab Eustochio missa, mystica interpretatione trahit ad morum institutionem.

1. Parua specie, sed caritate sunt magna, munera accepisse a uirgine, armillas, epistolam, et columbas. Et quoniam mel in Dei sacrificiis non offertur, nimia dulcedo arte mutata est, et quadam, ut ita dicam, piperis austeritate condita. Apud Deum enim nichil uoluptuosum; nichil tantum suaue placet; nisi quod in se habet mordacis aliquid ueritatis. Pascha Christi cum amaritudinibus manducatur.

2. Festus dies B. Petri quomodo celebrandus.---Festus est dies, et natalis beati Petri, festiuius est solito condiendus: ita tamen, ut Scripturarum cardinem iocularis sermo non fugiat: nec a prescripto palestre nostre longius euagemur. Armillis in Ezechiele  ornatur Ierusalem. Baruch epistolas accipit ab Ieremia. In columbe specie Spiritus Sanctus allabitur . Itaque ut te aliquid, et piperis mordeat, et pristini libelli  etiam nunc recorderis, caue ne operis ornamenta dimittas, que uere armille sunt brachiorum; ne epistolam pectoris tui scindas, quam a Baruch traditam nouacula  Rex profanus incidit; ne ad similitudinem Ephraim per Osee audias: Facta es insipiens, ut columba . Nimium, respondebis, austere, et quod festo non conueniat diei. Talibus ipsa muneribus prouocasti: dum dulcibus amara sociata sunt, et a nobis paria recipies, laudem amaritudo comitabitur.

3. uerum ne uidear dona minuisse: accepimus et canistrum cerasis refertum, talibus et tam uirginali uerecundia rubentibus, ut ea nunc a  Lucullo delata existimarim. Siquidem hoc genus pomi, Ponto, et Armenia subiugatis, de  Cerasunto primus Romam pertulit . Unde et de patria arbor nomen accepit. Igitur quia in Scripturis canistrum ficis plenum legimus, cerasa uero non inuenimus, 152 in eo quod allatum est, id quod allatum non est, predicamus; optamusque te de illis pomis fieri, que contra Templum Dei sunt, et de quibus  Deus dicit: Quia bona, bona ualde. Nihil quippe Saluator medium amat. Et sicuti frigidum non refugiens, calidis delectatur, ita tepidos in Apocalypsi euomere se loquitur . Unde nobis sollicitius prouidendum est, ut solemnem diem, non tam ciborum abundantia, quam spiritus exultatione celebremus. QUIA uALDE ABSURDUM EST, nimia saturitate uelle honorare Martyrem, quem scias Deo placuisse ieiuniis. Ita tibi semper comedendum est, ut cibum et oratio sequatur, et lectio. Quod si aliquibus displicet, Apostoli uerba cantato: Si adhuc hominibus placerem, Christi ancilla non essem.



EPISTOLA XXXII  . AD MARCELLAM.

Excusat se, quod paucis scripserit, nimirum conferendis cum Aquile translatione Hebreis uoluminibus occupatus. Breuitatem uero huius Epistole compensat duabus superioribus Epistolis Paule et Eustochio directis, quas Marcelle legendas mittit.

1. Ut tam paruam Epistolam scriberem, cause duplicis fuit; quod, et tabellarius festinabat, et ego alio opere detentus, hoc quasi me occupare nolui. Queris quidnam illud sit tam grande, tam necessarium, quo epistolice confabulationis munus exclusum sit. Iam pridem cum uoluminibus Hebreorum Editionem Aquile confero, ne quid forsitan propter odium Christi Synagoga mutauerit: et ut amice menti fatear, que ad nostram fidem pertineant roborandam, plura reperio. Nunc a Prophetis, Salomone, Psalterio, Regnorumque libris examussim recensitis, Exodum teneo, quem illi ELLE SMOTH uocant, ad Leuiticum transiturus. uides igitur quod nullum officium huic operi preponendum sit. Attamen ne Currentius noster forte frustra cucurrerit,  duas Epistolas, quas ad sororem 153 tuam Paulam eiusque pignus Eustochium miseram, huic sermunculo annexui: ut dum illas legeris, et in his aliquid doctrine pariter ac leporis inueneris, putes tibi quoque scripta esse, que illis scripta sunt.

2. Albinam communem matrem ualere cupio: de corpore loquor, ut spiritu ualeat, non ignorans: eamque per te salutari obsecro, et duplici pietatis officio focillari, quod in una atque eadem Christiana simul diligatur, et mater.



EPISTOLA XXXIII  . AD PAULAM  PARS QUAEDAM.

Indicem operum Origenis contra uarronis Opera conferens, ostendit, Ecclesiam Christi habuisse Scriptorem, qui omnes Grecos Latinosque superasset etiam librorum editorum multitudine.

1. uarro et Chalcenterus copiosissimi Scriptores.---Marcum Terentium uarronem miratur Antiquitas,  quod apud Latinos tam innumerabiles libros scripserit. Greci  Chalcenterum miris efferunt laudibus, quod tantos libros composuerit, quantos quiuis nostrum alienos sua manu describere non possit. Et quia nunc otiosum est apud Latinos, Grecorum uoluminum indicem texere, de eo qui latine scripsit, aliqua commemorabo; ut intelligamus nos Epimenidis dormire somnum, et studium quod illi posuerunt in eruditione secularium scripturarum, nos in congregandis opibus ponere.

2. Scripsit itaque uarro quadraginta quinque libros Antiquitatum: quatuor de uita populi Romani . . . . .

3. Origenes.---Quorsum uarronis, et Chalcenteri mentio facta sit queritis? uidelicet, ut ad Adamantium, nostrumque Chalcenterum ueniamus: qui tanto studio in sanctarum Scripturarum labore sudauit, ut iuste Adamantii nomen acceperit. uultis nosse quanta ingenii sui reliquerit monimenta? sequens titulus ostendit.

    154 Scripsit in Genesim libros  tredecim.
    Mysticarum Homiliarum libros duos.
    In Exodum Excerpta.
    In Leuiticum Excerpta . . . . . .
    Item Monobiblia.
    libros quatuor.
    De Resurrectione libros duos.
    Et alios de Resurrectione dialogos duos . . . .


4. uidetisne, et Grecos pariter, et Latinos unius labore superatos? Quis enim unquam tanta legere potuit, quanta ipse conscripsit? Porro  hoc sudore quid accepit pretii? Damnatur a Demetrio Episcopo, exceptis Palestine, et Arabie, et Phenicis atque Achaie Sacerdotibus. In damnationem eius consentit urbs Romana: ipsa contra hunc cogit senatum, non propter dogmatum nouitatem, non propter heresim, ut nunc aduersus eum rabidi canes simulant: sed quia gloriam eloquentie eius, et scientie ferre non poterant, et illo dicente, omnes muti putabantur.

5. Hec quare scripserim, et ad pauperis lucerne igniculum, cito sermone, sed non cauto dictauerim,  potestis intelligere, si Epicuros  et Aristipos cogitetis.



EPISTOLA XXXIu  . AD MARCELLAM  , De aliquot locis Psalmi CXXuI.

Quid sit panis doloris, quidque filii excussorum in Psalmo 126. eleganter exponit, excusans interea sanctum Hilarium, quod deceptus ab Heliodoro Presbytero, non bene intellexerit excussorum uerbum.

1. Beatus Pamphilus Martyr, cuius uitam Eusebius Cesariensis Episcopus, 155 tribus  ferme uoluminibus explicauit, cum Demetrium Phalereum, et Pisistratum in sacre Bibliothece studio uellet equare, imaginesque ingeniorum, que uera sunt, et eterna monumenta, toto orbe perquireret, tunc uel maxime Origenis libros impensius prosecutus, Cesariensi Ecclesie dedicauit: quam ex parte corruptam, Acacius dehinc, et Euzoius eiusdem Ecclesie sacerdotes in membranis instaurare conati sunt. Hic cum multa repererit, et inuentorum nobis indicem dereliquerit, centesimi uigesimi sexti Psalmi Commentarium  , et PHE littere Tractatum, ex eo quod non inscripsit, confessus est non repertum. Non quod talis tantusque uir  aliquid preterierit, sed quod negligentia posterorum ad nostram usque memoriam non durarit. Hoc ideo dixi, ut quia de eodem Psalmo mihi proposuisti, quid esset panis doloris, in eo quod dicitur: »uanum uobis est ante lucem surgere, surgite postquam sederitis, qui manducatis panem doloris,« ostenderem me de Origenis Commentariis quid senserit, non habere.

2. Unde ad Hebreum recurrens, inueni pro pane doloris scriptum, LEEM AASABIM, quod Aquila interpretatus est,  , id est, panem elaborationum. Symmachus , quod exponitur, panem erumnosum. Quinta Editio, et Theodotion, qui in ceteris cum Septuaginta Translatoribus facit, panem idolorum. Sexta , id est, erroris. Nec mirandum est de Aquila, si pro idolis ponat, cum opera manuum hominis sint, et prophetice populus arguatur ad templum diluculo frustra consurgere, et post quietem ad sanctuarium festinare, cum idola, Dei honore uenerentur: secundum  quod Ezechiel scripsit in ipso templo, sacrificare idolis sacerdotes. Ut autem plenius adducaris, pro dolore in Hebreo idola posita, hoc ipsum uerbum, hoc est, ASABIM, etiam in centesimo decimo tertio Psalmo scriptum est, Septuaginta quoque idola transtulerunt. 156 Nam et in eo loco ubi legimus, idola gentium, argentum, et aurum, opera manuum hominum; in Hebreo habetur, ASAREEM, quod Aquila interpretatur elaborationes eorum. Unde cum ita ueritas se habeat, non frustra quidam doloris panem, aut hereticorum intelligunt sacramenta, aut uite istius miserabilis, et erumnose interpretantur laborem: apud quam in sudore faciei comedimus panem nostrum, et inter spinas, et tribulos breuis uite alimenta nascuntur.

3. Illud quoque de eodem Psalmo interrogare dignata es: Qui sint filii excussorum? Miror te in Hilarii Commentariis non legisse, excussorum filios, credentium populos interpretari, quod scilicet Apostolos illo nomine putauerit appellatos, quibus in Euangeliis sit preceptum, in quamcumque ciuitatem introierint, et non fuerint recepti, excutere puluerem pedum suorum in testimonium non credentium . Licet tu argute precaueris, non posse Apostolos sub nomine excussorum intelligi, cum sit aliud excutientium, aliud excussorum: quia excutientes sunt, qui excutiant, excussi uero, qui ab aliis excutiantur. Et incongruum esse excussos Apostolos accipi, qui magis excutientes debuerint appellari. Quid igitur faciam? Tantum uirum, et temporibus suis disertissimum  reprehendere non audeo: qui et confessionis sue merito, et uite industria, et eloquentie claritate, ubicumque Romanum nomen est, predicatur: nisi quod non eius culpe ascribendum est, qui Hebrei sermonis ignarus fuit, Grecarum quoque litterarum quamdam auram ceperat, sed Heliodori Presbyteri, quo ille familiariter usus est, ea que intelligere non poterat, quomodo ab Origene essent dicta, querebat. Qui, quia in hoc Psalmo Commentarium Origenis inuenire non potuit, opinionem magis insinuare suam, quam inscitiam uoluit confiteri. Quam ille sumptam claro sermone disseruit, et alienum errorem disertius  executus est.

157 4. Restat igitur, ut rursum ad fontem sermonis recurramus Hebrei, et uideamus, quomodo scriptum sit. Ubi nos habemus, sicut filii excussorum: ibi legitur, CHEN BNE ANNAURIM, quod Aquila interpretatus est, sicut filii pubertatum. Symmachus, et Theodotion, sicut filii iuuentutis.  Sexta , quod nos dicere possumus, exacuti sensus. Ex quo manifestum  est, adolescentie populos intelligi Christianos, secundum illud exemplum, quod Deus suos sanctos in modum arcus et sagittarum dicatur extendere; ut in Propheta Zacaria: »quoniam extendi te mihi Iuda, ut arcum« . Et Saluator de semetipso: »Posui me sicut sagittam electam. Et in pharetra sua abscondit me« . Denique in sequenti uersu, exceptis Septuaginta, qui aliter transtulerunt, et in Hebreo, et in cunctis Editionibus ita reperi: »Beatus uir, qui repleuit pharetram suam ex ipsis; ut quia metaphoram semel sumpserat ex sagittis, et in pharetra quoque translatio seruaretur. Excussos autem et consuetudo sermonis humani uegetos et robustos et expeditos uocat: et ipsi Septuaginta Interpretes in Esdre libro, pro iuuenibus transtulerunt, in quo ita scribitur: »Et factum est ex die illa, medii excussorum faciebant opus, et medii eorum habebant hastas et scuta et arcus et thoraces et principes post omnem domum Iuda, edificantium in muro« . Ex quo animaduertimus, et in presenti loco pro adolescentibus atque puberibus, excussos positos: non ut ille opinatus est pro Apostolis, qui excussi a pedum excussione dicantur. Legi et cuiusdam librum, et elegantem in eo sensum reperi, excussos Iudeos dici a templo, et lege et gratia Domini, pro eo quod est reprobos: et eorum esse filios Apostolos, qui ex ipsorum semine procreentur, et in similitudinem sagittarum manu Domini contineantur.

5. In sequenti quoque Psalmo Heliodorus magis quam noster Hilarius errauit, qui de eo loco, in quo scriptum est: 158 »Labores fructuum tuorum manducabis,« uaria opinatus, asseruit magis stare sententiam, si scribatur  : fructus laborum aliquem manducare, et non labores fructuum: unde spiritualem intelligentiam debere perquiri. Et ex hac occasione longam ingrediens disputationem, tanta operositate, quod uolebat intelligi, usus est persuadendi, quanta semper falsitas indiget, ut uera uideatur: cum in hoc loco non Septuaginta Interpretes, sed Latini de  Greci uerbi ambiguitate decepti, fructus; magis quam manus interpretati sint; cum , manus quoque dicantur: quod in Hebreo ponitur  CHAPHACH. Et Symmachus, Quintaque Editio transtulerunt, manuum tuarum, ut ambiguitatem prioris sermonis effugerent.

6. Cum hec furtiuis, ut aiunt, operis ad lucubratiunculam uelox notarii manus me dictante signaret, et plura dicere cogitarem, iam ferme quarta noctis hora excesserat, et repente stimulis quibusdam dolentis stomachi suscitatus, in orationem prorupi, ut saltem reliquo horarum spatio, subrepente somno, frustraretur infirmitas.





EPISTOLA XXXu  . DAMASI PAPAE AD HIERONYMUM.

Hieronymum, cuius scripta multa se cum auiditate legere profitetur, enixe Damasus rogat, ut subiectis u. questionibus ex ueteri Testamento respondeat.

Dilectissimo filio HIERONYMO DAMASUS.

1. »Dormientem te, et longo iam tempore legentem potius, quam scribentem, questiunculis ad te missis excitare  disposui: non quo et legere non debeas: hoc enim ueluti quotidiano cibo alitur et pinguescit oratio: sed quod lectionis fructus sit iste, si scribas. Itaque quoniam et  heri tabellario ad me remisso, nullas 159 te iam epistolas habere dixisti, exceptis his, quas aliquando in eremo dictaueras, quasque tota auiditate legi atque descripsi:  et ultro pollicitus es te furtiuis noctium operis aliquas, si uellem, posse dictare; libenter accipio ab offerente, quod rogare uolueram  etiam si negasses. Neque uero ullam puto digniorem disputationis nostre confabulationem fore, quam si de Scripturis sermocinemur inter nos: id est, ut ego interrogem, tu respondeas. Qua uita nichil puto in hac luce iucundius, quo anime pabulo omnia mella superantur.« Quam dulcia, inquit Propheta,  gutturi meo eloquia tua, super mel ori meo . »Nam cum idcirco, ut ait precipuus orator, homines a bestiis differamus, quod loqui possumus: qua laude dignus est, qui in ea re ceteros superat, in qua homines bestias antecellunt?«

2. »Accingere igitur, et mihi que subiecta sunt dissere, seruans  utrobique moderamen, ut nec proposita solutionem desiderent, nec epistola breuitatem. Fateor quippe tibi, eos quos mihi iampridem  Lactantii dederas libros, ideo non libenter lego, quia et plurime epistole eius  usque ad  mille spatia uersuum tenduntur, et raro de nostro dogmate disputant: quo fit, ut et legenti fastidium generet longitudo: et si qua breuia sunt, scholasticis magis sint apta, quam nobis, de metris et regionum situ et philosophis  disputantia.

1. »Quid sibi uult quod in Genesi scriptum est: Omnis qui occiderit Cain, septem uindictas exsoluet?« 

2. »Si omnia Deus  fecit bona ualde, quare Ne de mundis et immundis animalibus precepit, cum immundum nichil bonum esse possit? Et in nouo Testamento post uisionem, que Petro fuerat ostensa dicenti: Absit, Domine, a me, quoniam commune, et immundum nunquam introiuit in os meum, uox de celo responderit: Quod Deus mundauit, tu commune ne dixeris?« 

3. »Cur Deus loquitur ad Abraham, quod quarta progenie filii Isrel essent  de Aegypto 160 reuersuri, et postea Moyses scribit«: Quinta autem progenie exierunt filii Isrel de terra Aegypti :« quod utique nisi exponatur, uidetur esse contrarium.«

4. »Cur Abraham fidei sue signum in circumcisione suscepit?«

5. »Cur Isaac uir iustus, et Deo carus, non illi cui uoluit, sed cui noluit deceptus errore, benedixit?«



EPISTOLA XXXuI  . Seu rescriptum HIERONYMI AD DAMASUM

Premissa excusatione morarum, ac pretermissis tantum duabus Questiunculis, secunda et quarta a Tertulliano, Nouatiano, ac Origene disputatis, reliquis tribus copiose respondet.

Beatissimo Pape Damaso HIERONYMUS.

1. Postquam epistolam tue Sanctitatis accepi, confestim accito notario, ut exciperet imperaui: quo ad officium preparato, quod eram uoce prompturus, ante mihi cogitatione pingebam. Interim iam et ego linguam, et ille articulum mouebamus, cum subito Hebreus  interuenit, deferens non pauca uolumina, que de Synagoga quasi lecturus acceperat. Et illico habes, inquit, quod postulaueras: meque dubium, et quid facerem nescientem, ita festinus exterruit, ut omnibus pretermissis ad scribendum transuolarem: quod quidem usque ad presens facio. uerum quia  heri diacono ad me misso, ut tu putas Epistolam, ut ego sentio, Commentarium te expectare dixisti, breuem responsionem ad ea desiderans,  que singula magnorum uoluminum  prolixitate indigent, , duabus tantum Questiunculis pretermissis: non quo non potuerim ad illas aliquid respondere, sed quod ab eloquentissimis uiris, Tertulliano  nostro scilicet, et Nouatiano, latino sermone sint edite; et si noua uoluerimus afferre, sit latius disputandum. 161 Certe exspecto quid placeat: utrumne epistolari breuitate sententias tibi uelis digeri aut singulorum libros confici. Nam et Origenes in quarto Pauli ad Romanos  tomo de circumcisione magnifice disputauit: et de mundis atque immundis animalibus in Leuitico plura disseruit: ut si ipse inuenire nichil possem, de eius tamen fontibus mutuarer. Et ut uerius loquar, Didymi de Spiritu sancto librum in manibus habeo, quem translatum tibi cupio dedicare: ne me existimes tantummodo dormitare, qui lectionem sine stilo somnum putas. Antelatis itaque problematibus, que epistole tue subieceras, quid mihi uideretur annexui, ueniam postulans, et festinationis pariter et morarum: festinationis, quia ad unam lucubratiunculam dictare  uoluerim multorum opus dierum; tarditatis, quia alio opere detentus, non statim ad interrogata rescripsi.

2. Quid sibi uult quod in Genesi scriptum est: Omnis qui occiderit Cain, septem uindictas exsoluet?

Antequam de Questione dicamus, rectum uidetur ut editiones interpretum singulorum cum ipso Hebraico  conferentes sermone, digeramus, quo facilius Scripture sensus possit intelligi. uAIOMER LO ADONAI LOCHEN CHOL OREC CAIN SOBATHAIM IOCCAMO. Aquila. »Et dixit ei Dominus: Propterea omnis qui occiderit Cain, septempliciter ulcisceretur.« Symmachus: »Et dixit ei Dominus: Non sic, sed omnis qui occiderit Cain,  hebdomas, siue septimus uindicabitur.« Septuaginta et Theodotio: Et dixit ei Dominus: »Non sic, sed omnis qui occiderit Cain, septem uindictas exsoluet.« Postquam Cain occiderat fratrem, interrogatus a Domino: »Ubi est Abel frater tuus?« contumeliose respondit, »Nescio:  nunquid custos fratris mei sum?« Quamobrem maledictione damnatus, ut gemens et 162 tremens uiueret super terram, noluit ueniam deprecari: sed peccatis peccata congeminans, tantum putauit nefas, cui a Domino non posset ignosci. Denique respondit Domino: »Maior mea causa est, quam ut dimittar,« id est, plus peccaui, quam ut merear absolui. »Ecce eiicis me hodie a facie terre, et a facie tua abscondar, et ero gemens et tremens super terram: et erit, omnis qui inuenerit me, occidet me.« Eiicior, inquit, a conspectu tuo, et conscientia sceleris,  lucem ipsam ferre non sustinens, abscondar ut latitem. »Eritque, omnis qui inuenerit me, occidet me:« dum ex tremore corporis  et furiate mentis agitatu, eum esse intelligit, qui mereatur interfici. uerum Deus nolens eum compendio mortis finire cruciatus, nec tradens pene, qua se ipse damnauerat, ait. »Non sic,« id est, non ut estimas, morieris, et mortem pro remedio accipies: uerum uiues usque ad septimam generationem, et conscientie tue igne torqueberis, ita ut quicumque te occiderit, secundum duplicem intelligentiam, aut in septima generatione, aut septimo te liberet cruciatu. Non quod ipse qui occiderit Cain, septem ultionibus subiiciendus sit: sed quod septem uindictas, que in Cain tanto tempore cucurrerunt, soluat interfector, occidens eum qui uite fuerat derelictus ad penam.

3. Ut autem quod dicimus manifestius fiat, quotidiane consuetudinis ponamus exemplum. Loquatur inter uerbera seruus ad dominum: quia incendi domum tuam, et uniuersam substantiam tuam dissipaui, interfice me. Dominusque respondeat: Non ut uis, morieris, et finies morte supplicia; uerum longo tempore custodieris ad uitam, et tam infeliciter in hac luce uersaberis, ut quicumque te occiderit, beneficium prestet occiso: dum te de tam multis liberet cruciatibus. Et secundum Septuaginta quidem editionem hic nobis sensus uidetur.

163 4. De eo autem quod Aquila posuit, septempliciter: et Symmachus,  hebdomas siue septimus ulciscetur, maiorum nostrorum ista sententia est, quod putant in septima generatione a Lamech interfectum Cain. Adam quippe genuit Cain, Cain genuit Enoch,  Enoch genuit Irad, Irad genuit Mauiel, Mauiel genuit  Mathusala, Mathusala genuit Lamech, qui septimus ab Adam, non sponte  interfecit Cain: ut ipse postea confitetur, »quia uirum occidi in uulnere meo, et iuuenem in liuore meo: quoniam septies uindicabitur de Cain: de Lamech autem septuagies septies« . Hoc quidem de Cain, quod in septima generatione  a Lamech interfectus sit, et iuxta aliam editionem, penam sui sceleris dederit: quod tot generationibus gemens et tremens uiueret super terram, nichil obscuri arbitror remansisse.

5. uindicte 77. in Lamech exsoluende.---Nunc illud quod non interrogaueras, dum aliud agimus, irrepsit. Que sint septuaginta septem uindicte, que in Lamech exsoluende sint. Aiunt, ab Adam usque ad Christum generationes septuaginta septem. Lege Lucam Euangelistam, et inuenies ita esse, ut dicimus. Sicut ergo septima generatione Cain peccatum est dissolutum, non enim uindicabit Deus bis in idipsum, et qui semel recepit mala in uita sua, non eosdem cruciatus patietur in morte, quos est passus in uita: ita et Lamech peccatum, id est, totius mundi atque sanguinis, qui effusus est, Christi  solueretur aduentu: qui tulit mundi peccata, qui lauit amictum suum sanguine uue, et torcular calcauit solus: qui de Edom ad celum rubicundus ascendens , clamantibus angelis miraculum prebuit: »Eleuate portas, principes, uestras, et introibit rex glorie« , et cetera. Referebat mihi quidam Hebreus in apocryphorum libris septuaginta septem animas ex Lamech 164 progenie reperiri, que diluuio delete sint: et in hoc numero de Lamech factam esse uindictam, quod genus ipsius usque ad cataclysmum perseuerauerit.

6. Cain septem peccata.---Alii de septem uindictis Cain uaria suspicantur. Primum eius asserunt fuisse peccatum, quod non recte diuiserit. Secundum, quod inuiderit fratri suo. Tertium, quod dolose egerit, dicens: »Transeamus in campum« . Quartum, quod interfecerit. Quintum, quod procaciter negauerit, dicens: »Nescio, nunquid custos fratris mei sum« ? Sextum, quod se ipsum damnauerit, dicens: »Maior culpa mea est, quam ut dimittar« . Septimum, quia nec damnatus egerit penitentiam, secundum Niniuitas, et Ezechiam regem Iuda: qui imminentem mortem lacrymis sustulerunt  ut qui damnati fuerant, non perirent, sed agentes penitentiam, impetrarent misericordiam Dei. Nam tradunt illum a clementissimo Deo, ideo usque ad septem  generationes fuisse dilatum, ut saltem malis ipsis, et  longeuitate meroris compulsus, penitentiam ageret, et mereretur absolui.

7. Nonnulli septenarium numerum plenum et perfectum interpretantur, de multis Scripturarum locis testimonia contrahentes: et hunc esse sensum quem supra perstrinximus, quod qui interfecerit Cain, ab ingenti eum  afflictione, et omnia supplicia transeunte liberet pena.

8. Sunt autem qui et de Euangelio interrogationem Petri replicent: »Domine, quoties peccabit in me frater meus, et dimittam ei: usque septies? Dicit ei iehsu: Non dico tibi usque septies, sed usque septuagies septies« . Et putant mortem atque peccatum in septima progenie sabbatizasse, quando Enoch raptus est, »et non inueniebatur, quia transtulit illum Deus« . De septuaginta autem et septem, illam expositionem 165 sequuntur: in aduentu Christi, mortis atque peccati aculeum esse confractum.

9. Ponam et aliam opinionem, ne quid uidear pretergressus. Quidam septimum annum remissionis, et quinquagesimum Iubilei, et quadringentesimum nonagesimum, quod uolunt intelligi septuagies septies, multis modis interpretantur: asserentes ob hanc causam quinquagesimi et quingentesimi numeri  sacrati, in Euangelio positum debitorem: et quinquagesimum Psalmum penitentie: qui septem conficitur septimanis, et in principium ogdoadis erumpit. uerum ne longius sermo procedat, hucusque super hoc locutum esse sufficiat, quia et ex his que respersimus, ingentem tibi disputationis siluam poteris ipse conficere: sciens Origenem, duodecimum et  tertiumdecimum in Genesim librum de hac tantum Questione dictasse.

10. Cur Deus loquitur ad Abraham, quod quarta progenie, filii Isrel essent de Aegypto reuersuri: et postea Moyses scribit: Quinta autem progenie ascenderunt filii Isrel de terra Aegypti? Quod utique nisi exponatur, uidetur esse contrarium.

Hoc uero problema cum legissem, cepi mecum tacitus estuare, et e uestigio Genesim, Exodumque percurrens, reperi loca, in quibus scripta sunt, que uidentur facere questionem. Ac primo estimabam spiritualibus spiritualia comparans, indissolubilia esse, sicut et multa sunt alia. Nam et Mathusalam quatuordecim annos post diluuium uixisse scribitur, nec tamen ingressus est arcam cum Ne. Et cum ipse Deus locutus sit ad Abraham: »Sciendo scies, quia peregrinum erit semen tuum in terra non sua, et in seruitutem redigent eos et affligent, et humiliabunt  eos annis quadringentis :« postea Moyses scribit in Exodo: »Et factum est post quadringentos et triginta annos, exiuit omnis  potentia Domini de terra Aegypti« . Agar quoque Ismelem, quasi lactentem et tenerum portat in humeris, cum decem et octo ferme, et amplius reperiatur annorum: et ridiculum sit tam 166 grandem iuuenem matris sedisse ceruicibus. Roboam uero filius Salomonis quadragesimo primo etatis sue anno regni sumpsit exordium, et regnauit in Ierusalem annis sexdecim: cum utique pater eius duodecimo anno regnare incipiens, annis quadraginta regnauerit et undecimo filium generare non quiuerit.

11. Dum hec et multa huiusmodi mecum sollicitus uoluerem, aperuit mihi ostium, qui habet clauem Dauid, et introduxit me in cubiculum suum, posuitque in foramine petre: ut post spiritum seuientem, post terre mee motum, post incendium ignorantie quo urebar, uox ad me aure lenioris accederet, diceremque: »Inueni quem quesiuit anima mea: tenebo eum et non dimittam« . ETENIM CUM uideatur Scriptura inter se esse contraria, utrumque uerum est, cum diuersum sit. Egressi sunt quarta generatione filii Isrel de terra Aegypti: Replica genealogiam Leui. Leui genuit Caath, Caath genuit Amram, Amram genuit Aaron, Aaron genuit Eleazar, Eleazar genuit Finees. Caath cum patre suo Leui ingressus est Aegyptum. Rursum Eleazar cum patre suo Aaron egressus est de Aegypto. A Caath usque ad Eleazar computantur generationes quatuor: licet quidam uelint ab  Amram incipere et ad Finees, ut nos in Eleazarum fecimus, peruenire. Si uero uolueris disparem numerum ostendere, quomodo secundum Exodum quinta generatione egressi sint filii Isrel de terra Aegypti, tribus tibi Iude et ordo numeretur. Iuda genuit Phares, Phares genuit Esrom, Esrom genuit Aram, Aram genuit Aminadab, Aminadab genuit Naason, Naason genuit Salmon. Phares cum patre suo Iuda ingressus est Aegyptum, Naason princeps tribus Iuda in deserto describitur: cuius filius Salmon terram repromissionis intrauit. Computa a Phares usque ad Naason, inuenies generationes quinque: tametsi nonnulli  in Esrom initium faciant, et ad Salmon usque perueniant.

12. Puto problema dissolutum: quod si displicet, ad compendium ueniam, et dicam in hebreo non esse diuersum. 167 Aquila namque qui non contentiosius, ut quidam putant, sed studiosius uerbum interpretatur ad uerbum, in eo loco ubi Septuaginta posuerunt: »Quinta autem generatione ascenderunt filii Isrel de terra Aegypti« , ita transulit:   , id est, »Et armati ascenderunt filii Isrel de terra Aegypti.« Licet pro eo quod nos armati diximus, secundum greci sermonis ambiguitatem, instructi, siue muniti, propter supellectilem, qua Aegyptios spoliauerunt, possit intelligi.

13. Aestimanti curiositatem esse finitam, maior querendi ardor exoritur: et ad similitudinem Ieremie dissoluor undique et ferre non possum : quare Septuaginta, quintam generationem, et Aquila transtulerit armatos. uolumen Hebreum replico, quod Paulus  iuxta quosdam uocat, et ipsos characteres sollicitus attendens, scriptum reperio. uAMUSIM ALU BNE ISRAEL MEAREZ MESRAIM. In reliqua parte interpretationes non discordant: omnis pugna de uerbo est AMUSIM, quod his litteris scribitur, HETH, MEM, SIN, IOD, MEM, utrum nam quinque, an munitos sonet  . Et quidem quinque hoc sermone dici, negare non possumus: uerum quinque plurali numero, non quinta, ut illi interpretati sunt, singulari: sed nec generatio inuenitur adiuncta, que lingua hebrea DOR dicitur: ut si esset quinta generatio, sermone legeretur illorum  AMESA DOR. Nunc autem AMUSIM, id est, quinque, imo quinta, tantum scriptum est, ut sit quasi sensus: »Quinta autem ascenderunt filii Isrel de terra Aegypti:« quod quia minus uidebatur intelligi, adiuncta generatio est. Aquilam uero ut in ceteris, et in hoc maxime loco proprie transtulisse omnis Iudea conclamat: et Synagogarum consonant uniuersa subsellia, quod uidelicet idem sermo, et eisdem litteris scriptus, diuersas apud eos et uoces et intelligentias habeat. Ex quibus exempli causa unum ponimus, ut quod dicimus perspicuum 168 fiat: pastores et amatores eisdem litteris scribuntur RES, AIN, IOD, MEM: sed pastores ROIM, amatores leguntur REIM. Unde euenit, ut ubi Ierusalem in Prophetis, cum amatoribus suis fornicationis scelere arguitur, ibi in nostris codicibus, pro amatoribus, pastorum nomen sit immutatum.

14. Scio hec molesta esse lectori, sed de Hebraicis litteris disputantem, non decet Aristotelis argumenta conquirere, nec ex flumine Tulliano eloquentie ducendus est riuulus: nec aures Quintiliani flosculis  et scholari declamatione mulcende. Pedestris, et quotidiane similis, et nullam lucubrationem redolens oratio necessaria est, que rem explicet, sensum edisserat, obscura manifestet, non que uerborum compositione frondescat. Sint alii diserti, laudentur, ut uolunt, et inflatis buccis, spumantia uerba trutinent: mihi sufficit sic loqui, ut intelligar, ut de Scripturis disputans, Scripturarum imiter simplicitatem.

15. Cur Isaac uir iustus et Deo carus non illi cui uoluit, sed cui noluit, deceptus errore benedixit? 

Differo paulisper typos, et ea que a maioribus nostris super hoc loco sunt interpretata, pretereo, non quod opinioni eorum non acquiescam, sed quod tu hoc tantum queras, quare uir iustus aliquid ignorauerit, et contra suam fecerit uoluntatem. Ad quod districta responsio est: NULLUM HOMINEM, excepto eo qui ob nostram salutem carnem est dignatus induere, plenam habuisse scientiam, et certissimam ueritatem. Denique Paulus ex parte cognoscit, et ex parte prophetat , et nunc per speculum uidet in enigmate, et secundum quod oportet orare, nescire nos dicit : Quia cum uenerit quod perfectum est, tunc quod ex parte est destruetur . Samuel Propheta connum eratus Moysi in  Psalterio, ad ungendum regem missus, cum 169 maximum filiorum Iesse uidisset Eliab, ait: »Ecce coram Domino Christus eius« ? Et dixit Dominus ad Samuel: »Noli respicere faciem eius, neque staturam, quoniam reprobaui eum: quia non quomodo uidet Deus, uidet homo. Homo uidet in facie, Deus autem inspicit cor« . Et per singulos  semper ignorans, usque ad Dauid nescisse describitur. Eliseus quoque qui duplici glorificatus est Spiritu, cuius ossa uitam exanimi cadaueri reddiderunt : cum Sunamitis ad eum uenisset in montem, et ad pedes eius flebiliter corruisset, Giezi prohibente ne faceret, ait: »Dimitte eam, quia anima eius in amaritudine est, et Dominus abscondit a me, et non nuntiauit mihi« . Plura sunt quam ut exemplis debeamus docere, sanctos uiros et Deo caros, ea tantummodo scisse, que eis a Domino reuelata sunt: ignorasse uero, que eis reuelata non fuerint: et ad singulas uisiones Zacariam atque Danielem interrogare angelum, et suppliciter deprecari, ut exponat sibi que sint illa que uideant. Unde non mirum est, et Isaac in suam maxime utilitatem nescisse quid faceret, cum magis eo tempore erraret, quo filium sanguinarie deditum uoluptati, et eum, qui postea fratrem posset occidere, pretermisso illo qui innocenter habitabat domi, uellet efferre, et suam magis quam Dei facere  uoluntatem. Ego puto diuine dispensationis fuisse, ut oculis cecaretur, et cum ipse diceret: »uox quidem, uox Iacob est: manus autem, manus Esau« : tamen non intelligeret minorem esse filium, qui ad benedictionem fratris prereptor astiterat.

16. Hippolyti martyris mystica interpretatio. Quoniam autem polliciti sumus, et de eo quid significaret in figura, adiungere, Hippolyti martyris uerba ponamus, a quo et uictorinus noster non plurimum discrepat: non quod omnia plenius executus sit, sed quod possit occasionem prebere lectori ad intelligengentiam latiorem.  »Isaac portat imaginem Dei Patris, Rebecca Spiritus sancti, Esau populi prioris, et diaboli. Iacob Ecclesie siue Christi. Senuisse Isaac, consummationem orbis ostendit: oculis caligasse, fidem periisse de mundo, et religionis lumen ante eum neglectum 170 esse significat. Quod filius maior uocatur, acceptio legis est Iudeorum. Quod escas eius atque capturam diligit pater, homines sunt ab errore saluati, quos per doctrinam iustus quisque uenatur. Sermo Dei benedictionis est repromissio, et spes regni futuri, in quo cum Christo sancti sunt regnaturi, et uerum sabbatum celebraturi. Rebecca plena Spiritu sancto, sciens quid audiisset antequam pareret quia maior seruiet minori« ; magis autem forma Spiritus sancti, que futura nouerat in Christo, in Iacob  ante meditatur: loquitur ad filium minorem: uade ad gregem, et accipe mihi inde duos hedos« ; »prefigurans carneum Saluatoris aduentum, in quo eos uel maxime liberaret, qui peccatis tenebantur obnoxii: siquidem in omnibus Scripturis hedi pro peccatoribus accipiuntur. Quod autem duos iubetur afferre, duorum populorum significatur assumptio: quod teneros, et bonos, dociles, et innocentes anime  . Stola uel uestimentum Esau, fides et Scripture sunt Hebreorum, quibus gentilium indutus est populus. Pelles que eius brachiis circumdate sunt, peccata utriusque sunt plebis, que Christus in extensione manuum cruci secum pariter affixit. Quod Isaac querit ab Iacob, cur tam cito uenerit,  admiratur celerem credentium fidem. Quod cibi delectabiles offeruntur, hostia placens Deo, salus est peccatorum. Post esum sequitur benedictio, et eius odore perfruitur: uirtutem resurrectionis, et regni aperta uoce pronuntians: quomodo etiam adorent eum fratres sui et seruiant ei, credentes ex Isrel. Quia igitur iniquitas est inimica iustitie, Esau in discordiam concitatur, et necem fraudulentus excogitat, dicens in corde suo  : Appropinquent dies passionis  patris mei, et occidam Iacob fratrem meum« . »Diabolus fratricidas Iudeos in Cain ante premeditans, in Esau manifestissime confitetur: tempus quoque interfectionis ostendens: Appropinquent, inquit, dies passionis patris, ut interficiam fratrem meum. Quapropter Rebecca, 171 id est patientia, nuntiauit uiro fratris insidias, qui uocato Iacob, precepit ei ut in Mesopotamiam pergeret, et inde acciperet uxorem de genere Laban Syri fratris matris sue. Quomodo itaque fratris dolos fugiens, Mesopotamiam tendit Iacob , ita et Christus Iudeórum incredulitate compulsus, proficiscitur in Galileam: inde sibi ex gentibus sponsam sumpturus Ecclesiam.« Hec supra dictus uir.

17. Nos autem dicimus non uenisse Dominum, nisi ad oues perditas domus Isrel, nec uoluisse panem filiorum accipere et dare eum canibus, et benedictionem primam Iudeorum populo detulisse, quibus sunt credita eloquia Dei , et repromissio et legislatio, et  confectio Testamenti ; uerum quia illi credere noluerunt, ad Iacob minorem populum benedictionem esse translatam. Neque tamen maiorem filium penitus fuisse despectum, quia cum intrauerit plenitudo gentium, tunc omnis Isrel saluus erit .



EPISTOLA XXXuII  . AD MARCELLAM.  De Commentariis Rheticii in Canticum Canticorum.

Heduorum Episcopum S. Rheticium coarguit, quod in Commentariis super Cantico Canticorum, Tharsis pro Tarso Cilicie, et aurum Ophaz pro Petro Apostolorum pincipe inepte nimis acceperit.

1. Nuper cum  Rheticii Augustodunensis episcopi, qui quondam a Constantino Imperatore  sub Siluestro Episcopo, ob causam Montensium missus est Romam, Commentarios in Canticum Canticorum perlegissem, quod 172 Hebrei uocant SIR ASSIRIM, uehementer miratus sum, uirum eloquentem preter ineptias sensuum ceterorum Tharsis urbem, putasse Tarsum, in qua Paulus apostolus natus sit, et aurum  Ophaz Petrum significare, quia Cephas in Euangelio idem Petrus sit appellatus  . Habuerat utique et in Ezechiele idipsum uerbum, ubi de quatuor animalibus scribitur: »Et species rotarum sicut species Tharsis« , et in Daniele de Domino: »Et corpus eiusdem ut Tharsis« . Quod Aquila chrysolitum, Symmachus hiacyntum interpretantur. Et in psalmo: »In spiritu uiolento conteres naues Tharsis« . Et inter lapides qui in ornatu sacerdotis, tribuum nominibus sculpti sunt, eiusdem lapidis nomen inseritur, et omnis fere Scriptura hoc uocabalo referta est. De Ophaz uero quid dicam, cum supra dictus Daniel propheta in tertio anno Cyri regis Persarum, post tres hebdomadas ieiunii atque tristitie dicat: »Extuli oculos meos, et uidi, et ecce uir unus uestitus baddim, et renes eius cincti auro  Ophaz« . Plura quippe apud Hebreos auri sunt genera. Unde ob distinctionem, nunc OPHAZ positum est, ne quis ZAAB putaret, quod in Genesi cum lapide carbunculo predicatur .

2. Queris si Tharsis lapis chrysolithus sit, aut hiacynthus, ut diuersi interpretes uolunt, ad cuius coloris similitudinem Dei species scribatur, quare Ionas propheta Tharsis ire uelle dicatur , et Salomon et Iosaphat in regnorum libris naues habuerint, que de Tharsis solite sint  exercere commercia . Ad quod facilis est responsio esse uocabulum, quod et Indie regio ita appelletur, et ipsum mare, quia ceruleum sit, et sepe solis radiis percussum, colorem supra dictorum lapidum trahat, et a colore  nomen acceperit. Licet Iosephus 173 TAU littera commutata, Grecos putet Tarsum appellasse pro Tharsis.

3. Innumerabilia sunt, que in illius mihi commentariis sordere uisa sunt. Est quidem sermo compositus, et Gallicano  cothurno fluens: sed quid ad interpretem, cuius professio est, non quo ipse disertus appareat, sed quo eum, qui lecturus est, sic faciat intelligere, quomodo ipse intellexit qui scripsit.  Rogo, non habuerat decem Origenis uolumina? non Interpretes ceteros? non certe aliquos necessarios Hebreorum, ut aut interrogaret, aut legeret, quid sibi uellent que ignorabat? Sed tam male uidetur existimasse de posteris  , ut nemo posset de eius erroribus iudicare.

4. Frustra ergo a me eiusdem uiri commentarios postulas, cum mihi in illis displiceant multo plura, quam placeant. Quod si opposueris, cur ceteris dederim, audies, non omnes iisdem uesci debere cibis. iehsu in deserto plures hordeaceis panibus pascit, frumentaceis pauciores. Corinthii in quibus audiebatur fornicatio qualis nec inter gentes, lacte pascuntur, quia necdum poterant solidum cibum capere. Ephesii autem in quibus nullum crimen arguitur, ab ipso Domino celesti uescuntur pane, et sacramentum, quod a seculis absconditum fuerat, agnoscunt. Neque uero eorum qui a me exemplaria acceperunt, uel auctoritate uel etate ducaris, quum et Daniel puer senes iudicet, et Amos pastor caprarum, in sacerdotum principes inuehatur.



EPISTOLA XXXuIII  . AD MARCELLAM  , De Aegrotatione Blesille.

Blesillam Paule filiam, que mortuo marito, admonita ualida febri, totam sese conuerterat ad Christum, et Monacham profiteri ceperat, de proposito laudat, eiusque obtrectatoribus respondet.

1. Abraham tentatur in filio, et fidelior inuenitur. Ioseph in Aegyptum 174 uenditur, ut patrem pascat, et fratres. Ezechias uicina morte terretur, ut fusus in lacrymas, quindecim annorum spatium ei proteletur ad uitam. Petrus Apostolus Domini passione concutitur, ut amare flens audiat: Pasce oues meas .  Paulus lupus rapax, et Beniamin adolescentior, in extasi  cecatur ut uideat, et repentino tenebrarum horrore circumdatus, Dominum uocat, quem dudum ut hominem persequebatur.

2. Ita et nunc, mi Marcella, Blesillam nostram uidimus ardore febrium per triginta ferme dies iugiter estuasse: ut sciret reiiciendas delicias corporis, quod paulo post uermibus exarandum sit. uenit et ad hanc Dominus iehsu, tetigitque manum eius, et ecce surgens ministrat ei. Redolebat aliquid negligentie, et diuitiarum fasciis colligata, in seculi iacebat  sepulcro. Sed infremuit iehsu, et conturbatus in spiritu, clamauit dicens: Blesilla, ueni foras . Que uocata surrexit, et egressa cum Domino uescitur. Iudei minentur [al. mirentur], et tumeant, querant occidere suscitatam: soli Apostoli glorientur. Scit se uitam suam ei debere, qui reddidit. Scit se eius amplexari pedes, cuius paulo ante iudicium pertimescebat. Corpus pene iacebat exanime, et anhelos artus mors uicina quatiebat. Ubi tunc erant auxilia propinquorum? ubi uerba omni inaniora fumo? Nihil tibi debet, o ingrata cognatio, que mundo periit, et Christo reuixit. Qui Christianus est, gaudeat: qui irascitur, non se esse indicat christianum.

3. uidua que soluta est uinculo maritali, nichil necesse habet nisi perseuerare. At scandalizat quempiam uestis fuscior. Scandalizet Ioannes, quo inter natos mulierum maior nullus fuit: qui Angelus dictus, ipsum quoque Dominum baptizauit: qui camelorum uestitus tegmine, zona pellicea cingebatur. Cibi displicent uiliores? nichil uilius est locustis. Ille christianos oculos scandalizent potius, que purpurisso, et quibusdam fucis ora oculosque depingunt: quarum facies gypsee, et nimio candore deformes, idola mentiuntur; quibus si forte improuidis lacrymarum stilla eruperit, 175 sulco defluit: quas nec numerus annorum potest docere, quod uetule sint, que capillis alienis uerticem struunt, et preteritam iuuentutem in rugis anilibus poliunt: que denique ante nepotum gregem  trementes uirguncule componuntur. Erubescat mulier christiana, si nature cogit decorem, si carnis curam facit ad concupiscentiam, in qua qui sunt, secundum Apostolum, Christo placere non possunt.

4. uidua nostra ante  morosius ornabatur, et die tota quid sibi deesset, querebat ad speculum. Nunc loquitur confidenter: »Nos autem omnes reuelata facie gloriam Domini speculantes, in eamdem imaginem transformamur, a gloria in gloriam, quasi a Domini spiritu.« Tunc crines ancillule disponebant, et mitellis crispantibus uertex arctabatur innoxius: nunc neglectum caput scit sibi tantum sufficere quod uelatur. Illo tempore plumarum quoque dura mollities uidebatur, et in exstructis thoris iacere uix poterat. Nunc ad orandum festina consurgit, et tinnula [al. hymnula] uoce ceteris alleluia preripiens, prior incipit laudare Dominum suum. Flectuntur genua super nudam humum, et crebris lacrymis facies psimmythio ante sordidata purgatur. Post orationem Psalmi concrepant, et lassa ceruix, poplites uacillantes, in somnumque uergentes oculi, nimio mentis ardore uix impetrant ut quiescant. Pulla tunica, minus cum humi iacuerit, sordidatur. Soccus uilior  auratorum pretium calceorum egentibus largitur. Cingulum non auro, gemmisque distinctum est; sed laneum et tota simplicitate purissimum: et quod possit magis astringere uestimenta, quam scindere. Si huic proposito inuidet scorpius, et sermone blando de uetita rursum arbore comedere persuadet, illidatur ei pro solea anathema, et in suo morienti puluere dicatur: uade retro Satana , quod interpretatur, aduerse. ADuERSARIUS QUIPPE Christi est, et Antichristus, cui precepta displicent Christi.

5. Oro te, quid tale unquam, quale Apostoli fecimus, ut merito scandalizentur? Patrem senem cum nauicula, et reti 176 dimittunt. Publicanus a teloneo surgit, et sequitur Saluatorem: uolens discipulus reuerti domum, et suis ante renuntiare, magistri uoce prohibetur. Sepultura non datur patri: ET PIETATIS genus est, impium esse pro Domino. Nos quia serica ueste non utimur, monachi iudicamur: quia ebrii non sumus, nec cachinno ora dissoluimus, continentes uocamur et tristes. Si tunica non canduerit, statim illud e triuio  : Impostor, et Grecus est. Cauillentur uafriora licet, et pingui aqualiculo  fartos circumferant homines, Blesilla nostra ridebit, nec dedignabitur loquacium ranarum audire conuitia, cum Dominus eius dictus sit Beelzebub.



EPISTOLA XXXIX  . AD PAULAM super obitu Blesille filie.

Blesilla, paulo post mortem mariti, suamque conuersionem defuncta, Paulam matrem consolatur Hieronymus, atque nimium eius dolorem obiurgat, admiscetque interim Blesille uirtutes, et uitam.

1. »Quis dabit capiti meo aquam, et oculis meis fontem lacrymarum, et plorabo« : non, ut Ieremias ait, »uulneratos  populi mei;« nec ut iehsu  miseriam Ierusalem: sed plorabo sanctitatem, misericordiam, innocentiam, castitatem: plorabo omnes pariter in unius morte defecisse uirtutes. Non quod lugenda sit illa que abiit, sed quod nobis impatientius sit dolendum, quod [al. qui.] talem uidere desiuimus. Quis enim siccis oculis recordetur, uiginti annorum adolescentulam tam ardenti fide crucis leuasse uexillum, ut magis amissam uirginitatem, quam mariti doleret interitum? Quis sine singultibus transeat orandi instantiam, nitorem lingue, memorie tenacitatem, acumen ingenii? Si Grece loquentem audiisses, latine eam nescire putares: si in romanum sonum lingua se uerterat, nichil omnino peregrini sermo redolebat. Iam uero quod in 177 Origene  quoque illo Grecia tota miratur, in  paucis non dicam mensibus, sed diebus, ita hebree lingue uicerat difficultates, ut in discendis canendisque Psalmis, cum matre contenderet. Humilitas uestium non  tumentes animos arguebat: sed cum interiori se mente deiecerat, inter ancillarum uirginum [In aliis libris uilium pro uirginum, quod et Grauius statuit] cultum dominamque nichil medium, nisi quod in eo facilius dignoscebatur, quod neglectius incedebat. uacillabant egrotatione gressus, et pallentem ac trementem faciem, uix collum tenue sustinebat, et tamen aut Prophetam, aut Euangelium semper in manibus tenebat. Lacrymis ora complentur, singultus occupat uocem: et herentem linguam, uiscera commota non laxant. Cum sanctum corpusculum febrium ardor excoqueret, et semianimis [al. semianime] lectulum uallaret circulus propinquorum, hec extrema [al. in extremo] uerba mandabat: Orate Dominum Iesum, ut mihi ignoscat, quia implere non potui quod uolebam. Secura esto, mi Blesilla  , sentiens omni tempore uestimenta tua candida. Candor uestium, sempiterne uirginitatis est puritas. Confidimus probare uera esse que dicimus: NUNQUAM EST sera conuersio. uox hec primum dedicata est in latrone: »Amen dico tibi, hodie mecum eris in Paradiso« . Postquam autem sarcina carnis abiecta, ad suum anima reuolauit auctorem, et in antiquam possessionem diu peregrinata conscendit, ex more parantur exequie, et nobilium ordine preeunte, aureum feretro uelamen obtenditur. uidebatur mihi tunc clamare de celo  . Non agnosco uestes: amictus iste non est meus: hic ornatus alienus est.

2. Sed quid agimus? Matris prohibituri lacrymas, ipsi plangimus. Confiteor affectus meos, totus hic liber fletibus scribitur. Fleuit et iehsu Lazarum, quia amabat illum . Non est optimus consolator, quem proprii uincunt gemitus, cuius uisceribus emollitis, fracta in lacrymis uerba desudant. Testor, mi Paula, Iesum, quem Blesilla nunc sequitur, testor sanctos Angelos, quorum consortio 178 fruitur, eadem me dolorum perpeti tormenta que pateris: patrem esse spiritu, nutricium caritate, et interdum dicere: »Pereat dies illa, in qua natus sum« . Et, »Hei mihi mater, ut quid genuisti me uirum,  qui dicerer discrimen omni terre« . Et illud: »Iustus es, Domine, uerumtamen iudicia loquar ad te. Quid est, quod uie peccatorum prosperantur?« Et, »Mei quoque pene moti sunt pedes,   pene effusi sunt gressus mei. Quia zelaui in peccatoribus, pacem peccatorum uidens. Et dixi: Quomodo cognouit Deus, et si est scientia in excelso? Ecce ipsi peccatores et abundantes in seculo, obtinuerunt diuitias.« Sed rursus illud occurrit: »Si narrauero sic, ecce generationem filiorum tuorum preuaricatus sum.« Nunquid et in meam mentem, non hic sepius fluctus illiditur? quare senes impii, seculi diuitiis perfruuntur? quare adolescentia rudis, et sine peccato pueritia, immaturo flore metitur? quid cause est, ut sepe bimuli, trimulique et ubera materna lactentes a demonio corripiantur, repleantur lepra, morbo regio deuorentur, et e contrario impii, adulteri, homicide, sacrilegi, uegeti atque securi de sua sanitate, in Deum blasphement? Presertim cum iniustitia patris non redundet ad filium: et anima que peccauerit, ipsa moriatur. Aut si manet uetus illa sententia, peccata patrum in filios oportere restitui , iniquum sit longeui patris innumera delicta in innocentem infantiam repensare. »Et dixi: Ergo sine causa iustificaui cor meum, et laui inter innocentes manus meas: et factus sum flagellatus tota die« . Sed cum hec cogitarem, statim didici cum Propheta: »Et suscepi, ut cognoscerem: hic labor est in conspectu meo, donec ingrediar sanctuarium Dei, et intelligam in nouissima eorum« . »Iudicia enim Domini abyssus multa.« Et, »O profundum diuitiarum sapientie et scientie Dei, quam inscrutabilia sunt iudicia eius, et  inuestigabiles uie eius!«  Bonus est Deus, et omnia que bonus facit, bona sint necesse est. Mariti orbitas irrogatur, plango quod accidit. Sed quia sic placet Domino, equo 179 animo sustinebo. Unicus raptus est filius; durum quidem, sed tolerabile, quia sustulit ille, qui dederat. Si cecus fuero, amici me lectio consolabitur. Si auditum quoque surde aures negauerint, uacabo a uitiis: nichil aliud, nisi Dominum cogitabo. Imminebit super hec et dura pauperies, frigus, languor, et nuditas; extremam exspectabo mortem, et breue putabo malum, quod finis melior subsequatur. Consideremus quid ethicus ille Psalmus sonet: »Iustus es, Domine, et rectum iudicium tuum« . Hoc non potest dicere, nisi ille, qui ad uniuersa que patitur, magnificat Dominum, et suo merito imputans, in aduersis de eius clementia gloriatur. Exultauerunt enim filie Iude in omnibus iudiciis Domini. Si Iuda, confessio interpretatur: confitens autem omnis anima credentis est: necesse est, ut qui se credere dicit in Christo, in omnibus Christi iudiciis gaudeat. Sanus sum, gratias refero Creatori. Langueo, et in hoc laudo Domini uoluntatem. »Quando enim infirmor, tunc fortis [al fortior] sum« ; et uirtus spiritus in carnis infirmitate perficitur. Patitur et Apostolus aliquid  quod non uult, pro quo ter Dominum deprecatur. Sed dicitur ei: »Sufficit tibi gratia mea; quia uirtus in infirmitate perficitur« ; et ad reuelationum humiliandam superbiam, monitor quidam humane imbecillitatis apponitur, in similitudinem triumphantium,  quibus in curru retro comes adherebat per singulas acclamationes ciuium, dicens: Hominem te esse memento.

3. Cur autem durum sit, quod quandoque patiendum est? et cur dolemus quemquam mortuum?  ad hoc enim nati non sumus, ut maneamus eterni. Abraham, Moyses, Isaias, Petrus, Iacobus, Ioannes, Paulus electionis uas, et super omnia Filius Dei, moritur: et nos indignamur, aliquem exire de corpore, qui ad hoc forsitan raptus est, »ne malitia mutaret intellectum eius? Placita enim erat Deo anima eius. Propter hoc properauit educere eam de media iniquitate« , ne longo uite itinere [al. longa uita in itinere], deuiis oberraret anfractibus. Lugeatur mortuus; sed ille quem gehenna suscipit, quem tartarus deuorat, in cuius penam eternus 180 ignis estuat. Nos, quorum exitum Angelorum turba comitatur, quibus obuiam Christus occurrit, grauemur magis, si diutius in tabernaculo isto mortis habitemus. Quia quamdiu hic moramur, peregrinamur a Domino . Illa, illa nos cupido teneat: »Hei mihi, quia peregrinatio mea prolongata est a me, habitaui cum habitantibus Cedar, multum peregrinata est anima mea« . Si Cedar, tenebre sunt, et mundus iste sunt tenebre; quia lux lucet in tenebris, et tenebre eam non comprehenderunt , faueamus Blesille nostre, que de tenebris migrauit ad lucem, et inter fidei incipientis ardorem, consummati operis percepit coronam. Reuera si seculare desiderium; et, quod Deus a suis auertat, delicias uite huius cogitantem mors immatura rapuisset, plangenda erat, et omni lacrymarum fonte ploranda. Nunc uero cum, propitio Christo, ante quatuor ferme menses, secundo quodam modo propositi se baptismo lauerit, et ita deinceps uixerit, ut calcato mundo, semper monasterium cogitarit, non uereris, ne tibi Saluator dicat: Irasceris, Paula, quia tua filia, mea facta est filia? indignaris de iudicio meo, et rebellibus lacrymis facis  inuidiam possidenti? Scis enim quid de te, quid de ceteris tuis cogitem. Cibum tibi denegas, non ieiuniorum studio, sed doloris. Non amo frugalitatem istam. Ieiunia ista, aduersarii mei sunt. NULLAM ANIMAM recipio, que me nolente, separatur a corpore. Tales stulta philosophia habeat martyres, habeat  Zenonem, Cleobrotum, uel Catonem. Super nullum requiescit spiritus meus, nisi »super  humilem et quietum, et trementem uerba mea« . Hoc est quod  mihi Monasterium promittebas? quod habitu a matronis ceteris separato, tibi quasi religiosior uidebaris? Mens ista que plangit, sericarum uestium est. Interciperis, et emoreris, et quasi non in meas manus uentura sis, crudelem iudicem fugis. Fugerat quondam et Ionas animosus Propheta, sed in profundo maris meus fuit. Si uiuentem crederes filiam, nunquam plangeres ad meliora migrasse. Hoc est quod per Apostolum meum iusseram, ne pro dormientibus in similitudinem Gentium tristaremini. Erubesce, 181  Ethnice compatione superaris. Melior diaboli ancilla, quam mea est. Illa infidelem maritum translatum fingit in celum, tu mecum tuam filiam commorantem, aut non credis, aut non uis.

3. Sed dicis quomodo lugere me prohibes, cum et Iacob Ioseph in sacco fleuerit, congregatisque ad se omnibus propinquis, noluerit consolari, dicens: »Descendam ad filium meum lugens in infernum?«  Et Dauid Absalon cooperto capite planxerit, repetens: »Fili mi, Absalon, Absalon, fili mi: quis dabit, ut moriar pro te, fili mi, Absolun?«  Moysi quoque et Aaron, ceterisque Sanctorum solemnis sit luctus exhibitus? Perfacilis ad ista responsio est: Luxisse Iacob filium, quem putabat occisum, ad quem et ipse erat ad inferos descensurus, dicens: »Descendam ad filium meum lugens in infernum« , quia necdum paradisi ianuam Christus effregerat, nec dum flammeam illam rompheam et uertiginem presidentium Cherubim,  sanguis eius extinxerat. Unde et Abraham licet in loco refrigerii, tamen apud inferos cum Lazaro fuisse scribitur . Et Dauid iuste fleuisse filium parricidam, qui alium paruulum, postquam, ut uiueret, impetrare non potuit, quia sciebat non peccasse, non fleuit . De Moyse uero et Aaron, quod eis ex ueteri more sit planctus exhibitus, non mirandum est, cum et in Actis Apostolorum, iam Euangelio coruscante, Stephano fecerint Ierosolyme fratres planctum magnum : et utique planctus magnus, non in plangentium exanimatione, ut tu putas, sed in pompa funeris, et exequiarum frequentia intelligendus sit. Denique de Iacob Scriptura sic loquitur: »Et ascendit Ioseph sepelire patrem suum, et ascenderunt cum eo omnes pueri Pharaonis, et seniores domus eius, et seniores omnis terre Aegypti, et omnis domus Ioseph et fratres eius.« Et post paululum: »Et ascenderunt cum eo quadrige et equites, et facta sunt castra grandia nimis.« Ac deinde: »Et planxerunt cum planctu  magno, et forti nimis« . Planctus iste solemnis non longas Aegyptiis imperat lacrymas, sed funeris monstrat ornatum. Iuxta quem modum Aaron quoque et Moysen, fletos esse manifestum est. Nequeo 182 satis Scripture laudare mysteria, et diuinum sensum, in uerbis licet simplicibus admirari, quid sibi uelit quod Moyses plangitur, et iehsu Naue uir sanctus sepultus refertur, et tamen fletus esse non scribitur. Nempe illud quod in Moyse, id est, in Lege ueteri sub peccati Adam omnes tenebantur elogio [damnatione]; et ad inferos descendentes consequenter lacryme prosequebantur, secundum Apostolum, qui ait: »Et regnauit mors ab Adam usque ad Moysen, etiam super eos qui non peccauerunt« . In Iesu uero, id est, in Euangelio, per quem Paradisus est apertus, mortem gaudia prosequuntur. Flent usque hodie Iudei, et nudatis pedibus in cinere uolutati sacco incubant. Ac ne quid desit superstitioni, ex ritu uanissimo Phariseorum, primum cibum lentis accipiunt; uidelicet ostendentes quali edulio primogenita perdiderint. Sed merito, quia in resurrectionem Domini non credentes, Antichristi preparantur aduentui. Nos uero qui Christum induimus, et facti sumus, iuxta Apostolum, genus regium et sacerdotale , non debemus super mortuos contristari. »Et dixit, inquit, Moyses ad Aaron et Eleazar et Ithamar filios eius, qui relicti erant: Caput uestrum non denudabitis, et uestimenta uestra non scindetis, ne moriamini; et super omnem synagogam ueniat ira« . Nolite, inquit, scindere uestimenta uestra, et luctum exhibere Gentilem, ne moriamini. MORS NOSTRA peccatum est. Et, quod forsitan crudele alicui uideatur, sed fidei necessarium est, in eodem Leuitico scribitur, quomodo Sacerdos magnus ad patrem, matrem, fratresque, uel liberos mortuos prohibeatur accedere, ne uidelicet anima Dei sacrificiis uacans, et tota in illius mysteriis [al. ministeriis] occupata, aliquo impediatur affectu. Nonne aliis uerbis idipsum in Euangelio precipitur, ut non  renuntiet domui discipulus? ut mortuo patri non exhibeat sepulturam? »Et de sanctis, inquit, non exiet, et non contaminabitur sanctificatio Dei eius, quia sanctum oleum unctionis a Deo super eum est« . Certe postquam credimus in Christum, et oleo unctionis eius accepto, illum portamus in nobis, non debemus exire de templo, id est, de proposito Christiano: non foras egredi, incredulitati uidelicet Gentilium 183 commisceri; sed esse semper intrinsecus, id est uoluntati Domini ministrare.

4. Hec idcirco dicimus, ne ignorantia Scripturarum auctoritatem tibi preberet in luctu, et uidereris rationabiliter errare. Et adhuc sic locutus sum, quasi unam de turbis conuenerim Christianam. Nunc uero cum sciam toti te renuntiasse mundo; et abiectis  calcatisque deliciis seculi, orationi, ieiuniis, lectioni uacare quotidie; cum ad exemplum Abraham cupias exire de terra tua, et de cognatione tua, ut et Chaldeis et Mesopotamia derelictis, terram repromissionis intreas; cum omnem substantiolam, aut pauperibus dilargita sis, aut  filiis ante mortem mundo mortua dederis, miror te ea facere, que si facerent cetere, reprehensione digne uiderentur. Redit tibi in memoriam confabulatio eius, blanditie, sermo, consortium; et quod his careas, pati non potes. Ignoscimus matris lacrymis, sed modum querimus in dolore. Si parentem cogito, non reprehendo quod plangis; si Christianam et Monacham, istis nominibus mater excluditur. Recens uulnus est, et tactus iste quo blandior, non tam curat, quam exasperat. Attamen quod tempore mitigandum est, cur ratione non uincitur? Nam et Nemi famem fugiens in terra Moab, et maritum perdidit et filios. Et cum suorum auxilio esset destituta, Ruth alienigena ab eius latere non recedit . uide quanti meriti sit deserte prestitisse solatium: Ex eius semine Christus oritur. Respice Iob, quanta sustinuit, et uidebis te nimium delicatam, illum erectis in celum oculis, inter ruinas domus, penas ulceris, innumeras orbitates, et ad extremum uxoris insidias, inuictam tenuisse patientiam. Scio quid responsura sis: Hoc illi quasi iusto ad probationem euenisse. Et tu e duobus elige, quod uelis: aut sancta es, et probaris: aut peccatrix, et iniuste quereris, minora sustinens, quam mereris. Quid uetera replicem? presentia exempla sectare.  Sancta Melania nostri temporis inter Christianos uera nobilitas  calente adhuc mariti 184 corpusculo, et necdum humato, duos simul perdidit filios. Rem sum dicturus incredibilem, sed teste Christo, non falsam. Quis illam tunc non putaret more lymphatico, sparsis crinibus, ueste conscissa, lacerum pectus inuadere? Lacryme gutta non fluxit; stetit immobilis, et ad pedes aduoluta Christi, quasi ipsum teneret, arrisit. Expeditius, inquit, tibi seruitura sum, Domine, quia tanto me onere liberasti. Sed forsitan superatur in ceteris. Quinimo qua illos mente contempserit, in unico postea filio probat, cui omni quam habebat possessione concessa, ingruente iam hieme, Ierosolymam nauigauit.

5. Parce queso tibi, parce filie cum Christo iam regnanti, parce saltem Eustochio tue, cuius parua adhuc etas, et rudis pene infantia, te magistra [al. magistrante] dirigitur. Seuit nunc diabolus, et quia  unam cernit de tuis liberis triumphantem, obtritum [al. obrutum] se esse condolens, querit in remanente uictoriam, quam in preeunte iam perdidit. GRANDIS in suos pietas, impietas in Deum est. Abraham unicum filium letus interficit, et tu unam de pluribus quereris coronatam? Non possum sine gemitu eloqui, quod dicturus sum. Cum de media pompa funeris, te exanimem referrent, hoc inter se populus mussitabat: Nonne illud est quod sepius dicebamus? Dolet filiam ieiuniis interfectam, quod non uel de secundo eius matrimonio tenuerit nepotes. Quousque genus detestabile Monachorum non urbe pellitur? non lapidibus obruitur? non precipitatur in fluctus? Matronam miserabilem seduxerunt, que cum [al. quia] Monacha esse noluerit, hinc probatur, quod nulla Gentilium ita suos unquam fleuerit filios. Qualem putas ad istas uoces Christum habuisse tristitiam? Quomodo exultasse Satanam, qui nunc tuam animam eripere festinans, et pii tibi proponens doloris illecebram, dum ante oculos tuos filie semper imago uersatur, cupit matrem simul necare uictricis, et solitudinem sororis inuadere relicte. Non ut terream loquor, sed ut mihi testis est Dominus, quasi ante tribunal eius assistens, in hec te uerba conuenio. Detestande sunt iste lacryme, plene sacrilegio, incredulitate plenissime, 185 que non habent modum, que usque ad uiciniam mortis accedunt. Ululas et exclamitas, et quasi quibusdam facibus accensa, quantum in te est, tui semper homicida es.  Sed ad talem clemens ingreditur iehsu, et dicit: »Quid ploras? Non est mortua puella, sed dormit« . Irrideant circumstantes: ista infidelitas Iudeorum est. Te quoque, si ad sepulcrum filie uolueris uolutari, Angelus increpabit: »Quid queris uiuentem cum mortuis?«  Quod quia Maria fecerat Magdalene, postquam uocem Domini se clamantis agnouit, ad eius prouoluta pedes, audit: »Ne tetigeris me, necdum enim ascendi ad Patrem meum« , id est, non mereris tangere resurgentem quem mortuum existimas in sepulcro.

6. Quas nunc existimas Blesillam nostram pati cruces, que ferre tormenta, quod tibi Christum uideat subiratum? Clamat nunc illa lugenti: Si unquam me amasti, mater, si tua ubera suxi, si tuis instituta sum monitis, ne inuideas glorie mee; nec hoc agas, ut a nobis in perpetuum separemur. Putas esse me solam? Habeo pro te Mariam Matrem Domini. Multas hic uideo quas ante nesciebam. O quanto melior est iste comitatus. Habeo Annam quondam in Euangelio prophetantem, et, quo magis gaudeas, tantorum annorum labores, ego in tribus mensibus consecuta sum. Unam palmam castitatis accepimus. Misereris mei, quia mundum reliqui? At ego uestri sortem doleo, quos adhuc seculi carcer includit; quos quotidie in acie preliantes, nunc ira, nunc auaritia, nunc libido, nunc uariorum incentiua uitiorum pertrabunt ad ruinam. Si uis, ut mater mea sis, cura   placere Christo. Non agnosco matrem, meo Domino displicentem. Loquitur illa et alia multa, que taceo, et pro te Dominum rogat; mihique ut de eius mente securus sum , ueniam impetrat peccatorum: quod monui, quod hortatus sum, quod inuidiam propinquorum, ut salua esset, excepi.

7. Itaque dum spiritus hos artus regit, dum uite huius fruimur commeatu, spondeo, promitto, polliceor, illam mea lingua resonabit, illi mei dedicabuntur 186 labores, illi meum sudabit ingenium. Nulla erit pagina, que non Blesillam sonet. Quocumque sermonis nostri monumenta peruenerint, illa cum meis opusculis peregrinabitur. Hanc in mea mente defixam legent uirgines, uidue, Monachi, sacerdotes. Breuis uite spatium, eterna memoria compensabit. Que cum Christo uiuit in celis, in hominum quoque ore uictura est. Transibit et presens etas, sequentur secula post futura, que sine amore, sine inuidia iudicabunt. Inter Paule Eustochiique nomen media ponetur. Nunquam in meis moritura est libris. Audiet me semper loquentem cum sorore, cum matre.



EPISTOLA XL  . AD  MARCELLAM, DE ONASO.

Onasum obtrectatorem quempiam ridet, qui quod Hieronymus in suis libris aduersus uitia scripserat, ad suam contumeliam pertinere putabat.

1. Medici, quos uocant Chirurgicos, crudeles putantur, et miseri sunt. An non est miseria, alienis non dolere uulneribus, et mortuas carnes inclementi secare ferro? Non horrere curantem, quod horret ipse qui patitur, et inimicum putari? Ita se natura habet, ut amara sit ueritas, blanda uitia existimentur. Isaias in exemplum captiuitatis future, nudus non erubescit incedere . Ieremias de media Ierusalem ad Euphratem fluuium Mesopotamie mittitur : ut inter inimicas gentes, ubi est Assyrius, et castra sunt Chaldeorum, ponat  corrumpendum. Ezechiel stercore primum humano, deinde bubulo, panem de omni semente conspersum edere iubetur : et uxoris interitum siccis oculis uidet. Amos de Samaria pellitur . Cur queso? Nempe ideo  pellitur, quia chirurgici spirituales, secantes uitia peccatorum, ad penitentiam cohortantur. Paulus Apostolus: »Inimicus, inquit, uobis factus sum, uerum dicens« . Et quia Saluatoris dura uidebantur 187 eloquia, plurimi discipulorum retrorsum abierunt.

 2. Unde non mirum est, si et nosipsi uitiis detrahentes, offendimus plurimos. Disposui nasum secare fetentem, timeat qui strumosus est. uolo cornicule detrahere garrienti, rancidulam  se intelligat cornix. Nunquid unus in urbe Romana est, qui habeat »truncas inhonesto uulnere nares?  Nunquid solus  Onasus Segestanus caua uerba, et in modum uessicarum tumentia, buccis trutinatur inflatis? Dico quosdam scelere, periurio, falsitate ad dignitatem nescio quam peruenisse. Quid ad te, qui te intelligis innocentem? Rideo aduocatum, qui patrono egeat: quadrante  dignam eloquentiam nare subsanno: quid ad te, qui disertus es? uolo in nummarios inuehi Sacerdotes: tu qui diues  es, quid irasceris? Clausum cupio suis ignibus ardere uulcanum: nunquid hospes eius es, aut uicinus, quod a delubris idoli niteris incendium submouere? Placet mihi de laruis, de noctua, de bubone, de Niliacis ridere portentis. Quidquid dictum fuerit, in te dictum putas. In quodcumque uitium stilti mei mucro contorquetur, te clamitas designari. Conserta manu in ius uocas, et satyricum scriptorem  in prosa stulte arguis. An ideo tibi bellus uideris, quia fausto uocaris nomine? quasi non, et lucus ideo dicatur, quod minime luceat: et Parce ab eo, quod nequaquam parcant: et Eumenides furie, quod non sint benigne: et uulgo Aethiopes uocentur argentei. Quod si in descriptione fedorum semper irasceris, iam tibi cum Persio cantabo:

 Optent te generum rex, et regina, puelle
Te rapiant: quidquid calcaueris hoc rosa fiat .

3. Dabo tamen consilium, quibus absconditis, possis pulchrior apparere. Nasus non uideatur in facie: sermo non sonet ad loquendum: atque ita et formosus, et disertus uideri poteris.



188 EPISTOLA XLI  . AD MARCELLAM  .

Refellit Montani heretici dogmata, ostenditque quid inter eius errores, atque Ecclesie sententiam intersit.

1. Testimonia de Ioannis Euangelio congregata, que tibi quidam Montani sectator ingessit, in quibus Saluator noster se ad Patrem iturum, missurumque  Paracletum pollicetur. Que in quod promissa sint tempus, et quo completa sint tempore, Apostolorum Acta testantur. Decima die dixit post ascensum Domini, hoc est quinquagesima post resurrectionem, Spiritum Sanctum descendisse, linguasque credentium esse diuisas, ita ut unusquisque omnium gentium sermone loqueretur: quando quidam adhuc parum credentium, musto eos ebrios asserebant, et Petrus stans in medio Apostolorum omnisque conuentus, ait: »uiri Iudei, et omnes qui habitatis in Ierusalem, hoc uobis notum sit, et auribus percipite uerba mea. Non enim sicut uos existimatis, hi ebrii sunt: nam est hora diei tertia: sed hoc est quod dictum est per Iel Prophetam: in nouissimis diebus, dicit Dominus, effundam de spiritu meo in omnem carnem, et prophetabunt filii, et filie eorum: et iuuenes uisiones uidebunt, et seniores somnia somniabunt, et quidem in seruos meos, et ancillas meas effundam de spiritu meo« .

2. Ecclesia fundata super Petrum.---Si igitur Apostolus Petrus, super quem Dominus fundauit Ecclesiam, et prophetiam et promissionem Domini, illo tempore completam memorauit, quomodo possumus nobis aliud tempus uindicare? Quod si uoluerint respondere, et Philippi deinceps quatuor filias prophetasse, et Prophetam Agabum reperiri, et in diuisionibus spiritus inter Apostolos, et Doctores, Prophetas quoque, Apostolo scribente, formatos, ipsumque Paulum Apostolum, multa de futuris heresibus, et de fine seculi prophetasse, sciant a nobis non tam prophetiam repelli, que Domini est signata passione, 189 quam eos non recipi, qui cum Scripture ueteris, et noue auctoritate non congruant.

3. Primum in fidei regula  discrepamus. Nos Patrem, et Filium, et Spiritum Sanctum in sua unumquemque persona ponimus, licet substantia copulemus: illi Sabellii dogma sectantes Trinitatem in unius persone angustias cogunt. Nos secundas nuptias non tam appetimus, quam concedimus, Paulo iubente, ut uidue adolescentule nubant: illi in tantum putant scelerata coniugia iterata, ut quicumque hoc fecerit, adulter habeatur. Nos unam quadragesimam secundum traditionem Apostolorum, toto  nobis orbe congruo, ieiunamus: Illi tres in anno faciunt Quadragesimas, quasi tres passi sint Saluatores. Non quod, et per totum annum, excepta Pentecoste, ieiunare non liceat:  sed quod aliud sit necessitate, aliud uoluntate munus offerre. Apud nos Apostolorum locum Episcopi tenent: apud eos Episcopus tertius est. Habent enim primos de Pepusa  Phrygie Patriarchas: secundos, quos appellant  Cenonas: atque ita in tertium, id est, pene ultimum locum Episcopi deuoluuntur; quasi exinde ambitiosior religio fiat, si quod apud nos primum est apud illos nouissimum sit. Illi ad omne pene delictum Ecclesie obserant fores; nos quotidie legimus: »Malo penitentiam peccatoris, quam mortem«  Et, »Nunquid qui cadit, non resurget, dicit Dominus« . Et, »Conuertimini ad me filii conuertentes, et ego curabo contritiones uestras« . Rigidi autem sunt, non quo, et ipsi peiora non peccent: sed hoc inter nos, et illos interest, quod illi erubescunt confiteri peccata quasi iusti: nos dum penitentiam agimus, facilius ueniam promeremur. 190

4. Pretermitto scelerata mysteria, que dicuntur de lactente puero,  et uicturo martyre confarrata. Malo inquam non credere: sit falsum omne quod sanguinis est. Aperta est conuincenda blasphemia dicentium, Deum primum uoluisse in ueteri Testamento per Moysen, et Prophetas saluare mundum: sed quia non potuerit explere, corpus sumpsisse de uirgine, et in Christo sub specie Filii predicantem, mortem obiisse pro nobis. Et quia per duos gradus mundum saluare nequiuerit, ad extremum per Spiritum Sanctum in Montanum, Priscam, et Maximillam insanas feminas descendisse, et plenitudinem quam Paulus non habuerit, dicens: »Ex parte cognoscimus, et ex parte prophetamus« . Et, »nunc uidemus per speculum in enigmate« abscisum, et semiuirum habuisse Montanum. Hec sunt que coargutione non indigent: perfidiam eorum exposuisse, superasse est. Nec necesse est ut singula deliramenta que proferunt, breuior epistole sermo subuertat, cum, et tu ipsas Scripturas apprime tenens, non tam ad eorum mota sis questiones, quam quid sentirem, a me uolueris sciscitari.



EPISTOLA XLII  . AD MARCELLAM. Contra Nouatianos Hereticos.


Roganti Marcelle quid sit uerbum contra Spiritum Sanctum, respondet, sensum Nouatiani docens esse falsum.

1. Breuis  est questiuncula, quam misisti, et aperta responsio est. Si enim de eo quod in Euangelio scribitur: »Quicumque dixerit uerbum contra Filium hominis, remittetur ei: qui autem dixerit contra 191 Spiritum Sanctum non remittetur ei, neque in hoc seculo, neque in futuro« , Nouatianus affimat non posse peccare in Spiritum Sanctum, nisi eum qui Christianus sit, et postea negauerit; manifestum est Iudeos qui eo tempore blasphemabant, peccato blasphemie non teneri: quippe, qui impii coloni, interfectis Prophetis, de nece Domini cogitabant, et in tantum erant perditi, ut ad saluandos eos, se Dei Filius uenisse responderit. Unde de toto ipsius Scripture ordine conuincendus est, non his irremissibilem esse dictam blasphemiam, qui tormentis compulsi, et uariis euiscerati cruciatibus, Dominum denegassent; sed his qui cum in uirtutibus uideant opera Dei, calumnientur et clamitent, demonis esse uirtutem, et omnia signa que facta sunt, non ad diuinam magnificentiam, sed ad diabolum pertinere . Unde et Saluator noster toto responsionis sue hoc agit argumento, ut doceat, non posse Satanam eiici a Satana, et regnum eius inter se non esse diuisum. Cum enim diaboli studium sit, Dei ledere creaturam, quomodo eiusdem poterit esse uoluntatis sanare languentes, et seipsum de obsessis fugare corporibus? Probet itaque Nouatianus, aliquem de his, qui sacrificare compulsi sunt ante tribunal iudicis, respondisse omnia que in Euangelio scripta sunt, non a Filio Dei, sed a Beelzebub principe demoniorum fuisse perfecta, et tunc poterit approbare irremissibilem in Spiritum Sanctum esse blasphemiam.

2. Ut autem et acutius aliquid interrogemus, respondeat, quid sit contra Filium hominis dicere, et in Spiritum Sanctum blasphemare. Ego quippe assero iuxta sensum illius, eos qui Christum in persecutione negauerint, contra Filium hominis dixisse, et non in Spiritum Sanctum blasphemasse. Qui enim interrogatur, an Christianus sit, et Christianum se non esse responderit; utique negando Christum, hoc est, Filium hominis, Spiritui Sancto non facit iniuriam. Si autem Christum negando, negauit et Spiritum; edisserat Hereticus, quomodo non peccet in Spiritum, qui Filium hominis denegauerit. Aut si Spiritum Sanctum hoc loco 192 intelligendum Patrem  putat, Patris nulla est a negatore mentio facta cum negaret. Petrus Apostolus eo tempore, quo ancille interrogatione perterritus, Dominum negauit, in Filium hominis, an in Spiritum Sanctum uidetur commisisse peccatum? Si id quod ait, nescio hominem, ridicule uoluerit interpretari, non Christum cum negasse, sed hominem; mendacem faciet Saluatorem, qui se, hoc est, Filium Dei, negandum esse predixerat . Si autem negauit Filium Dei, unde et amare fleuit, et trinam negationem, trina postea confessione deleuit, manifestum est, peccatum in Spiritum Sanctum, ideo non posse dimitti, quod habeat blasphemiam: ut cum uideas in uirtutibus Deum, Beelzebub calumnieris in factis, Doceat igitur aliquem negatorem, Beelzebub uocasse Christum, et ultro referam gradum, negatorem non posse ueniam consequi post ruinam. Aliud est tormentis cedere, et se Christianum negare: aliud Christum, diabolum dicere, sicut tibi ipsa Scriptura, atque contextus, lecta attentius poterunt [al. potuerunt] demonstrare.

3. Fuerat quidem prolixius disserendum: sed quoniam amicis, et qui ad nostrum hospitiolum conuenerunt, presentiam nostram negare non possumus, et tibi non statim respondere, admodum uisum est arrogantis, latam disputationem breui sermone comprehendimus, ut non tam Epistolam, quam Commentariolum dictaremus.



EPISTOLA XLIII  .  AD MARCELLAM.

Marcellam hortatur, ut Roma relicta, se rus conferat: per contentionem ostendens, et quantum habeat Roma molestiarum, et quantum commoditatum solitudo.

1. Ambrosius,  quo chartas, sumptus, notarios ministrante, tam innumerabiles libros uere Adamantius, et Chalcenterus noster explicauit in quadam Epistola, quam ad eumdem de Athenis scripserat, refert, nunquam se cibum Origene presente sine lectione sumpsisse; nunquam inisse somnum, nisi unus e fratribus sacris litteris personaret. Hoc diebus 193 egisse et noctibus, ut et lectio orationem exciperet, et oratio lectionem.

2. Quid nos uentris animalia tale unquam fecimus? quos si uel secunda hora legentes inuenerit, oscitamus: manu faciem defricantes, continemus stomachum; et quasi post multum laborem mundialibus   rursum negotiis occupamur. Pretermitto prandia, quibus mens onerata premitur. Pudet dicere frequentiam salutandi, qua aut ipsi quotidie ad alios pergimus, aut ad nos uenientes  ceteros exspectamus. Deinceps itur in uerba, sermo teritur, lacerantur absentes, uita aliena describitur, et mordentes inuicem, consumimur ab in uicem. Talis nos cibus occupat et dimittit. Cum uero amici recesserint, ratiocinia supputamus. Nunc ira personam leonis nobis inducit [al. imponit]: nunc cura superflua in annos plurimos duratura precogitat. Nec recordamur Euangelii, dicentis: »Stulte, hac nocte auferent animam tuam a te: que autem preparasti cuius erunt?«  uestes non ad usus tantum, sed ad delicias conquiruntur. Ubicumque compendium est, uolocior pes, citus sermo, auris attentior. Si damnum  fuerit nuntiatum, uultus merore deprimitur. Letamur ad nummum,  obolo contristamur. Unde cum in uno homine animorum tam diuersa sit facies, Propheta Dominum deprecatur, dicens: »Domine, in ciuitate tua imaginem eorum dissipa« . Cum enim ad imaginem et similitudinem Dei conditi simus, ex uitio nostro personas nobis plurimas superinducimus. Et quomodo in theatralibus scenis unus atque idem histrio, nunc Herculem robustus ostendit, nunc mollis in uenerem frangitur, nunc tremulus in Cybelem: ita et nos  tot habemus personarum  similitudines, quot peccata.

3. Quapropter quia multa iam uite spatia transmisimus fluctuando, et nauis nostra nunc procellarum concussa turbine, nunc scopulorum illusionibus perforata est [al. perturbata], cum primum licet, quasi portum quemdam secreta ruris intremus. Ibi cibarius panis, et olus nostris manibus 194 irrigatum, et lac delicie rusticane, uiles quidem, sed innocentes cibos prebent [al. prebeant]. Ita uiuentes, non ab oratione somnus, nec saturitas a lectione reuocabit. Si estas est, secretum arboris umbra prebebit. Si autumnus, ipsa eris temperies, et strata subter folia, locum quietis ostendent. uere ager floribus pingitur, et inter querulas aues, Psalmi dulcius cantabuntur. Si frigus fuerit et brumales niues, ligna non cemam, et calidius uigilabo, uel dormiam. Certe quod sciam, uilius non algebo. Habeat sibi Roma suos tumultus, arena seuiat, circus insaniat, theatra luxurient, et quia de nostris dicendum est, matronarum quotidie uisitetur senatus. Nobis adherere Domino bonum est, et ponere in Domino Deo spem nostram : ut cum paupertatem istam celorum regna mutauerint, crumpamus in uocem: »Quid enim mihi est in celo, et a te quid uolui super terram?« Quo scilicet cum  tanta reperiamus in celo, parua et caduca quesisse nos doleamus in terra  . uale.



EPISTOLA XLIu  . AD MARCELLAM. De Muneribus.

Munuscula missa a Marcella, sibi, et Paule, filieque huius Eustochio, per iocum allegorice interpretatur.

Ut absentiam corporum, Spiritus confabulatione solemur:  facit unusquisque quod preualet. uos dona transmittitis: nos Epistolas remittimus gratiarum. Ita tamen ut, quia uelatarum uirginum munus est, aliqua in ipsis munusculis esse mysteria demonstremus. Saccus, orationis signum atque ieiunii est. Selle, ut foras pedes uirgo non moueat. Cerei, ut accenso lumine, sponsi exspectetur aduentus. Calices mortificationem carnis ostendunt, et semper animum ad martyrium preparatum. »Calix quippe Domini inebrians, quam preclarus 195 est« . Quod autem et matronis  offertis muscaria parua, paruis animalibus euentilandis, elegans significatio est, debere luxuriam cito restinguere; quia musce moriture, oleum sua uitatis exterminant. Hic typus sit uirginum: hec figura matronarum. Nobis autem, licet in peruersum, munera uestra conueniunt: Sedere aptum est otiosis, in sacco iacere penitentibus, calices habere potantibus. Licet et propter nocturnos metus, et animos semper malo conscientie formidantes, cereos quoque accendisse sit gratum.



EPISTOLA XLu  . AD ASELLAM.

Nauem, Roma discessurus, conscendens, purgat se ab obtrectatorum columniis, apud quos ingens sibi odium conflauerat, quod Paulam, et Eustochium primarias feminas traxisset ad Monachorum institutum.

1. Si tibi putem gratias a me referri posse, non sapiam. Potens est Deus super persona mea sancte anime tue restituere quod meretur. Ego enim indignus nec estimare unquam potui, nec optare, ut mihi tantum in Christo largireris affectum. Et licet me sceleratum quidam putent, et omnibus flagitiis obrutum, et pro peccatis meis, etiam hec parua sint: tamen tu bene facis, quod ex tua mente etiam malos, bonos putas. Periculosum quippe est de seruo alterius  iudicare , et non facilis uenia, praua dixisse de rectis. ueniet, ueniet illa dies in qua et mecum dolebis ardere non paucos.

2. Ego probrosus, ego uersipellis et lubricus: ego mendax, et Satane arte decipiens. Quid enim est tutius, hec uel credidisse, uel finxisse de insontibus, an etiam de noxiis credere noluisse? Osculabantur mihi manus  quidam, et ore uipereo detrahebant: dolebant labiis, corde gaudebant. uidebat Dominus et subsannabat illos, et miserum me seruum suum futuro cum eis iudicio reseruabat. Alius incessum meum calumniabatur et risum: ille uultui detrahebat; hic in simplicitate aliud suspicabatur. 196 Pene certe triennium cum eis uixi. Multa me uirginum crebro turba circumdedit. Diuinos Libros, ut potui, nonnullis sepe disserui. Lectio assiduitatem, assiduitas familiaritatem, familiaritas fiduciam fecerat. Dicant, quid unquam in me aliter senserint, quam Christianum decebat? Pecuniam cuiusquam accepi? munera uel parua, uel magna non spreui? in manu mea es alicuius insonuit? obliquus sermo, oculus petulans fuit? Nihil mihi aliud obiicitur nisi sexus mens, et hoc nunquam obiicitur, nisi quum Ierosolymam Paula  proficiscitur. Esto, crediderunt mentienti: cur non credunt neganti? Idem est homo ipse qui fuerat: fatetur insontem, qui dudum noxium loquebatur, et certe ueritatem magis exprimunt tormenta quam risus: nisi quod facilius creditur quod aut fictum, libenter auditur, aut non fictum, ut fingatur, impellitur.

3. Antequam domum sancte Paule nossem, totius in me urbis studia consonabant. Omnium pene iudicio dignus summo Sacerdotio decernebar. Beate memorie Damasus, meus sermo erat. Dicebar sanctus: dicebar humilis et disertus. Nunquid domum alicuius lasciuioris ingressus sum? Nunquid me uestes serice, nitentes gemme, picta facies, auri rapuit ambitio? Nulla fuit alia Rome matronarum, que meam posset edomare mentem, nisi lugens atque ieiunans, squalens sordibus, fletibus pene cecata; quam continuis noctibus misericordiam Domini deprecantem sol sepe deprehendit. Cuius Canticum Psalmi, sermo Euangelium, delicie continentia, uita ieiunium. Nulla me potuit alia delectare, nisi illa, quam manducantem nunquam uidi. Sed postquam eam pro sue merito castitatis uenerari, colere, suspicere cepi, omnes me illico deseruere uirtutes.

4. O inuidia primum mordax tui! O Satane calliditas semper sancta persequens! Nulle alie Romane urbi fabulam prebuerunt, nisi Paula et Melanium, que contemptis facultatibus, pignoribusque desertis, crucem Domini quasi quoddam pietatis leuauere uexillum. Si  balneas peterent, unguenta eligerent, diuitias  et uiduitatem 197 haberent materiem luxurie et libertatis, domine uocarentur, et sancte. Nunc in sacco et cinere formose uolunt uideri, et in gehennam ignis cum ieiuniis, et pedore descendere: uidelicet non eis licet applaudente populo perire cum turbis. Si Gentiles hanc uitam carperent, si Iudei haberent solatium non placendi eis, quibus displicet Christus. Nunc uero, proh nefas! homines Christiani, pretermissa domorum suorum cura, et proprii oculi trabe neglecta, in alieno oculo festucam querunt. Lacerant sanctum propositum, et remedium pene sue arbitrantur, si nemo sit sanctus: si omnibus detrahatur: si turba sit pereuntium: si multitudo peccantium.

5. Tibi placet lauare quotidie: alius has munditias sordes putat. Tu  attagenem ructas, et de comeso acipensere gloriaris: ego  faba uentrem impleo. Te delectant cachinnantium greges: me Paula,  Melaniumque plangentes. Tu aliena desideras: ille contemnunt sua. Te delibuta melle uina delectant: ille potant aquam frigidam suauiorem. Tu te perdere existimas, quidquid in presenti non habueris, comederis, deuoraueris: ille futura desiderant, et credunt uera esse que scripta sunt. Esto, inepte et inaniter, quibus resurrectio corporum persuasit: quid ad te? Nobis e contrario tua uita displicet. Bono tuo crassus sis: me macies delectat et pallor. Tu tales miseros arbitraris: nos te miserabiliorem putamus. Par pari refertur, et inuicem nobis uidemur insanire.

6. Hec, mi domina Asella, cum iam nauem conscenderem, raptim flens dolensque 198 conscripsi, et gratias ago Deo meo, quod dignus sim, quem mundus oderit. Ora autem ut de Babylone Ierosolymam regrediar, ne mihi dominetur Nabuchodonosor, sed iehsu filius Iosedec: ueniat  Ezras, qui interpretatur adiutor, et reducat me in patriam meam. Stultus ego qui uolebam cantare Canticum Domini in terra aliena, et deserto monte Sina, Aegypti auxilium flagitabam . Non recordabar Euangelii, quia qui de Ierusalem egreditur, statim incidit in latrones, spoliatur, uulneratur, occiditur. Sed licet Sacerdos despiciat atque Leuites, Samaritanus ille misericors est , qui cum diceretur: Samaritanus, es  et demonium habes , demonium renuens, Samaritem se non negauit; quia quem nos custodem, Hebrei samaritem uocant. Maleficum quidam me garriunt: titulum fidei, seruus agnosco. Magum uocant, et Iudei Dominum meum. Seductor et Apostolus dictus est. Tentatio me non apprehendat, nisi humana . Quotam partem angustiarum perpessus sum, qui cruci milito? Infamiam falsi criminis imputarunt: sed scio per bonam et malam famam perueniri ad regna celorum.

 7. Saluta Paulam et Eustochium, uelit nolit mundus, in Christo meas. Saluta matrem Albinam, sororemque Marcellam, Marcellinam quoque, et sanctam Felicitatem, et dic eis: Ante tribunal Christi simul stabimus, ibi apparebit qua mente quis uixerit. Memento mei, exemplum pudicitie, et uirginitatis insigne; fluctusque maris tuis precibus mitiga.



199 TERTIA CLASSIS. COMPLECTENS EPISTOLAS AB ANNO 386. E BETHLEEMI MONASTERIO SCRIPTAS USQUE AD SAECULI QUARTI FINEM, DAMNATUMQUE IN ALEXANDRINA SYNODO ORIGENEM ANNO 400.





EPISTOLA XLuI  . PAULAE ET EUSTOCHII AD MARCELLAM. De Sanctis locis.


Paula, filiaque eius Eustochium, cum ad Sancta loca deuenissent, Marcellam hortantur, ut relicta Roma, ad eas Bethleem commigret, fruitura omnibus Christi monumentis in locis, in quibus pleraque religionis nostre mysteria peracta sunt.

1. Mensuram caritas non habet, et impatientia nescit modum, et desiderium non sustinet. Unde et nos oblite uirium nostrarum, et non quid possimus, sed quid uelimus tantum cogitantes, magistram cupimus docere discipule; et ut est uulgare prouerbium: Sus artium repertricem . Tu que prima [al. primam] scintillam nostro fomiti subiecisti, que ad hoc studium nos et sermone hortata es, et exemplo; et quasi gallina congregasti sub alas pullos tuos : nunc nos libere absque matre uolitare patieris [al pateris], et accipitris pauere formidinem, et ad omnem umbram preteruolantium auium formidare? Igitur, quod solum absentes facere possumus, querulas fundimus preces; et desiderium nostrum non tam  fletibus, quam eiulatibus contestamur, ut Marcellam nostram nobis reddas, et illam mitem, illam suauem, illam omni melle et dulcedine dulciorem non patiaris apud eas esse rigidam, et tristem rugare frontem, quas affabilitate sua ad simile uite studium prouocauit.

2. Certe si sunt meliora que poscimus, non est impudens desiderium. Si cuncte Scripturarum uoces nostre sententie congruunt, non facimus audacter, ad ea te prouocantes, ad que tu nos sepissime cohortata es. Prima uox Dei ad Abraham: »Exi, inquit, de terra tua, et de cognatione tua, et uade in terram quam monstrauero tibi« . Iubetur Patriarche, ad quem primum de Christo facta est repromissio, ut relinquat Chaldeos, relinquat 200 confusionis urbem, et Rooboth; id est  , latitudines  eius: relinquat campum Sennaar, in quo superbie usque ad celum erecta turris est: et post fluctus istius seculi, post flumina, super que sederunt sancti, et fleuerunt cum recordarentur Sion, post grauem gurgitem Chobar, de quo Ezechiel capillo uerticis subleuatus, Ierusalem usque transfertur; ut habitet terram repromissionis, que non rigatur ut Aegyptus de deorsum, sed de sursum: nec facit olera languentium cibos; sed temporaneum et serotinum de celo exspectat imbrem. Hec terra montuosa, et in sublimi sita: quantum a deliciis seculi uacat, tantum maiores habet delicias spiritus. Denique et Maria mater Domini, postquam ad eam Angeli est facta promissio, et uterum suum intellexit esse domum filii Dei, derelictis campestribus ad montana perrexit. De hac urbe, allophylo quondam hoste superato, et diabolice percussa frontis audacia, postquam ille in faciem corruit, exultantium animarum turba processit: et concinens chorus decem millium, Dauid nostri uictoriam predicauit. In hac Angelus gladium tenens, et totam impietatis deuastans urbem, in Ornam Iebuseorum regis area templum Domini designauit: iam tunc significans Ecclesiam Christi, non in Isrel, sed in gentibus consurgentem. Recurre ad Genesim, et Melchisedech regem Salem  huius principem inuenies ciuitatis: qui iam tunc in typo Christi panem et uinum obtulit, et mysterium Christianum in Saluatoris sanguine et corpore dedicauit.

3. Tacita forsitan mente reprehendes, cur non sequamur ordinem Scripturarum; sed passim, et ut quidquid obuiam uenerit, turbidus sermo perstringat. Et in principio testate sumus, dilectionem ordinem non habere, et impatientiam nescire mensuram. Unde et in Cantico Canticorum quasi difficile precipitur: Ordinate in me caritatem 201 ; et nunc eadem dicimus nos, non ignoratione, sed affectu  labi. Denique ut  multo inordinatius aliquid proferamus, antiquiora repetenda sunt. In hac urbe, imo in hoc tunc loco, et habitasse dicitur, et mortuus esse Adam. Unde et locus in quo crucifixus est Dominus noster, Caluaria appellatur, scilicet quod ibi sit antiqui hominis caluaria condita, ut secundus  Adam, id est sanguis Christi de cruce stillans, primi Adam et iacentis protoplasti peccata dilueret: et tunc sermo ille Apostoli compleretur: »Excitare qui dormis, et exsurge a mortuis, et illuminabit te Christus« . Quantos hec urbs Prophetas, quantos emiserit sanctos uiros, longum est recensere. Totum mysterium nostrum, istius prouincie, urbisque uernaculum est. In tribus nominibus Trinitatis demonstrat fidem. Iebus, et Salem, et Ierusalem appellatur. Primum nomen, calcata: secundum, pax: tertium, uisio pacis. Paulatim quippe peruenimus ad finem, et post conculcationem ad pacis uisionem erigimur:  ex qua pace Salomon, id est, pacificus, in ea natus est, et factus est in pace locus eius . Et in figura Christi, sub etymologia urbis, Dominus dominantium, et Rex regum nomen accepit. Quid referemus de Dauid et tota progenie eius, que in hac ciuitate regnauit? Quanto Iudea ceteris prouinciis, tanto hec urbs cuncta sublimior est Iudea. Et  totius prouincie gloria metropoli uindicatur: et quidquid in membris laudis est, omne refertur ad caput.

4. Iamdudum te cupientem in uerba prorumpere, ipsi litterarum apices sentiunt, et uenientem contra charta intelligit questionem. Respondebis quippe, et dices, hoc olim fuisse, quando »dilexit Dominus portas Sion super omnia tabernacula Iacob« : et fuerunt fundamenta eius in montibus sanctis: licet et hec possint altius interpretari. Postquam uero consurgentis Domini uox illa pertonuit: »Relinquetur uobis domus uestra deserta« ; et flebiliter ruinam eius prophetauit, 202 dicens: »Ierusalem, Ierusalem, que occidis Prophetas, et lapidas eos qui ad te missi sunt: quoties uolui congregare filios tuos, sicut gallina congregat pullos suos sub alis, et noluisti. Ecce dimittetur uobis domus uestra deserta« : et postquam uelum templi scissum est, et circumdata ab exercitu Ierusalem, et Dominico cruore uiolata, tunc ab ea etiam Angelorum presidia, et Christi gratiam recessisse. Denique etiam Iosephum, qui  uernaculus scriptor est Iudeorum,  asserere, illo tempore quo crucifixus est Dominus, ex adytis Templi uirtutum celestium erupisse uoces, dicentium: Transmigremus ex his sedibus . Ex quibus et aliis apparere, ubi abundauit gratia, ibi superabundasse peccatum. Et postquam audierunt Apostoli: »Euntes docete omnes gentes« : Et ipsi Apostoli dixerunt. »Oportebat quidem uobis primum annuntiare uerbum Dei: quoniam autem noluistis, ecce transimus ad gentes« ; tunc omne sacramentum Iudee, et antiquam Dei familiaritatem, per Apostolos in nationes fuisse translatam.

5. ualida quidem questio, et que possit etiam eos, qui Scripturarum aliquid attigerunt, concutere: sed perfacile soluitur. Nunquam enim eam fleret Dominus corruentem, nisi diligeret. Fleuit et Lazarum, quia amabat eum. Et hoc tamen prima fronte cognoscito, non loci, sed hominum fuisse peccatum. uerum quia interfectio populi, captiuitas ciuitatis est, propterea urbem deletam, ut populus puniretur: ideo Templum subrutum, ut typice hostie tollerentur. Ceterum quantum ad locum pertinet, per profectus temporum multo nunc augustior [al. angustior] est, quam ante fuit. uenerabantur quondam Iudei Sancta sanctorum, quia ibi erant Cherubim, et propitiatorium, et Arca testamenti, manna, et uirga Aaron, et altare aureum. Nonne tibi uenerabilius uidetur sepulcrum Domini? quod quotiescumque ingredimur, toties iacere in sindone cernimus Saluatorem: et paululum ibidem commorantes, rursum uidemus 203 Angelum sedere ad pedes eius, et ad caput sudarium conuolutum. Cuius sepulcri gloriam, multo antequam excideretur a Ioseph, scimus Isaie uaticinio prophetatam, dicentis: »Et erit requies eius honor« : quod scilicet sepulture Domini locus esset ab omnibus honorandus.

6. Sed dices, quomodo in Apocalypsi Ioannis legimus: »Et occidet illos  bestia que ascendit ex abysso, et corpora eorum iacebunt in plateis ciuitatis magne, que uocatur spiritualiter Sodoma et Aegyptus, ubi et Dominus eorum crucifixus est« .  Si enim, ais: Ciuitas magna, in qua crucifixus est Dominus nulla est alia nisi Ierusalem; ubi autem crucifixus est Dominus, spiritualiter Sodoma appellatur et Aegyptus; ergo Ierusalem Sodoma est et Aegyptus, in qua crucifixus est Dominus. Primum te scire uolumus, omnem sanctam Scripturam non posse sibi esse contrariam; et maxime unum aduersum se non discrepare librum: et ut plus adiiciamus,  eumdem eiusdemque libri locum.  In Apocalypsi quippe, de qua nunc testimonium protulisti, ante decem circiter uersiculos scribitur: »Surge et metire Templum Dei, et altare, et adorantes in eo. Atrium autem quod est foris templum, eiice foras, et ne metiaris illud, quoniam datum est gentibus, et ciuitatem sanctam calcabunt mensibus quadraginta duobus« . Si enim Apocalypsis multo post passionem Domini scripta est a Ioanne, et in ea Ierusalem sancta ciuitas appellatur, quomodo rursum spiritualiter Sodoma uocatur et Aegyptus? Nec statim potes dicere, sanctam diei Ierusalem celestem, que futura est, et Sodomam que corruit appellari, quia de futura dicitur, quod bestia que ascensura est de abysso, faciet aduersus duos prophetas bellum, et uincet illos et occidet, et corpora eorum iacebunt in platea ciuitatis magne. De qua ciuitate et in fine eiusdem libri scribitur: »Et ciuitas in quadro posita est, et longitudo eius et latitudo tanta est quanta et altitudo: et mensus est ciuitatem de arundine  aurea, per stadia duodecim millia. Longitudo et latitudo et altitudo eius equalia sunt. Et mensus est muros 204 eius centum quadraginta quatuor cubitorum mensura hominis, que est Angeli. Et erat structura muri eius ex lapide iaspide. Ipsa uero ciuitas ex auro mundo,« et cetera. Ubi quadrum est, ibi nec longitudo, nec latitudo appellari potest. Et que est ista mensura, ut tanta sit longitudo et latitudo, quanta altitudo eius, et muri de lapide iaspide, et tota ciuitas de auro mundo, et fundamenta et platee eius de lapidibus pretiosis, et duodecim porte fulgentes margaritis?

7. Cum ergo hec non possint carnaliter accipi  spiritualiter intelligenda sunt singula: et ciuitas magna,  quam uidelicet prius edificauit Cain, et nominauit eam ex uocabulo filii sui, hic mundus intelligendus est, quem accusator fratrum suorum diabolus, et fratricida periturus exstruxit uitiis, sceleribus condidit, iniquitate compleuit: que spiritualiter appellatur Sodoma et Aegyptus. De qua Sodoma scribitur: Restituetur Sodoma in antiquum; quod scilicet ita restituendus sit mundus, ut ante fuit. Neque enim possumus credere rursum edificandam Sodomam et ceteras, Gomorram scilicet et Adamam et Seboim, sed in perpetuos cineres relinquendas. Aegyptum autem nunquam pro Ierusalem legimus, sed semper pro hoc mundo. Et quia longum est de Scripturis  innumerabilia exempla congerere, unum testimonium proferamus, ubi manifestissime mundus hic Aegyptus appellatur. In Epistola  Catholica Iudas Apostolus, frater Iacobi, scribit, dicens: »Commonere autem uos uolo, scientes semel omnia, quoniam iehsu populum de terra Aegypti saluans, secundo eos qui non crediderunt, perdidit« . Et ne putares de Iesu dici filio Naue, statim sequitur: »Angelos uero qui non seruauerunt suum principatum, sed dereliquerunt suum domicilium, in iudicium magni diei uinculis eternis sub caligine reseruauit.« Et ut credas ubicumque simul Aegyptus et Sodoma et Gomorra nominantur, non loca, sed mundum hunc interpretari, statim 205 iungit exemplum: »Sicut Sodoma et Gomorra et finititime ciuitates, simili modo fornicate, et abeuntes post carnem alteram, facte sunt exemplum, ignis eterni penam sustinentes.« Et quid necesse est plura conquirere, cum post passionem et resurrectionem Domini Mattheus Euangelista commemoret: »Et petre scisse sunt, et sepulcra aperta, et plurima corpora dormientium sanctorum surrexerunt: et egredientes de sepulcris post resurrectionem suam ingressi sunt sanctam ciuitatem, et apparuerunt multis« . Nec statim Ierosolyma celestis,  sicut plerique ridicule arbitrantur, in hoc loco intelligitur, cum signum nullum esse potuerit apud homines Domini resurgentis, si corpora Sanctorum in celesti Ierusalem uisa sunt. Cum ergo et Euangeliste, et omnes Scripture Ierosolymam sanctam nominent ciuitatem; et Psalmista precipiat, ut adoremus in loco ubi steterunt pedes eius , ne  patiaris eam appellari Sodomam et Aegyptum, per quam Dominus iurare uetat, quia sit ciuitas magni regis.

8. Maledictam terram nominant, quod cruorem Domini hauserit. Et quomodo benedicta loca putant, in quibus Petrus et Paulus, Christiani exercitus duces sanguinem fudere pro Christo? Si seruorum et hominum confessio gloriosa est, cur Domini et Dei non sit gloriosa confessio? Et Martyrum ubique sepulcra ueneramur, et  sanctam fauillam oculis apponentes, si liceat etiam ore contingimus: et monumentum in quo Dominus conditus est, quidam estimant negligendum? Si nobis non credimus, credamus saltem diabolo et angelis eius, qui quotiescumque ante illud  de obsessis corporibus expelluntur, quasi in conspectu tribunalis Christi stantes contremiscunt, rugiunt, et sero dolent crucifixisse, quem timeant. Si post passionem Domini  hic detestabilis locus est, quid sibi uoluit Paulus Ierosolymam festinare, ut ibi faceret Pentecosten? qui renitentibus se loquutus est, dicens. »Quid facitis flentes et conturbantes cor meum? 206 Ego enim non solum ligari, sed et mori in Ierusalem paratus sum pro nomine Domini Iesu« . Quid ceteri Sancti et illustres uiri, quorum uota et oblationes post predicationem Christi ad fratres, qui erant Ierosolymis, deferebantur.

9. Longum est nunc ab ascensu Domini usque ad presentem diem per singulas etates currere, qui Episcoporum, qui Martyrum, qui eloquentium in doctrina Ecclesiastica uirorum uenerint Ierosolymam, putantes minus se religionis, minus habere scientie; nec summam, ut dicitur, manum accepisse uirtutum, nisi in illis Christum adorassent locis, de quibus primum Euangelium de patibulo coruscauerat. Certe si etiam preclarus Orator reprehendendum  nescio quem putat, quod litteras Grecas non Athenis, sed Lilybei, Latinas non Rome, sed in Sicilia didicerit: quod uidelicet unaqueque prouincia habeat aliquid proprium, quod alia eque habere non possit; cur nos putamus absque Athenis nostris quemquam ad studiorum fastigia peruenisse?

10. Nec hoc dicimus, quod renuamus regnum Dei intra nos esse, et sanctos uiros etiam in ceteris esse regionibus; sed quod hoc asseramus uel maxime, eos qui in toto orbe sunt primi, huc pariter congregari. Ad que nos loca non ut prime  , sed ut extreme uenimus; ut primos in eis omnium gentium cerneremus. Certe flos quidam et pretiosissimus lapis inter Ecclesiastica ornamenta, Monachorum et uirginum chorus est. Quicumque in Gallia fuerit primus, huc properat. Diuisus ab orbe nostro Britannus, si in religione processerit, occiduo sole dimisso, querit locum fama sibi tantum et Scripturarum relatione cognitum. Quid referamus Armenios, quid Persas, quid Indie, et Aethiopie populos, ipsamque iuxta Aegyptum, fertilem Monachorum, Pontum et Cappadociam, Syriam Celen et Mesopotamiam, cunctaque Orientis examina? que iuxta Saluatoris 207 eloquium, dicentis. »Ubicumque fuerit corpus, illuc congregabuntur aquile« . Concurrunt ad hec loca, et diuersarum nobis uirtutum specimen ostendunt. uox quidem dissona, sed una religio. Tot pene psallentium chori, quot gentium diuersitates. Inter hec  nichil  arrogans,  nichil de continentia supercilii: humilitatis inter omnes contentio est. Quicumque nouissimus fuerit, hic primus putatur. In ueste nulla discretio, nulla admiratio. Utcumque placuerit incedere, nec detractionis est, nec laudis. Ieiunia quoque neminem subleuant; nec defertur inedie, nec moderata saturitas condemnatur. Suo Domino stat unusquisque aut cadit. Nemo iudicat alterum, ne a Domino iudicetur. Et quod in plerisque prouinciis familiare est, ut genuino dente se lacerent, hic penitus non habetur. Procul luxuria, procul uoluptas.  Tanta in ipsa urbe orationum loca, ut ad ea peragranda dies sufficere non possit.

10. uerum ut ad uillulam Christi, et Marie diuersorium ueniamus  quo sermone, qua uoce speluncam tibi possumus Saluatoris exponere? Et illud presepe, in quo infantulus uagiit, silentio magis, quam infirmo [al. infimo] sermone honorandum est. Ubi sunt late porticus? ubi aurata laquearia? ubi domus miserorum penis, et damnatorum labore uestite? ubi instar palatii, opibus priuatorum exstructe basilice, ut uile corpusculum hominis pretiosius inambulet, et quasi mundo quidquam possit esse ornatius, recta magis sua uelit aspicere, quam celum? Ecce in hoc paruo terre foramine, celorum conditor natus est: hic inuolutus pannis, hic uisus a pastoribus, hic demonstratus a stella, hic adoratus a Magis. Et hic puto locus sanctior est rupe Tarpeia, que de celo sepius fulminata ostendit, quod Domino displiceret.

11. Lege Apocalypsim Ioannis, et quid de muliere purpurata, et scripta in eius fronte blasphemia, septem montibus, aquis multis, et Babylonis cantetur exitu, contuere. »Exite, inquit Dominus, de illa populus meus, et ne participes 208 sitis delictorum eius, et de plagis eius non accipiatis« .  Ad Ieremiam quoque regrediens, scriptum pariter attende, »Fugite de medio Babylonis, et saluate unusquisque animam suam. Cecidit enim, cecidit Babylon magna, et facta est habitatio demonum, et custodia omnis spiritus immundi« . Est quidem ibi sancta Ecclesia, sunt trophea Apostolorum, et Martyrum; et Christi uera confessio; est ab Apostolo predicata fides, et gentilitate calcata, in sublime se quotidie erigens uocabulum Christianum: sed ipsa ambitio, potentia, magnitudo urbis, uideri et uidere, salutari et salutare, laudare et detrahere, uel audire uel proloqui, et tantam frequentiam hominum saltem inuitum uidere, a proposito Monachorum et quiete aliena sunt. Aut enim uidemus uenientes ad nos, et silentium perdimus: aut non uidemus, et superbie arguimur. Interdumque ut uisitantibus reddamus uicem ad superbas fores pergimus, et inter linguas  rodentium ministrorum, postes ingredimur auratos. In Christi uero, ut supra diximus, uillula tota rusticitas, et extra Psalmos silentium est. Quocumque te uerteris, arator stiuam lenens, alleluia decantat. Sudans messor Psalmis se auocat, et curua attondens uitem falce uinitor, aliquid Dauidicum canit. Hec sunt in hac prouincia carmina: he, ut uulgo dicitur, amatorie cantationes. Hic pastorum sibilus: hec arma culture.

12. uerum quid agimus, nec quid deceat cogitantes, solum quod cupimus, hoc uidemus? O quando tempus illud adueniet, cum anhelus nuntium uiator apportet, Marcellam nostram ad Palestine littus appulsam: et toti Monachorum chori, tota uirginum agmina concrepabunt? Obuiam iam gestimus occurrere: et non expectato uehiculo, concitum pedibus ferre corpus. Tenebimus manus, ora cernemus; et a desiderato uix auellemur amplexu. Ergo ne erit illa dies, quando nobis liceat speluncam Saluatoris intrare? in sepulcro Domini flere  cum sorore, flere cum matre? Crucis deinde lignum lambere, et in Oliueti monte cum ascendente Domino, uoto et animo subleuari? uidere exire Lazarum fasciis colligatum; et fluenta 209 Iordanis ad lauacrum Domini puriora? Inde ad pastorum caulas pergere: in Dauid  orare Mausoleo? Amos Prophetam etiam nunc buccina pastorali in sua conspicere [al. prospicere] rupe clangentem? Ad Abraham, Isaac, et Iacob,  trium quoque illustrium feminarum, uel tabernacula properare, uel memorias? uidere fontem, in quo a Philippo eunuchus est tinctus? Samariam pergere, et Ioannis Baptiste, Elisei quoque et Abdie pariter cineres adorare? Ingredi speluncas, in quibus persecutionis et famis tempore Prophetarum agmina sunt nutrita? Ibimus ad Nazareth, et iuxta interpretationem nominis eius, florem, uidebimus Galilee. Haud procul inde cernetur [al. cernitur] Cana, in qua aque in uinum uerse sunt. Pergemus ad Itabyrium  et tabernacula Saluatoris, non ut Petrus quondam uoluit cum Moyse et Elia, sed cum Patre cernemus et Spiritu Sancto. Inde ad mare ueniemus Genezareth, et de quinque et septem  panibus uidebimus in deserto quinque et quatuor hominum millia saturata. Apparebit oppidum Naim, in cuius portis [al. porta]  uidue filius suscitatus est. uidebitur et Hermonim, et torrens Endor, in quo superatus est Sisara. Capharnaum quoque signorum Domini familiare, et omnis pariter Galilea cernetur. Et tunc comitante Christo, cum per Silo et Bethel et cetera loca, in quibus Ecclesie quasi quedam uictoriarum Domini sunt erecta uexilla, ad nostram speluncam redierimus, canemus iugiter, crebro flebimus, indesinenter orabimus, et uulnerate iaculo Saluatoris in commune dicemus: »Inueni quem quesiuit anima mea: tenebo eum: et non dimittam illum« .



210 EPISTOLA XLuII  AD DESIDERIUM.

Desiderium et Serenillam sororem, a quibus litteras acceperat, ex nominum etymologia ducto initio, commendat; et ut ad sancta loca, suum implentes propositum, accedant, hortatur, et cur suorum operum interea nichil illis mittat, rationem reddit.

1. Lecto sermone Dignationis tue, quem mihi nec opinanti tua beneuolentia tribuit, gauisus quidem sum testimonio honesti et eloquentis uiri: sed in memet reuersus, satis dolui, indignum tantis laudibus atque preconio opprimi me potius quam leuari. Scis enim dogma nostrum, humilitatis tenere uexillum, et per ima gradientes, ad summa nos scandere. Quotus igitur ego, uel quantus sum, ut erudite uocis merear testimonium; ut mihi ab eo palma eloquentie deferatur, qui scribendo disertissime, deterruit ne scriberem? uerumtamen  audendum est, ut caritas, que non querit que sua sunt, sed que proximi, reddat salutationis officia, quoniam locum implere non ualet preceptoris.

2. Gratulor tibi et sancte atque uenerabili  sorori tue Serenille, que  calcatis fluctibus seculi, ad Christi tranquilla peruenit: quanquam hoc nominis  uaticinio etiam in te predestinatum sit. Legimus enim sanctum quoque Danielem appellatum desideriorum uirum , et  amicum Dei, quia mysteria eius scire desiderauit. Itaque quod uenerabilis Paula me est deprecata, ut facerem, 211 sponte facio: hortorque uos et precor per Domini caritatem, ut nobis uestros tribuatis aspectus, et per occasionem sanctorum Locorum, tanto nos ditetis munere. Certe si consortia nostra displicuerint; adorasse ubi steterunt pedes Domini, pars fidei est; et quasi recentia natiuitatis et crucis ac passionis uidisse uestigia.

3. Opusculorum meorum, quia plurima euolauerunt de nidulo suo, et temerario editionis honore uulgata sunt, nichil misi; ne eadem forsitan mitterem que habebas. Quod si exemplaria libuerit mutuari, uel a sancta Marcella, que manet  in Auentino, uel a Lot temporis nostri, Domnione, uiro sanctissimo accipere poteris. Ego autem operiens presentiam tuam, aut totum tibi dabo cum affueris, aut si hoc alique impedierint difficultates, quecumque preceperis, libens mittam. Scripsi librum de Illustribus uiris, ab Apostolis usque ad nostram etatem, imitatus Tranquillum, Grecumque Apollonium: et post catalogum plurimorum, me quoque in calce uoluminis quasi abortiuum et minimum omnium Christianorum posui; ubi mihi necesse fuit usque ad decimum quartum annum Theodosii Principis [al. Imperatoris et Principis] que scripserim breuiter annotare: quem librum cum a supradictis sumpseris, quidquid de indice minus habueris, paulatim scribi faciam, si uolueris.



EPISTOLA XLuIII  , SEU LIBER APOLOGETICUS, AD PAMMACHIUM, PRO LIBRIS CONTRA IOuINIANUM.

Defendit suos contra Iouinianum libros, quos acceperat a Pammachio, eo nomine inuidiose traduci ab obtrectatoribus suis, quod nimius in laudem uirginitatis uideretur, atque e contra iniquior in matrimonium.

1. Quod ad te hucusque non scripsi, causa fuit silentium tuum. uerebar enim, ne si tacenti scriberem, molestum 212 me magis quam officiosum putares. Nunc autem prouocatus dulcissimis litteris tuis, et huiuscemodi litteris, que me ad philosophiam nostri dogmatis prouocarent, et condiscipulum quondam et sodalem et amicum obuiis, ut aiunt, manibus excipio; defensoremque [fort. defensionem] meorum opusculorum paro: ita tamen si ante te placatum iudicem habuero: imo si oratorem meum super omnibus que in me arguuntur, instruxero. Hoc enim et  Tullius tuus; et ante illum in breui et solo  uolumine scripsit Antonius, Primam causam esse uictorie, diligenter causam, pro qua dicturus es, discere.

2. Reprehendunt me quidam, quod in libris quos aduersus Iouinianum scripsi, nimius fuerim, uel in laude uirginum, uel in sugillatione nuptarum [al. nuptiarum]; et aiunt condemnationem quodammodo esse matrimonii, in tantum pudicitiam predicare, ut nulla uideatur inter uxorem et uirginem comparatio derelinqui. Ego si bene problematis memini, inter Iouinianum et nos ista contentio est, quod ille exequet uirginitati nuptias, nos subiiciamus: ille uel parum, uel nichil: nos multum interesse dicamus. Denique idcirco te post Dominum faciente, damnatus est, quod ausus sit perpetue castitati [al. uirginitati] matrimonium comparare. Aut si idipsum uirgo putatur, et nupta, cur piaculum uocis huius  Roma audire non potuit? uirgo a uiro, non uir a uirgine generatur. Medium esse nichil potest: aut mea sententia sequenda est, aut Iouiniani. Si reprehendor quod nuptias uirginitati subiicio, laudetur ipse qui comparat. Si autem damnatus est qui equales putabat, damnatio eius mei operis testimonium sit. Si seculi homines indignantur in minori gradu se esse quam uirgines, miror Clericos et Monachos et continentes id non laudare quod faciunt. Castrant se ab uxoribus suis, ut imitentur uirginum castitatem; et id ipsum uolunt esse maritatas, quod uirgines? Aut iungantur itaque uxoribus suis, quibus renuntiauerant: aut si se abstinuerint, 213 etiam tacentes confitebuntur melius esse, quod nuptiarum operi pretulerunt. An ego rudis in Scripturis, et nunc primum sacra uolumina legens, lineam, et  tenue dicendi filum inter uirginitatem et nuptias seruare non potui? uidelicet nesciebam dictum: Noli esse iustus multum : et dum unum latus protego, in altero uulneratus sum: atque, ut manifestius loquar, dum contra Iouinianum presso gradu pugno, a Manicheo terga mea confossa sunt. »Nonne, queso, statim in principio operis mei ista prefatus sum? Neque enim nos Marcionis et Manichei dogma sectantes, nuptiis detrahimus. Nec Tatiani principis Encratitarum errore decepti, omnem coitum spurcum putamus; qui non solum nuptias, sed cibos quoque, quos Deus creauit ad utendum, damnat et reprobat. Scimus in domo magna, non solum uasa aurea et argentea esse, sed et lignea et fictilia: et super fundamentum Christi, quod Paulus architectus posuit  , alios superedificare aurum, argentum, lapides pretiosos: alios e contrario fenum,  ligna, stipulam. Non ignoramus honorabiles nuptias, et cubile immaculatum. Legimus primam Dei sententiam: Crescite et multiplicamini, et replete terram . Sed ita nuptias recipimus, ut uirginitatem, que de nuptiis nascitur, preferamus. Numquid argentum non erit argentum, si aurum argento pretiosius est? aut arboris et segetis contumelia est, si radici et foliis, culmo et aristis, poma preferantur et fructus? Ut poma ex arbore, frumentum ex stipula, ita uirginitas ex nuptiis. Centesimus et sexagesimus et tricesimus fructus, quanquam de una terra, et de una semente nascatur, tamen multum differt in numero. Triginta referuntur ad nuptias, quia et  ipsa digitorum coniunctio, quasi molli osculo se complexans et federans, maritum pingit et coniugem. Sexaginta uero ad uiduas, eo quod in angustia et tribulatione sint posite. Unde et superiori digito deprimuntur: quia quanto maior est difficultas experte quondam uoluptatis illecebris abstinere, tanto maius 214 est premium. Porro numerus centesimus  de sinistra transfertur ad dexteram: et iisdem quidem digitis; sed non eadem manu, quibus in leua, nupte significantur et uidue, circulum faciens, exprimit uirginitatis coronam.«

3. Oro te, qui hec loquitur, damnat nuptias? Aurum uirginitatem, argentum diximus matrimonium. Centesimum et sexagesimum et tricesimum fructum de una terra exposuimus, et de una semente generari, licet multum differat in numero. Et quisquam tam iniquus lector erit, ut non ex meis dictis, sed ex suo me sensu iudicet? Et certe multo clementiores erga coniugia fuimus, omnibus  pene Latinis et Grecis Tractatoribus, qui centesimum numerum ad Martyres referunt, sexagesimum ad uirgines, tricesimum ad uiduas: atque ita fit iuxta illorum sententiam, ut de bona terra, et de patrisfamilias semine excludantur mariti. uerum  ne in principio cautus, in reliquis forsitan improuidus fuerim: nonne post partitionem opusculi, cum ad questiones uenirem, statim intuli, »uos queso utriusque sexus uirgines et continentes, mariti quoque et digami, ut conatus meos orationibus adiuuetis.« Cunctorum in commune Iouinianus hostis est. Quorum ego orationibus indigeo, et quos adiutores mei operis precor, eos possum Manichei errore damnare.

4. Curramus ad reliqua. Neque enim Epistole breuitas patitur diutius in singulis immorari. Interpretantes illud Apostoli testimonium: »Uxor proprii corporis sui non habet potestatem, sed uir: similiter et uir corporis sui non habet potestatem, sed uxor,«  , hoc subiunximus : »Omnis hec questio de his est qui in matrimonio sunt, an eis liceat uxores dimittere, quod et Dominus in Euangelio prohibuit. Unde et Apostolus: Bonum est, ait, homini uxorem  uel mulierem non tangere : quasi in tactu eius periculum sit, quasi qui eam tetigerit non euadat. Unde et Ioseph, quia illum tangere uolebat Aegyptia, fugiens de manibus eius pallium abiecit. Sed quia qui semel duxit uxorem, nisi ex consensu se non ualet abstinere, 215 nec dare repudium non peccanti, reddat coniugi debitum, quia sponte se alligauit, ut reddere cogeretur.« Qui Domini dicit esse preceptum, ne dimittantur uxores, et absque consensu, »Quod Deus coniunxit, homo non separet« , hic potest dici nuptias condemnare? Rursum in sequentibus: »Sed unusquisque, ait, habet proprium donum ex Deo. Alius quidem sic, alius autem sic« . Quam sententiam nos exponentes , hec intulimus: »Quid, inquit, uelim, perspicuum est. Sed quoniam in Ecclesia diuersa sunt dona, concedo et nuptias, ne uidear damnare naturam. Simulque considera, quod aliud donum uirginitatis sit, aliud nuptiarum. Si enim eadem esset merces nuptarum et uirginum, nequaquam dixisset post preceptum continentie: Sed unusquisque proprium habet donum ex Deo: Alius quidem sic, alius autem sic. Ubi proprietas singulorum est, ibi altrinsecus diuersitas. Concedo et nuptias esse donum Dei, sed inter donum et donum magna diuersitas est. Denique et Apostolus de quodam post incestum penitente: E contrario, inquit, donate ei et consolamini; et si cui quid donastis, et ego . Ac ne putaremus donum hominis contemnendum, addidit: Nam et ego quod donaui, si quid donaui, propter uos coram Christo [al. in persona Christi]. Diuersa sunt dona Christi. Unde et Ioseph in typo eius uariam habebat tunicam. Et in Psalmo quadragesimo quarto legimus: Astitit regina a dextris tuis in uestitu deaurato, circumdata uarietate. Et Petrus Apostolus: Sicut  coheredes, ait, multiplicis gratie Dei . Quod significantius Grece dicitur , id est, uarie.«

5. Rogo, que est ista contentio claudere oculos, nec apertissimum lumen aspicere? In Ecclesia diximus esse dona diuersa: et aliud donum uirginitatis, et aliud nuptiarum. Et post paululum: »Concedo et nuptias esse donum Dei. Sed inter donum et donum magna diuersitas est.« Et quod Dei donum uoce apertissima pronuntiamus, damnare dicimur? Porro si Ioseph in typo Domini accipitur, tunica eius uaria atque distincta in uirginibus, uiduis, continentibus, ac maritatis est. Et potest uideri quasi alienus, 216 qui de tunica Christi est: cum et ipsam reginam, hoc est Ecclesiam Saluatoris in uestitu deaurato, eadem  uarietate circumdatam dixerimus? »Sed et in consequentibus de coniugio disputantes, eumdem sensum secuti sumus. Hic  locus ad presentem controuersiam non pertinet. Docet enim iuxta sententiam Domini, uxorem excepta causa fornicationis non repudiandam, et repudiatam, uiuo marito, alteri non nubere: aut certe uiro suo debere reconciliari. Necnon et in alio loco: Mulier alligata est,  quanto tempore uir eius uiuit. Quod si dormierit uir eius, liberata est a lege uiri: cui uult nubat, tantum in Domino , id est, Christiano.« Qui secundas nuptias tertiasque concedit in Domino, primas cum Ethnico prohibet.

6. Aperiant, queso, aures obtrectatores mei, et uideant me secundas et tertias nuptias concessisse in Domino. Qui secundas et tertias non damnaui, primum potui damnare matrimonium? In eo quoque loco, ubi interpretamur capitulum Apostoli: »Circumcisus aliquis uocatus est, non adducat preputium. In preputio uocatus est, non circumcidatur«   nonne apertissime federa seruamus nuptiarum? Diximus enim : »Si in preputio quis uocatus est, non circumcidatur. Habebas, inquit, uxorem, cum credidisti: noli fidem Christi causam putare dissidii; quia in pace nos uocauit Deus. Circumcisio nichil est, et preputium nichil est: sed obseruatio mandatorum Dei . Nihil enim prodest absque operibus celibatus et nuptie: cum etiam fides, que proprie Christianorum est, si opera non habuerit, mortua esse dicatur, et hac lege uirgines quoque ueste et Iunonis uniuire, in sanctarum queant ordine numerari. Et post paululum: Seruus uocatus es, non sit tibi cure: sed et si potes fieri liber, magis utere . Etiam si habes, inquit, uxorem, et illi alligatus es: et soluis debitum, et non habes tui corporis potestatem: atque  217 seruus uxoris es, noli propter hoc habere tristitiam, nec de amissa uirginitate suspires. Sed etiam si potes causas aliquas inuenire dissidii, ut libertate pudicitie perfruaris, noli salutem tuam cum alterius interitu querere.« Habeto paulisper uxorem, nec precurras morantem: expecta dum sequitur. Si egeris patienter, coniux mutabitur in sororem.

7. In eo quoque loco ubi tractauimus, cur dixisset Paulus: »De uirginibus autem Domini preceptum non habeo: consilium autem do, tanquam misericordiam consecutus a Domino, ut sim fidelis,« ita uirginitatem pretulimus [al. extulimus], ut nuptiarum ordinem seruaremus. »Si uirginitatem Dominus imperasset, uidebatur nuptias condemnare, et homiminum auferre seminarium, unde et ipsa uirginitas  nascitur. Si precidisset radicem, quomodo fruges quereret? Nisi ante fundamenta iecisset, qua ratione edificium exstrueret, et operturum cuncta desuper culmen imponeret?« Si radicem nuptias, si uirginitatem diximus fructus: si fundamentum matrimonium, et edificium uel culmen perpetuam castitatem; quis uel tam inuidus, uel tam cecus obtrectator mei erit, ut in eadem domo edificium uel culmen uideat, et fundamentum quod edificium et culmen portat, ignoret? Porro et in alio loco proponentes Apostoli testimonium, in quo ait: »Alligatus es uxori, noli querere solutionem. Solutus es ab uxore, noli querere uxorem« . Illico hec subiecimus : »Habet unusquisque nostrum terminos suos, redde mihi meum, et tu tene tuum. Si alligatus es uxori tue, ne illi des repudium. Si solutus sum ab uxore, non queram uxorem. Ut ego non soluo coniugia, si semel ligata sunt: ita tu non liges, quod solutum est.« Sed et in alio testimonio, quid de uirginitate et nuptiis senserimus, manifestissime declaratur . »Non imponit nobis Apostolus laqueum, nec cogit esse quod nolumus, sed suadet quod honestum est et decorum, et intente facit seruire Domino, et semper esse sollicitos, et exspectare  paratam Domini uoluntatem, ut cum quid imperauerit, quasi strenuus et armatus miles, statim impleat quod preceptum est, et hoc faciat sine ulla 218 distentione, que data est secundum Ecclesiasten hominibus huius mundi, ut distendantur in ea.« In fine quoque comparationis nuptarum et uirginum, disputationem nostram hoc sermone conclusimus . Ubi bonum et melius est, ibi boni et melioris non unum est premium, et ubi non est unum premium, ibi utique dona diuersa. »Tantum igitur interest inter nuptias et uirginitatem: quantum inter non peccare et benefacere: imo ut leuius dicam, quantum inter bonum et melius.«

8. Porro in consequentibus, cum dicimus : »Finita disputatione coniugiorum et uirginitatis, ut inter utrumque cauto moderamine preceptorum, nec ad sinistram, nec ad dexteram diuerteret, sed uia regia graderetur, et illud impleret: Ne sis multum iustus« , rursus monogamiam digamie comparat, et quomodo nuptias subdiderat uirginitati, ita digamiam  nuptiis subiicit: nonne perspicue ostendimus; que sit in Scripturis sanctis sinistra, que dextra: et quid significet, »ne sis multum iustus?« Quod uidelicet sinistra sit, si Iudeorum, et Gentilium sequamur libidinem, et semper estuemus ad coitum; dextra, si Manicheorum sequamur errorem, et simulata pudicitia, impudicitie retibus implicemur. uia autem regia sit, ita appetere uirginitatem, ne nuptie condemnentur. Preterea quis tam iniquus meorum opusculorum iudex erit, ut prima matrimonia damnare me dicat, cum etiam  de secundis dixisse me legerit? »Concedit Apostolus secundas nuptias; sed uolentibus, sed his que se continere non possunt: ne luxuriate in Christo, nubere uelint: habentes damnationem, quod primam fidem irritam fecerint; et hoc concedit, quia multe abierunt retrorsum post Satanam . Ceterum beatiores erunt, si sic permanserint. Continuoque subiungit Apostolicam auctoritatem: secundum consilium meum. Porro ne auctoritas Apostoli quasi hominis, leuior uideretur, addidit: Puto autem quod et ego spiritum Dei habeam. Ubi ad continentiam prouocat: ibi non hominis, sed spiritus Dei  consilio usus est. Ubi autem nubendi 219 concedit ueniam, spiritum Dei non nominat; sed prudentie librat consilium: ita singulis relaxans, ut unusquisque ferre possit.« Propositis ergo testimoniis, in quibus Apostolus secundas concedit nuptias, statim subiecimus. Quomodo uirginibus ob fornicationis periculum, concedit nuptias; et excusabile facit, quod per se non appetitur: ita ob eamdem fornicationem,  concedit uiduis secunda matrimonia. »Melius est enim, licet alterum et tertium, unum uirum nosse, quam plurimos: id est, tolerabilius est uni homini prostitutam esse, quam multis.« Facessat calumnia. De secundo hic et de tertio et quarto  matrimonio disputauimus, non de primo. Sed ne quis in eo quod diximus, tolerabilius est uni homini prostitutam esse quam multis, ad primum maritum [al. matrimonium] referat, cum omnis nobis questio de digamia et trigamia fuerit; denique digamie, et trigamie disputationem hac calce signauimus »Omnia licent, sed non omnia expediunt« . »Non damno digamos, imo nec trigamos, et si dici potest, octogamos. Plus aliquid inferam; etiam scortatorem recipio penitentem. Quidquid equaliter licet, equali lance pensandum est.«

9. Erubescat calumniator meus, dicens me prima damnare matrimonia, quando legit, »Non damno digamos, et trigamos, et si dici potest, octogamos.« Aliud est non damnare, aliud predicare: aliud est ueniam concedere, aliud laudare uirtutem. Si autem durus in eo uideor, quia dixi: »quidquid equaliter licet, equali lance pensandum est;« puto non me crudelem iudicabit et rigidum, qui alia loca uirginitati et nuptiis, alia trigamis, et octogamis, et penitentibus legerit preparata. Christum in carne uirginem, in spiritu monogamum, quod unam haberet Ecclesiam, noster in reliquis sermo testatus est: et crediti sumus nuptias condemnare! Damnare dicor nuptias, cuius hic sermo est?  Nullique dubium est, »Sacerdotes de Aaron et Eleazar et Phinees stirpe generatos; qui cum et ipsi uxores habuerint, recte nobis opponerentur, si errore Encratitarum  ducti contenderemus matrimonia reprobanda.«  220 Tatianum Encratitarum principem, qui abiicit matrimonia, reprehendimus, et ipsi nuptias condemnamus? Rursumque ubi uirgines, et uiduas comparo, quid de nuptiis senserim; et quomodo tres gradus uirginitatis, uiduitatisque uel continentie et coniugii fecerim, declarant ipsa que scripta sunt. »Non nego beatas esse uiduas, que ita  post baptismum manserint: nec illarum detraho merito, que cum uiris in castitate perdurant: sed sicut he maioris premii apud Deum sunt, quam nupte coniugali officio seruientes: ita et ipse equo patiantur animo, uirginitatem sibi preferri.«

10. Ad Galatas quoque testimonium Apostoli proponentes: »Ex operibus legis non iustificabitur omnis caro« , huiuscemodi sensum intulimus . »Opera legis et nuptie sunt. Unde et maledicuntur in ea, que non habent filios: que si conceduntur etiam in Euangelio, aliud tamen est indulgentiam infirmitati tribuere, aliud est uirtutibus premia polliceri.« Ecce perspicue nuptias diximus concedi in Euangelio: sed tamen easdem in suo officio permanentes, premia castitatis capere non posse. Quod si indigne accipiunt mariti, non mihi irascantur, sed Scripturis sanctis: imo Episcopis, et Presbyteris, et Diaconis, et uniuerso choro Sacerdotali et Leuitico, qui se nouerunt hostias offerre non posse, si operi seruiant coniugali. Sed et in eo loco ubi de Apocalypsi testimonium posuimus , nonne manifestum est, quid de uirginibus et uiduis et coniugibus senserimus? »Hi sunt qui cantant canticum nouum, quod nemo potest cantare, nisi qui uirgo est. Hi sunt primitie Dei et Agni, et sine macula . Si uirgines primitie Dei sunt, ergo uidue, et in matrimonio continentes, erunt post primitias, hoc est, in secundo et tertio gradu. In secundo et tertio gradu uiduas ponimus et maritatas: et heretico furore dicimur damnare nuptias?«

11. Multa sunt que per omnem librum cauto moderamine de uirginitate, de uiduis, de nuptiis diximus. Sed breuitatis studio unum adhuc ponam testimonium, cui non reor contradicturum, nisi eum, qui aut se inimicum probare 221 uoluerit, aut uecordem. Nam cum proposuissem, quod Dominus isset ad nuptias in Cana Galilee, post quedam etiam hec addidi : »Qui enim semel iuit ad nuptias, semel docuit esse nubendum, et tunc uirginitati posset officere, si nuptias post uirginitatem, et uiduitatis castimoniam, non in gradu tertio poneremus. Nunc autem cum Hereticorum sit damnare coniugia, et Dei spernere conditionem: quidquid de laude dixerit nuptiarum, libenter audimus. Ecclesia enim non damnat matrimonia, sed subiicit: nec abiicit, sed dispensat, sciens  in domo magna, non solum esse uasa aurea et argentea,  sed et lignea et fictilia: et alia esse in honorem, alia in contumeliam . Et quicumque se mundauerit, eum futurum esse uas honorabile et necessarium, in omne opus bonum preparatum.« Quidquid, inquam, de laude dixerit [al. dixerint] nuptiarum, libenter audimus. Laudari nuptias, libenter audimus, et nuptias condemnamus? Ecclesia matrimonia non damnat, sed subiicit. uelitis, nolitis, maritus subiicitur uirginitati, et uiduitati. Ecclesia nuptias, sed nuptias in suo opere permanentes, subiicit, non damnat, nec abiicit, sed dispensat. In potestate uestra est, si uelitis secundum pudicitie gradum scandere. Quid indignamini, si in tertio stantes, nolitis ad superiora properare?

12. Igitur cum toties et crebro lectorem admonuerim, et per singula pene tractuum millia, cautus uiator incesserim, me ita recipere nuptias, ut eis continentes, uiduas, uirginesque preferrem; debuerat prudens et benignus Lector, etiam ea que uidentur dura, estimare de ceteris, et non in uno atque eodem libro, criminari, me diuersas sententias protulisse. Quis enim  tam hebes, et sic in scribendo rudis est, ut idem laudet et damnet? edificata destruat, et destructa edificet? et cum aduersarium uicerit, suo nouissime mucrone feriatur? Si rusticani homines, et uel rhetorice, uel dialectice artis ignari detraherent mihi, tribuerem ueniam imperitie, nec accusationem reprehenderem, 222 ubi non uoluntatem in culpa cernerem, sed ignorantiam. Nunc uero cum diserti homines, et liberalibus studiis eruditi, magis uelint ledere, quam intelligere, breuiter a me responsum habeant, corrigere eos debere peccata, non reprehendere. Patet campus, stat e contra acies, aduersarii dogma manifestum est, et  »illum aspice contra, Qui uocat« : Respondeant aduersario. Aliter teneant  modum in disputando, aliter uirgam in docendo; et me in libris suis, quid uel pretermiserim, uel addiderim, doceant. Reprehensores non audio, sequor magistros. Delicata doctrina est, pugnanti ictus dictare de muro, et cum ipse unguentis delibutus sis, cruentum militem accusare formidinis. Nec hoc dicens, statim iactantie reus sum, quod ceteris dormientibus solus certauerim; sed hoc dico, cautius eos posse pugnare, qui me uiderint uulneratum. Nolo tale certamen adeas, in quo tantum te protegas, et torpente dextra, sinistra clypeum circumferas. Aut feriendum tibi est, aut cadendum. Non possum te estimare uictorem, nisi aduersarium uideo [al. uidero] trucidatum.

13. Legimus,  eruditissimi uiri, in scholis pariter;  et Aristotelea illa uel de Gorgie fontibus manantia, simul didicimus, plura esse uidelicet genera dicendi: et inter cetera, aliud esse scribere, aliud . In priori uagam esse disputationem; et aduersario respondentem, nunc hec, nunc illa proponere. Argumentari ut libet, aliud loqui, aliud agere, panem, ut dicitur, ostendere; lapidem tenere. In sequenti autem aperta frons, et ut ita dicam, ingenuitas necessaria est. Aliud est querere, aliud definire. In altero pugnandum: in altero docendum est. Tu me stantem in prelio, et de uita periclitantem studiosus magister doceas. Noli ex obliquo, et unde non putaris, uulnus inferre. Directo percute gladio. Turpe tibi est hostem dolis ferire, non uiribus. Quasi non et hec ars summa pugnantium sit, alibi minari, alibi percutere. Legite, obsecro uos, Demosthenem, legite Tullium: ac ne forsitan Rhetores uobis 223 displiceant , legite Platonem, Theophrastum, Xenophontem, Aristotelem, et reliquos qui de Socratis fonte manantes, diuersis cucurrere riuulis: quid in illis apertum, quid simplex est? que uerba non sensuum? qui sensus non uictorie? Origenes, Methodius, Eusebius, Apollinaris [al. Apollinarius], multis uersuum millibus scribunt aduersus Celsum et Porphyrium. Considerate quibus argumentis, et quam lubricis  problematibus diaboli spiritu contexta subuertant: et quia interdum coguntur loqui, non quod sentiunt, sed quod necesse est, dicunt aduersus ea, que dicunt Gentiles. Taceo de Latinis Scriptoribus, Tertulliano, Cypriano, Minutio, uictorino, Lactantio, Hilario, ne non tam me defendisse, quam alios uidear accusasse. Paulum Apostolum proferam, quem quotiescumque lego, uideor mihi non uerba audire, sed tonitrua. Legite Epistolas eius, et maxime ad Romanos, ad Galatas, ad Ephesios, in quibus totus in certamine positus est; et uidebitis eum in testimoniis que sumit de ueteri Testamento, quam artifex, quam prudens, quam dissimulator fit eius quod agit. uidentur quidem uerba simplicia, et quasi innocentis hominis et rusticani; et qui  nec facere nec declinare nouerit insidias: sed quocumque respexeris, fulmina sunt. Heret in causa, capit omne quod tetigerit: tergum uertit, ut superet: fugam simulat, ut occidat. Calumniemur ergo illum, atque dicamus ei: Testimonia quibus contra Iudeos, uel ceteras hereses usus es, aliter in suis locis, aliter in tuis Epistolis sonant. uidemus exempla captiua  seruire  tibi ad uictoriam, que suis in uoluminibus non dimicant. Nonne nobis loquitur cum Saluatore: aliter foris, aliter domi loquimur? Turbe parabolas, discipuli audiunt ueritatem . Proponit Phariseis Dominus questiones, et non edisserit. Aliud est docere discipulum, aliud aduersarium uincere. »Mysterium, inquit, meum mihi, mysterium meum mihi et meis« .

14. Indignamini mihi, quod Iouinianum non docuerim, sed uicerim. Imo indignantur mihi, qui illum anathematizatum dolent: et cum laudent quod 224 sunt, accusant quod esse se simulant. Quasi uero rogandus fuerit, ut mihi cederet, et non inuitus ac repugnans in ueritatis uincula ducendus. Et hec dicerem, si uincendi studio, contra regulam Scripturarum quippiam locutus fuissem; et sicut uiri fortes in controuersiis solent facere, culpam premio redimerem. Nunc uero cum interpres magis Apostoli fuerim, quam dogmatistes, et commentatoris sim usus officio, quidquid durum uidetur, ei magis imputetur quem exposuimus, quam nobis qui exposuimus. Nisi forte ille aliter dixit, et nos simplicitatem uerborum eius maligna interpretatione detorsimus. Qui hoc arguit, de ipsis Scripturis probet. »Diximus: Si bonum est mulierem non tangere, malum ergo est tangere: nichil enim bono contrarium est, ni malum. Si autem malum est et ignoscitur, ideo conceditur, ne malo quid deterius fiat:« et cetera usque ad propositionem alterius capituli. Hoc ideo subiecimus, quia Apostolus dixerat: »Bonum est homini mulierem non tangere: propter fornicationem autem unusquisque uxorem suam habeat, et unaqueque suum uirum habeat« . In quo differunt uerba mea a sensu Apostoli? Nisi forte in eo, quod ille pronuntiat, ego dubito: ille definit, ego sciscitor: ille aperte dicit: »Bonam est homini mulierem non tangere,« ego timide [al. quotidie.] quero, si bonum est mulierem non tangere. Si dubitantis est, non confirmantis. Ille dicit: »Bonum est non tangere: ego quid bono contrarium esse possit, adiungo. Statimque in consequentibus: Animaduertenda Apostoli prudentia. Non dixit: »Bonum est homini uxorem non habere, sed Bonum est mulierem non tangere:« quasi et in tactu eius periculum sit; quasi qui illam tetigerit, non euadat. uides igitur non de coniugibus nos exponere, sed de coitu simpliciter disputare, quod ad comparationem pudicitie et uirginitatis, et Angelice similitudinis, bonum est homini mulierem non tangere. »uanitas uanitatum, et omnia uanitas«, dicit Ecclesiastes . Si omnes creature bone, ut a bono Creatore condite, quomodo uniuersa uanitas? Si terra uanitas, numquid et celi, et Angeli, et Throni. Dominationes, Potestates, cetereque uirtutes? 225 Sed que per se bona sunt, ut a bono Creatore condita, ad comparationem meliorum uanitas appellantur. uerbi gratia: lucerna lampadis comparatione pro nichilo est: lampas stelle collatione non lucet: stellam lune confer, ceca est: lunam soli iunge, non rutilat: solem Christo confer, et tenebre  sunt. Ego sum, inquit, qui sum . Omnem igitur creaturam si Deo contuleris, non subsistit. »Ne tradas, inquit Esther, hereditatem tuam his qui non sunt« , idolis scilicet et demonibus. Et certe erant idola et demones, quibus ne traderentur, orabat. In Iob quoque legimus, a Baldad [al. Baldach] dictum de impio: »Auellatur de tabernaculo suo fiducia eius, et calcet super eum quasi rex interitus. Habitent in tabernaculo eius socii eius, qui non est:« haud dubium quin diaboli, qui cum habeat socios, non autem haberet nisi esset: tamen quia Deo periit, non esse dicitur. Ergo secundum hunc comparationis sensum, »malum diximus mulierem tangere  quia bonum est non tangere.« Et subiecimus: »uirginitatem frumentum, nuptias hordeum, fornicationem stercus bubulum nuncupantes.« Utique frumentum et hordeum creatura Dei est. uerum in Euangelio maior turba hordeaceis panibus, minor frumentaceis pascitur : »Homines, inquit, et iumenta saluos facies, Domine« . Aliis uerbis id ipsum locuti sumus, quando aurum uirginitatem, argentum nuptias diximus: et centum quadraginta quatuor millia uirginum signatorum, qui cum mulieribus non sunt coinquinati: in quo ostendi uoluimus, omnes qui uirgines non permanserint, ad comparationem purissime et Angelice castitatis, et ipsius Domini nostri Iesu Christi, esse pollutos. Quod si cui asperum et reprehensione dignum uidetur, tantam nos inter uirginitatem et nuptias fecisse distantiam; quanta inter frumentum et hordeum est, legat S. Ambrosii de uiduis librum, et inueniet illum inter cetera que de uirginitate et nuptiis disputauit, etiam hoc dixisse. »Neque ita coniugium pretulit Apostolus, ut studia uirginitatis [Amb. integritatis] extingueret: sed a continentie persuasione [al. perfectione] incipiens, ad incontinentie remedia descendit. Et cum brauium superne uocationis fortibus 226 demonstrasset, deficere tamen in uia neminem passus est: ita plaudens prioribus, ut non despiceret et sequentes. Didicerat enim et ipse, quia Dominus iehsu aliis panem hordeaceum, ne in uia deficerent : aliis corpus suum, ut ad regnum contenderent , demonstrauit. Et in consequentibus: Non ergo copula nuptialis quasi culpa uitanda, sed quasi necessitatis sarcina declinanda est. Lex enim astringit uxorem, ut in laboribus et tristitia filios generet: conuersio eius  ad uirum sit, ut ei ipse dominetur . Ergo laboribus et doloribus in generatione filiorum addicitur nupta, non uidua: et dominatui uiri sola subditur copulata, non uirgo. Et in alio loco: Pretio, inquit, empti estis, nolite fieri serui hominum . uidetis quam euidens coniugalis sit definitio seruitutis. Et post pusillum.  Si  igitur bonum coniugium seruitus est, malum quid est, quando nequeunt se inuicem sanctificare, sed perdere.« Uniuersa que nos de uirginitate ac nuptiis lato sermone diffudimus, ille breui arctauit compendio, in paucis multa comprehendens. uirginitas ab eo persuasio continentie: nuptie, remedia incontinentie predicantur. Et significanter a maioribus ad minora descendens, uirginibus brauium superne uocationis ostendit, nuptas ne in uia deficiant, consolatur. Alios laudat, alios non despicit. Coniugium hordeo, uirginitatem corpori Christi comparat. Et puto multo minorem distantiam inter frumentum esse et hordeum, quam inter hordeum et corpus Christi. Denique nuptias dicit, quasi necessitatis sarcinam declinandas, et definitionem esse euidentissime seruitutis. Et multa alia que tribus libellis de uirginibus latissime prosecutus est.

15. Ex quibus uniuersis perspicuum est, me nichil noui de uirginibus nuptisque dixisse: sed maiorum in omnibus secutum esse sententiam, tam huius uidelicet, quam reliquorum, qui de Ecclesiasticis dogmatibus disputarunt: QUORUM AEMULARI exopto negligentiam potius, quam aliorum obscuram diligentiam. Tumeant contra me mariti, quare dixerim: »Oro te, quale illud bonum est, quod orare prohibet: quod corpus Christi accipere non permittit? Quando 227 impleo mariti officium, non impleo continentis.« Iubet idem Apostolus in alio loco, ut semper oremus . »Si semper orandum est, nunquam ergo coniugio seruiendum. Quoniam quotiescumque uxori debitum reddo, orare non possum.« Hoc quare dixerim, perspicuum est, quia interpretabar illud Apostoli dictum: Nolite fraudare inuicem, nisi forte ex consensu ad tempus, ut uacetis orationi . Paulus Apostolus dicit, quando coimus cum uxoribus, nos orare non posse. Si per coitum quod minus est impeditur, id est, orare: quanto plus quod maius est, id est, Corpus Christi prohibetur accipere? Petrus ad continentiam hortatur: Ne impediantur orationes  nostre. Quod hic, queso, peccatum meum est? quid commerui? quid deliqui? Si turbide, et nebulose aque fluunt, non est aluei culpa, sed fontis. An idcirco arguor, quod de meo ausus sum adiicere: »Quale illud bonum est, quod Corpus Christi accipere non permittit? Ad hoc breuiter respondebo. Quid est maius orare, an Corpus Christi accipere?« Utique accipere corpus Christi. Si per coitum quod minus est impeditur, multo magis quod maius est. Diximus in eodem uolumine . Panes propositionis ex Lege non potuisse comedere Dauid, et socios eius nisi se triduo mundos a mulieribus respondissent . non utique a meretricibus, quod damnabatur a Lege: sed ab uxoribus, quibus licite iungebantur. Populum quoque quando accepturus erat Legem in  Monte Sina, tribus dicbus iussum esse ab uxoribus abstinere  Scio Rome hanc esse consuetudinem, ut fideles semper Christi corpus accipiant, quod nec reprehendo, nec probo: Unusquisque enim in suo sensu abundat  Sed ipsorum conscientiam conuenio, qui eodem die post coitum communicant, et iuxta Persium, noctem flumine purgant ; quare ad Martyres ire non audent? quare non ingrediuntur Ecclesias? An alius in publico,  alius in domo Christus est? Quod in Ecclesia non licet, nec domi licet. Nihil Deo clausum est, et tenebre quoque lucent apud Deum. Probet se unusquisque, et sic ad Corpus Christi accedat; non quod dilate communionis unus dies, aut biduum sanctiorem efficiat Christianum, ut quod hodie non merui, cras uel perendie merear: 228 sed quod dum doleo me non communicasse Corpori Christi, abstineam me paulisper ab uxoris amplexu: ut amori coniugis, amorem Christi preferam. Durum est, et non ferendum est. Quis hoc secularium sustinere potest? Qui potest sustinere, sustineat: qui non potest, ipse uiderit. Nobis cure est, NON QUID UNUSQUISQUE POSSIT, aut uelit; sed quid Scripture precipiant, dicere.

16. Illud quoque in commentariolis meis eiusdem Apostoli carpitur, in quibus, dixi , »uerum ne quis putet ex eo quod sequitur: ut uacetis orationi, et iterum ad idipsum reuertimini , Apostolum hoc uelle, et non propter maiorem ruinam concedere, statim infert, ne tentet uos Satanas propter incontinentiam uestram. Pulchra nimirum indulgentia, et iterum reuertimini ad idipsum.  Quod erubescit suo uocare nomine: quod tentationi prefert Satane, quod causam habet incontinentiam; laboramus quasi obscurum disserere, cum exposuerit se ipse qui scripsit? Hoc autem dico, inquit, iuxta indulgentiam, non secundum imperium. Et mussitamus adhuc nuptias non uocare indulgentiam; sed preceptum: quasi non eodem modo, et secunda, et tertia matrimonia concedantur, et reliqua? Quid hic locutus sum, quod Apostolus non dixerit? Nimirum illud, Quod erubescit suo uocare nomine?« Ego arbitror quando dicit, ad idipsum, et rem ipsam tacet, non eum nominare palam coitum, sed uerecunde ostendere. An quia sequitur, »Quod tentationi prefert Satane, quod habet causam incontinentiam?« Nonne alio uerborum ordine idipsum est, ne tentet uos Satanas propter incontinentiam uestram? An quia dixi, »Et mussitamus adhuc nuptias non uocare indulgentiam, sed preceptum?« Quod si durum est, imputetur Apostolo, qui ait: Hoc autem dico secundum indulgentiam, non secundum imperium; non mihi, qui excepto prepostero ordine, nec sensum, nec uerba mutaui.

17. Transeamus ad reliqua, epistolari enim breuitate festinat oratio: »Dico, inquit Apostolus, innuptis, et uiduis, bonum est eis, si sic permanserint, ut  ego. Si autem se non continent, nubant: melius est enim nubere, quam uri« . Quod capitulum 229 nos sic interpretati sumus: »Postquam nuptis concesserat usum coniugii, et ostenderat ipse quid uellet, quidue concederet, transit ad innuptas, et uiduas, et sui proponit exemplum, et felices uocat, si sic permanserint: si autem se non continent, nubant: idipsum, dicens quod supra: Propter fornicationem autem: et, ne tentet uos Satanas propter incontinentiam uestram. Redditque causam cur dixerit, Si se non continent, nubant: Melius est enim nubere, quam uri. Ideo melius est nubere, quia peius est uri. Tolle ardorem libidinis, et non dicet, quia melius est nubere. Melius semper ad comparationem deterioris respicit: non ad simplicitatem incomparabilis per se boni. uelut si diceret: Melius est unum oculum habere, quam nullum. Et post paululum cum apostropham fecissem ad Apostolum; intuli: Si per se bone nuptie sunt, noli eas incendio comparare: sed die simpliciter, bonum est nubere. Suspecta est mihi bonitas eius rei, quam magnitudo alterius mali, malum cogit esse inferius. Ego autem non leuius malum, sed simplex per se bonum uolo. uult Apostolus innuptas, et uiduas absque coitu permanere, et ad exemplum sui prouocat, et feliciores uocat, si sic permanserint. Si autem se continere non possunt, et ardorem libidinis, non tam continentia uolunt quam fornicatione restinguere, melius est nubere, quam uri. Ad quod nos intulimus; ideo melius est nubere, quia peius est uri: non nostram sententiam proferentes, sed interpretantes illud Apostoli, melius est nubere, quam uri, id est, melius est maritum ducere, quam fornicari. Si uri uel fornicari bonum esse docueris, tunc bono melius preferetur.  Si autem nubere melius est, quod malo prefertur, non est germane, et pure integritatis, nec eius beatitudinis, que Angelis comparatur. Si dixero, melius est uirginem esse, quam nuptam: bono melius pretuli. Si autem alterum gradum fecero, melius est nubere, quam fornicari, ibi non bono melius, sed malo bonum pretuli. Multa diuersitas est inter id melius, quod nuptiis, et inter id quod fornicationi anteponitur. Obsecro te, quid 230 in hac dissertione peccaui? Propositum mihi erat, non ad meam uoluntatem Scripturas trahere, sed id dicere, quod Scripturas uelle intelligebam. Commentatoris officium est, non quid ipse uelit: sed quid sentiat ille quem interpretatur, exponere. Alioqui si contraria dixerit, non tam interpres erit, quam aduersarius eius, quem nititur explanare. Certe ubicumque Scripturas non interpretor, et libere de meo sensu loquor, arguat me cui libet, durum quid dixisse contra nuptias. Quod si non repererit, quidquid uel austerum esse uidetur, uel durum,  id Scriptoris auctoritati, non interpretis officio deputet.

18. Illud uero ferre quis possit, quod in me reprehenditur:  quare exponens capitulum Apostoli, in quo de coniugibus scripsit, »tribulationem carnis habebunt huiusmodi« , dixerim: »Nos ignari rerunt putabamus nuptias saltem carnis habere letitiam. Si autem nubentibus et in carne tribulatio est, in qua sola uidebantur habere delicias, quid erit relicum propter quod nubant, cum et in spiritu, et in anima, et in ipsa carne tribulatio sit?« Que hec condemnatio matrimonii est, si infantium uagitus, filiorum mortes, abortia [al. diuortia], damna domus, et cetera huiusmodi tribulationem diximus nuptiarum? Dum aduiueret [al. adhuc uiueret] sancte memorie Damasus, librum contra Heluidium »de Beate Marie uirginitate perpetua« scripsimus, in quo necesse fuit nobis ad uirginitatis beatitudinem predicandam, multa de molestiis dicere nuptiarum. Num uir egregius, et eruditus in Scripturis, et uirgo Ecclesie uirginis doctor, aliquid in illo sermone reprehendit? In libro quoque ad Eustochium multo duriora de nuptiis diximus, et  nemo super hac re lesus est. AMATOR QUIPPE castitatis, preconium pudicitie intenta aure captabat. Lege Tertullianum, lege Cyprianum, lege Ambrosium; et cum illis me uel accusa, uel libera. Inuente sunt Plautine familie [al. fabule], et scioli tantum ad detrahendum, qui in eo se doctos ostentare uelint, si omnium dicta lacerent, et in una atque eadem causa, utrumque, id est, et me, et aduersarium reprehendant, et cum e duobus alterum necesse sit uincere, ambos uictos esse contendant. »Porro ubi de digamis, et trigamis 231 disserentes diximus, melius est licet alterum, et tertium, unum uirum nosse, quam plurimos, id est, tolerabilius est uni homini prostitutam esse, quam multis, nonne statim cur hoc dixerim, subiecimus? Siquidem et illa in Euangelio Samaritana, sextum maritum habere se dicens, arguitur a Domino, quod non sit uir eius« . Ego etiam nunc libera uoce proclamo, non damnari in Ecclesia digamiam, imo nec trigamiam, et ita licere quinto, et sexto, et ultra, quomodo, et secundo marito nubere: sed quomodo non damnantur iste nuptie, ita nec predicantur. So- LATIA MISERIAE SUNT, non laudes continentie. »Unde et in alio loco dixi: Ubi unus maritus exceditur, nichil refert, secundus an tertius sit: quia desinit esse monogamus. Omnia licent, sed non omnia expediunt. Non damno digamos, imo nec trigamos, et si dici potest, octogamos: habeat cuilibet octauum maritum, et esse desinat prostituta.

19. ueniam et ad illum locum in quo arguor, quare dixerim   dumtaxat iuxta Hebraicam ueritatem, in die secundo non additum, sicut in primo et in tertio, et reliquis: »uidit Deus, quia bonum est« ; statimque subiecerim: »Nobis intelligentiam derelinqui: non esse bonum duplicem  numerum, qui ab unione diuidat, et prefiguret federa nuptiarum. Unde et in arca Noc omnia animalia quecumque bina ingrediuntur, immunda sunt. Impar numerus est mundus.« In hoc nescio quid reprehendatur interim de secunda die: utrum quia scriptum est, et scriptum non esse diximus: an quia etiam si scriptum est, nos aliter intelleximus, quam Scripture simplicitas patitur. Scriptum non esse in secundo die, »uidit Deus quia bonum est:« non meum accipiant testimonium, sed cunctorum Hebreorum, et aliorum Interpretum, Aquile uidelicet, et Symmachi, et Theodotionis. Si autem scriptum non est, cum in ceteris diebus scriptum sit, aut reddant aliam probabiliorem causam, quare non scriptum sit: aut si non repererint, ingratis 232 suscipiant quod a nobis dictum est. Porro si in arca Ne omnia animalia, que bina ingrediuntur immunda sunt, et impar numerus mundus est, et hoc scriptum esse nemo dubitat; quare scriptum si edisserant. Si autem non edisserunt, quod a me expositum est, uelint, nolint, suscipient. Aut profer meliores epulas, et me conuiua utere: aut qualicumque nostra cenula contentus esto. Scilicet nunc enumerandum mihi est, qui Ecclesiasticorum de impari numero disputarint, Clemens, Hippolytus, Origenes, Dionysius, Eusebius, Didymus, nostrorumque Tertullianus, Cyprianus, uictorinus, Lactantius, Hilarius: quorum  Cyprianus de septenario, id est, impari numero disserens, que, et quanta dixerit ad Fortunatum, liber illius testimonio est. An forsitan Pythagoram, et Architam Tarentinum, et  Publium Scipionem in sexto de Republica, de impari numero proferam disputantes? Et si hos audire noluerint obtrectatores mei, Grammaticorum scholas eis faciam conclamare: »Numero Deus impare gaudet« .

20. Grande piaculum, euerse sunt Ecclesie, orbis audire non potest, si mundiorem uirginitatem diximus esse quam nuptias: si parem numerum impari subiecimus, et ueteris Testamenti typos, Euangelice ueritati profecisse monstrauimus. Cetera que in libro nostro reprehensa sunt, uel leuiora puto, uel ad eumdem sensum pertinentia: unde ad ea respondere nolui, ne libelli excedere magnitudinem, et tuo uiderer ingenio diffidere, quem patronum cause mee ante habui, quam rogarem. Igitur hoc extrema uoce protestor, ME NEC damnasse nuptias, nec damnare; respondisse aduersario, non meorum insidias formidasse. uirginitatem autem in celum fero, non quia habeam, sed quia magis mirer quod non habeo.  Ingenua, et uerecunda confessio est, quo ipse careas, id in aliis predicare. Numquid quia graui corpore terre hereo, auium non miror uolatus, nec columbam predico, quod »Radit iter liquidum, celeres neque commouet alas« ? Nullus se decipiat: nemo blando 233 adulatore se precipitet. Prima est uirginitas a  natiuitate, secunda uirginitas a secunda natiuitate. Non est meus sermo, antiqua sententia est: »Nemo potest duobus dominis seruire« , carni et spiritui. »Caro concupiscit aduersus spiritum, spiritus autem aduersus carnem; hec inuicem sibi aduersantur, ut non que uolumus illa faciamus . Quando aliquid tibi asperum uidetur in nostro opusculo, non ad mea uerba respicias, sed ad Scripturam, unde mea tracta sunt uerba.

21. Christus uirgo, Mater uirginis nostri uirgo perpetua, mater, et uirgo. iehsu enim clausis ingressus est ostiis, et in sepulcro eius, quod nouum, et in petra durissima fuerat excisum, nec antea quis, nec postea positus est. Hortus conclusus, fons signatus : de quo fonte ille fluuius manat iuxta Iel , qui irrigat torrentem,  uel funium, uel spinarum: funium peccatorum, quibus ante alligabantur [al. alligabamur]; spinarum, que suffocabant [al. suffocant] sementem patrisfamilias. Hec est porta orientalis, ut ait Ezechiel, semper clausa, et lucida, et operiens in se, uel ex se proferens Sancta sanctorum; per quam sol iustitie, et Pontifex noster secundum ordinem Melchisedech ingreditur, et egreditur. Respondeant mihi, quomodo iehsu ingressus est clausis ostiis, cum palpandas manus, et latus considerandum, et ossa carnemque monstrauerit, ne ueritas corporis, phantasma putaretur; et ego respondebo, quomodo sancta Maria sit et mater, et uirgo. uirgo post partum, mater ante quam nupta. Igitur, ut dicere ceperamus, Christus uirgo, uirgo Maria,  utrique sexui uirginitatis dedicauere principia. Apostoli, uel uirgines, uel post nuptias continentes.  Episcopi, Presbyteri, Diaconi, aut uirgines eliguntur, aut uidui, aut certe post Sacerdotium in eternum pudici. Quid nobismetipsis illudimus, et irascimur, si subantibus nobis semper ad coitum, premia pudicitie denegentur? uolumus opipare comedere, uxorum adherere complexibus, et in numero uirginum, et uiduarum regnare cum Christo. Idem ergo habebit 234 fames premium, et ingluuies, sordes, et munditie, saccus, et sericum? Lazarus recepit mala in uita sua, et diues ille purpuratus, crassus et nitidus, fruitus  est carnis bonis dum aduiueret: sed diuersa post mortem tenent loca : MISERIAE DELICUS, et delicie miseriis commutantur. In nostro arbitrio est, uel Lazarum sequi, uel diuitem.



EPISTOLA XLIX  AD PAMMACHIUM.

Apologeticam superiorem Epistolam Pammachio mittit, eidemque gratulatur quod ab omnibus dignus haberetur Sacerdotio; tandem eum inuitat ad lectionem translationum suarum ex Hebreo, et aliorum opusculorum.

1. Christiani interdum pudoris est, etiam apud amicos tacere, et humilitatem suam magis silentio consolari, quam retractando ueteres amicitas, ambitionis crimen incurrere. Quamdiu tacuisti, tacui, nec expostulare unquam super hac re uolui: ne non amicum querere, sed potentiorem uiderer expetere. Nunc autem prouocatus officio litterarum, primas semper partes habere tentabo: et non tam rescribere, quam scribere; ut et uerecunde hucusque tacuisse, et uerecundius loqui cepisse cognoscar.

2. De opusculis meis contra Iouinianum, quod et prudenter et amanter feceris, exemplaria subtrahendo, optime noui. Sed nichil profuit ista diligentia, cum aliquanti ex Urbe uenientes, mihi eadem lectitarent, que se Rome excepisse referebant. In hac quoque prouincia iam libri fuerant diuulgati: et ut ipse legisti, »nescit uox missa reuerti« . Non sum tante felicitatis, quante plerique huius temporis Tractatores, ut nugas meas quando uoluerim emendare possim. Statim ut aliquid scripsero, aut imatores mei, aut inuidi, diuerso quidem studio, sed pari certamine, in uulgus nostra disseminant: et uel in laude, uel in uituperatione nimii sunt: non meritum stili, sed suum stomachum sequentes. Itaque quod solum facere potui, 235 ipsius operis tibi  ; quem cum legeris, ipse pro nobis ceteris satisfacies: aut si tu quoque narem contraxeris, illam Apostoli , in qua de uirginitate et nuptiis disputat, aliter disserere compelleris.

3. Nec hoc dico, quod te ad scribendum prouocem: cuius in sacris litteris studium mihi prefero: sed ut alios qui nos lacerant, hoc facere compellas. Norunt litteras, uidentur sibi scioli: possunt me non reprehendere, sed docere. Si quid scripserint, magis ex operis corum comparatione, mea interpretatio negligetur. Lege, queso te, et diligenter Apostoli uerba considera, et tunc uidebis me propter calumniam declinandam multo plus quam ille uoluit in maritos fuisse clementem. Origenes, Dionysius, Pierius, Eusebius Cesariensis, Dydimus, Apollinaris latissime hanc Epistolam interpretati sunt: quorum Pierius cum sensum Apostoli uentilaret atque edisseret, et  proposuisset illud exponere: »uolo autem omnes esse sicut meipsum« , adiecit, . Quod hic queso peccatum meum, que duritia? Uniuersa que scripsi, huic sententie comparata lenissima [al. leuissima] sunt. Reuolue omnium quos supra memoraui, commentarios et Ecclesiarum Bibliothecis fruere, et magis concito gradu ad optata ceptaque peruenies.

4. Audio totius in te Urbis studia concitata. Audio Pontificis et populi uoluntatem pari mente congruere. MINUS EST tenere Sacerdotium, quam mereri. Libros sedecim Prophetarum, quos in Latinum de Hebreo sermone uerti, si legeris, et delectari te hoc opere comperero, prouocabis nos etiam cetera clausa armario non tenere. Transtuli nuper Iob in linguam nostram: cuius exemplar a sancta Marcella consobrina tua poteris mutuari. Lege eumdem Grecum et Latinum; et ueterem Editionem nostre Translationi compara: et liquido peruidebis quantum distet inter ueritatem, et mendacium. Miseram  quedam in Prophetas duodecim sancto patri Domnioni, Samuelem quoque et Malachim, id est, quatuor Regum libros. Que si legere uolueris, probabis quante difficultatis 236 sit diuinam Scripturam, et maxime Prophetas intelligere: et Interpretum uitio que apud suos purissimo cursu orationis labuntur, apud nos scatere uitiis. Porro eloquentiam quam pro Christo in Cicerone contemnis, in paruulis ne requiras. Ecclesiastica interpretatio etiam si habet eloquii uenustatem, dissimulare eam debet et fugere, ut non otiosis Philosophorum scholis paucisque discipulis, sed uniuerso loquatur hominum generi.



EPISTOLA L  . AD DOMNIONEM.

Admonitus a Sancto Domnione de conuiicis quibus Rome lacerabant multi libros aduersus Iouinianum, in primis autem Monachus quidam iuuenis, rumigerulus, hunc mire exagitat, eiusque imperitiam obiurgans, prouocat ad scribendum.

1. Littere tue et amorem pariter sonant, et querelam. Amorem tuum, quo sedulo monens, etiam que tuta sunt in nobis pertimescis: querelam eorum qui non amant, et querentes occasionem in peccatis, garriunt aduersus fratrem suum, et contra filium matris sue ponunt scandalum . Scribis enim eos, imo nescio quem de triuio, de compitis, de plateis circumforaneum Monachum rumigerulum,  rabulam, uafrum tantum ad detrahendum, qui per trabem oculi sui festucam alterius nitatur eruere, concionari aduersum me, et libros, quos contra Iouinianum scripsi, canino dente rodere, lacerare, conuellere. Hunc Dialecticum urbis uestre, et Plautine familie columen, non legisse quidem Aristotelis, non , non , non saltem Ciceronis , sed per imperitorum circulos, muliercularumque , syllogismos texere, et quasi sophismata nostra callida argumentatione dissoluere. Stultus ego qui me putauerim hec absque Philosophis scire non posse; qui meliorem stili partem eam legerim, que deleret, quam que scriberet. Frustra 237 ergo  Alexandri uerti Commentarios: nequidquam me doctus magister per Porphyrii introduxit ad Logicam: et, ut humana contemnam, sine causa Gregorium Nazianzenum et Didymum in Scripturis sanctis catechistas habui: nichil mihi profuit Hebreorum eruditio, et ab adolescentia usque ad hanc etatem quotidiana in Lege, Prophetis, Euangeliis, Apostolisque meditatio.

2. Inuentus est homo absque preceptore perfectus ,  , qui eloquentia Tullium, argumentis Aristotelem, prudentia Platonem, eruditione Aristarchum, multitudine librorum Chalcenterum, Didymum scientia Scripturarum, omnesque sui temporis uincat Tractatores. Denique dicitur materiam poscere: et  Carneadis aliquid referens, in utramque partem, hoc est, et pro iustitia et contra iustitiam disputare. Liberatus est mundus a periculo, et  Hereditarie uel Centumuitales cause de barathro erute, quod hic forum negligens, se ad Ecclesiam transtulit. Quis hoc nolente [l. uolente] fuisset innoxius? quem criminosum non huius seruasset oratio, cum cepisset in digitis partiri causam, et syllogismorum suorum retia tendere? Nam si applosisset pedem, intendisset oculos, rugasset frontem, iactasset manum,  barbam tornasset, tenebras illico ob oculos offudisset [al. effudisset] iudicibus. Nec mirum si me et absentem iamdiu, et absque usu Latine lingue, semigreculum, barbarumque, homo latinissimus et facundissimus superet; cum presentem Iouinianum  eloquentie sue mole oppresserit.

3. Queso igitur te, pater carissime, ut moneas eum, ne loquatur contra propositum suum; ne castitatem habitu pollicens, 238 uerbis destruat; ne uirgo uel continens  maritatas [al. maritos] uirginibus comparet, et frustra aduersus hominem disertissimum, tanto tempore digladiatus sit. Audio preterea eum libenter uirginum et uiduarum cellulas circumire, et adducto supercilio, de sacris inter eas litteris philosophari. Quid in secreto, quid in cubiculo mulierculas docet? Ut hoc sciant esse uirgines, quod maritate [al. marite]; ut florem etatis non negligant, ut comedant et bibant, et balneas adeant, munditias appetant, unguenta non spernant? an magis pudicitiam, et ieiunia, et illuuiem corporis? Utique illa precipit que plena uirtutis sunt. Fateatur ego publice quod domi loquitur. Aut si et domi eadem docet que et publice, a puellarum consortio separandus est. Miror autem non erubescere iuuenem, et Monachum, ut sibi uidetur, disertum  lustrare nobilium domos, herere salutationibus matronarum,  religionem nostram pugnam facere, et fidem Christi contentione torquere uerborum; atque inter hec fratri suo detrahere. Utique si errare me arbitratus est « , debuit uel arguere, uel interrogare per litteras: quod uir eruditus et nobilis fecit Pammachius, cui ego ut potui, et Epistola disserui longiore , quo unumquodque sensu dixerim. Imitatus saltem fuisset tuam uerecundiam, qui ea loca, que scandalum quibusdam facere uidebantur, excerpta de uolumine per ordinem digessisti, poscens ut uel emendarem, uel exponerem, et non tante me putasset dementie, ut in uno atque eodem libro, et pro nuptiis, et contra nuptias scriberem.

239 4. Parcat sibi, parcat mihi, parcat nomini Christiano. Monachum se esse non loquendo, et discursando, sed tacendo, et sedendo nouerit. Legat Ieremiam, dicentem: »Bonum est uiro cum portauerit iugum ab adolescentia sua. Sedebit solus et tacebit: quia tulit super se iugum« . Aut si certe in omnes Scriptores censoriam accepit uirgulam,  et idcirco se eruditum putat, quia Iouinianum, solus intelligit   appellamur Attilio iudice. Ipse quoque Iouinianus, , id ei iustissime proclamabit, Quod me damnant Episcopi, non est ratio, sed conspiratio. Nolo mihi ille, uel ille respondeat, quorum me auctoritas opprimere potest, docere non potest. Scribat contra me uir, cuius et ego linguam intelligo: quem cum uicero, omnes homines simul uicerim. Ego enim bene noui  »quantus In clypeum assurgat, quo turbine torqueat hastam« . Fortis est, et in disputando nodosus et tenax, et qui obliquo  et arcuato pugnet capite. Sepe de nocte usque ad uesperam contra nos in plateis clamauit: habet latera et athletarum robur, et belle corpulentus est. uidetur mihi occulte mei dogmatis esse sectator. Preterea nunquam erubescit, nec considerat quid, sed quantum dicat; et in tantam uenit opinionem eloquentie, ut soleant dicta eius Ciriatorum esse dictata. Quoties me iste in circulis stomacari fecit et adduxit ad choleram?  quoties conspuit, et consputus abscessit? Sed hec uulgaria sunt, et a quolibet de sectatoribus meis possunt fieri: ad libros prouoco, ad memoriam in posteros transmittendam. Loquamur scriptis, ut de nobis tacitus lector iudicet; ut quomodo ego discipulorum gregem ductito; sic ex huius nomine Gnathonici, uel Phormionici uocentur.

5. Non est grande, mi Domnion, garrire 240 per angulos, et medicorum tabernas, ac de mundo ferre sententiam: hic bene dixit, ille male: iste Scripturas nouit, ille delirat: iste loquax, ille infantissimus est. Ut de omnibus iudicet, cuius hoc iudicio meruit? Contra quemlibet passim in triuiis strepere, et congerere maledicta, non crimina, scurrarum est; et paratorum [al. parasitorum] semper ad lites. Moueat  manum, figat stilum, commoueat se; et quidquid potest scriptis ostendat. Det nobis occasionem respondendi disertitudini sue. Possum remordere [al. respondere], si uelim, possum genuinum lesus infigere. Et nos didicimus litteras; »Et nos sepe manum ferule subtraximus« . De nobis quoque dici potest; Fenum habet in cornu, longe fuge . Sed magis uolumus esse discipuli eius, qui ait: »Dorsum meum posui ad flagella; et faciem meam non auerti a confusione sputorum« . »Qui cum malediceretur, non remaledixit« ; et post alapas, crucem, flagella, blasphemias, nouissime pro crucifigentibus deprecatus est, dicens: »Pater ignosce eis, quod enim faciunt, nesciunt« . Et ego ignosco errori fratris: intelligo, quia diaboli arte deceptus est. Inter mulierculas sciolus sibi et eloquens uidebatur. Postquam Romam mea opuscula peruenerunt, quasi emulum exhorruit, et de me quoque captauit gloriam, ut nullus esset in terris, qui non eius eloquentie displiceret, exceptis his quorum potentie non parcit, sed cedit; imo quos non honorat, sed metuit. uoluit scilicet homo peritissimus, ut ueteranus miles uno rotatu gladii percutere utrumque, et ostendere populis quod quidquid ipse uellet, hoc Scriptura sentiret. Dignetur igitur nobis sermonem suum mittere, et non reprehendendo, sed docendo, garrulitatem nostram corrigere. Tunc intelliget aliam uim fori esse, aliam triclinii; non eque inter fusos et calathos puellarum, et inter eruditos uiros de diuine legis dogmatibus disputari. Nunc libere, et impudenter iactat in uulgus, 241 et perstrepit,  damnat nuptias; et inter uteros tumentes, infantium uagitus, et lectulos maritorum, quid Apostolus dixerit, tacet, ut me solum in inuidiam uocet. Cum autem ad libros uenerit, et pedem pedi contulerit, et uel proposuerit aliquid de Scripturis, uel audierit proponentem, tunc sudabit, tunc herebit. Procul Epicurus, longe Aristippus, subulci non aderunt, scropha non grunniet.

»Et nos tela, pater, ferrumque haud debile dextra Spargimus, et nostro sequitur de uulnere sanguis.« .

Porro si non uult scribere, et tantum maledictis agendum putat, audiat tot interiacentibus terris, flactibus, populis,  saltem Echo clamoris mei: Non damno nuptias, non damno coniugium. Et ut certius sententiam meam teneat, uolo omnes qui propter  nocturnos forsitan metus soli cubitare non possunt, uxores ducere.





EPISTOLA LI  S. EPIPHANII AD IOANNEM Episcopum Ierosolymorum A Hieronymo Latine reddita.


Epiphanius Episcopus Salamine Cypri excusat se Ioanni Episcopo Ierosolymitano, quod Paulinanium Presbyterum ordinasset ipso inconsulto. Deinde commonet, ut ab Origenis erroribus abstineat.

Domino dilectiss. Fratri IOANNI Episc. EPIPHANIUS.

1. Oportebat  nos, dilectissime, Clericatus honore non abuti in superbiam, sed custodia mandatorum Dei, et obseruatione diligentissima hoc esse quod dicimur. Si enim sancta Scriptura loquitur: »Cleri eorum non proderunt eis : que arrogantia clericatus conducere nobis poterit, qui non solum cogitatione, et sensu, uerum etiam sermone peccamus? 242 Audiui quippe quod tumeas contra nos, et irascaris, et miniteris scribere in extremos fines terre, ut loca prouinciasque non nominem. Et ubi est Dei timor, qui nos debet illo tremore concutere, qui dictus est a Domino: »Si quis irascitur fratri suo sine causa, reus erit iudicio?«  Non quod magnopere curem, si scribas quod placuerit. Scribebantur enim, et  epistole bibline iuxta Isaiam: et mittebantur super aquas, que cito cum seculo transeunt. Nihil tibi nocuimus, nichil iniurie fecimus, nec quicquam uiolenter extorsimus. In monasterio fratrum, et fratrum Peregrinorum,  qui prouincie nichil tue deberent: et propter nostram paruitatem, et litteras, quas ad eos crebro direximus, communionis quoque tue ceperunt habere discordiam, ne uiderentur quadam duritia, et conscientia nostra, antique fidei ab Ecclesia separari, ordinauimus Diaconum: et postquam ministrauit, rursum Presbyterum, super quo debueras gratulari, intelligens quod ob Dei timorem hoc sumus facere compulsi: maxime cum nulla sit diuersitas in sacerdotio Dei, et ubi utilitati Ecclesie prouidetur. Nam, et si   singuli Ecclesiarum Episcopi habent sub se Ecclesias, quibus curam uidentur impendere: et nemo super alienam mensuram extenditur, tamen preponitur omnibus caritas Christi, in qua nulla simulatio est: nec considerandum quid factum sit, sed quo tempore, et quo modo, et in quibus, et quare factum sit. Cum enim uidissem, quia multitudo sanctorum fratrum in monasterio consisteret, et sancti Presbyteri Hieronymus, et uincentius propter uerecundiam, et humilitatem nollent debita nomini suo exercere sacrificia, et laborare in hac parte ministerii, que Christianorum precipua salus est: inuenire autem, et comprehendere seruum Dei non posses, qui  te, eo 243 quod graue onus sacerdotii nollet suscipere, sepe fugiebat: sed nec alius quis Episcoporum facile eum reperiret. Unde, et satis miratus sum, quomodo dispensatione Dei ad nos uenerit cum Diaconis monasterii, et ceteris fratribus, ut mihi satisfaceret, quia nescio quid aduersum eos habebam tristitie. Cum igitur celebraretur Collecta in ecclesia uille, que est iuxta monasterium nostrum, ignorantem eum, et nullam penitus habentem suspicionem, per multos Diaconos apprehendi iussimus, et teneri os eius, ne forte liberari se cupiens, adiuraret nos per nomen Christi: et primum Diaconum ordinauimus, proponentes ei timorem Dei, et compellentes, ut ministraret; ualde quippe obnitebatur, indignum se esse  clamitans, et graue onus ultra uires suas esse contestans. uix ergo compulimus eum, et persuadere potuimus testimoniis Scripturarum, et propositione mandatorum Dei. Et cum ministrasset [al. ministraret] in sanctis sacrificiis, rursus cum ingenti difficultate tento ore eius, ordinauimus Presbyterum: et iisdem uerbis, quibus antea suaseramus, impulimus ut sederet in ordine Presbyterii. Post hec scripsimus ad sanctos Presbyteros monasterii, et ceteros fratres: et increpauimus eos, quare non scripsissent super eo, cum ante annum multos eorum queri audissem, cur non haberent, qui sibi Domini sacramenta conficerent, et illum omnes suo poscerent testimonio, et grandem utilitatem in commune monasterii testarentur: quare tunc reperta opportunitate non scripsissent nobis, neque super ordinatione eius aliquid poposcissent.

2. Hec ita acta sunt, ut locutus sum, in caritate Christi, quam te erga paruitatem nostram habere credebam: quanquam in monasterio ordinauerim, et non in parecia, que tibi subiecta sit. O uere benedicta Episcoporum Cypri mansuetudo et bonitas, et nostra rusticitas sensu tuo et arbitratu digna misericordia Dei. Nam multi Episcopi communionis nostre et Presbyteros in nostra ordinauerunt prouincia, quos  nos comprehendere non poteramus, et miserunt ad nos Diaconos et Hypodiaconos, quos suscepimus cum gratia. Et ipse cohortatus sum beate memorie Philonem Episcopum, et sanctum  Theoprepum, ut in ecclesiis Cypri, que iuxta se erant, ad 244 mee autem parecie uidebantur ecclesiam pertinere, eo quod grandis esset, et late patens prouincia, ordina rent Presbyteros, et Christi Ecclesie prouiderent. Nunquam autem ego ordinaui Diaconissas, et ad alienas misi prouincias, neque feci quicquam ut ecclesiam scinderem. Quid ergo tibi uisum est, sic grauiter intumescere et iactari contra nos pro opere Dei, quod in edificationem, et non in destructionem fratrum factum est? Sed et illud uehementer admiratus sum, quod meis locutus es Clericis, asserens te per sanctum Presbyterum et Abbatem monachorum Gregorium mandasse mihi, ne quemquam ordinarem: et ego hoc pollicitus sim, dicens: Nunquid iuuenis sum, aut canones ignoro? Audi igitur ueritatem in sermone Dei, me hoc nec audisse, nec nosse, nec istius sermonis penitus recordari. Suspicatus autem sum, ne forsitan inter multa, quasi homo oblitus essem: et ob hanc causam sanctum Gregorium sciscitatus sum, et Zenonem Presbyterum, qui cum eo est. E quibus Abbas Gregorius respondit, se hoc penitus ignorare. Zenon autem dixit, quia cum ei Presbyter Ruffinus nescio que alia transitorie loqueretur, etiam hoc dixerit: Putasne aliquos ordinaturus est sanctus Episcopus [al. Epiphanus]? et hucusque stetisse sermonem. Ego autem Epiphanius nec audiui quicquam, nec respondi. Unde, dilectissime, non te preueniat furor, nec occupet indignatio, nec frustra mouearis: et aliud dolens, te uertas ad alia, ut peccandi occasionem inuenisse uidearis. Quod Propheta deuitans, Dominum precatur, dicens: »Non declines cor meum in uerba malitie: ad excusandans excusationes in peccatis« .

3. Illud quoque audiens admiratus sum, quod quidam, qui solent ultro citroque portare rumusculos, et his que audierunt semper aliquid addere, ut tristitias et rixas inter fratres concitent, te quoque turbauerunt, et dixerunt, quod in oratione quando offerimus sacrificia Deo, soleamus pro te dicere: »Domine, presta Ioanni, ut recte credat.« Noli nos in tantum putare rusticos, ut hoc tam aperte dicere potuerimus. Quanquam enim hoc in corde meo semper orem, tamen ut simpliciter fatear, nunquam in alienas aures protuli, ne te uiderer paruipendere, dilectissime. Quando 245 autem complemus orationem secundum ritum mysteriorum, et pro omnibus et pro te quoque dicimus: »Custodi illum qui predicat ueritatem:« uel certe ita: »Tu presta, Domine, et custodi, ut ille uerbum predicet ueritatis:« sicut occasio sermonis se tulerit, et habuerit oratio consequentiam. Quapropter obsecro te, dilectissime, et  aduolutus pedibus tuis precor, presta mihi et tibi, ut salueris, sicuti scriptum est, »a generatione peruersa;« et recede ab heresi Origenis, et a cunctis heresibus, dilectissime. uideo enim quod propter hanc causam omnis uestra [al. nostra] indignatio concitata sit, quod dixerim uobis  , Arii patrem, et aliarum hereseon radicem, et parentem laudare non debetis. Et cum uos rogarem, ne ita erraretis, et monerem, contradixistis, et  me ad tristitiam atque lacrymas adduxistis. Non solum autem me, sed et alios plurimos catholicos qui intererant. Inde, ut intelligo, hec est omnis indignatio, et iste furor. Et ideirco comminamini, quod mittatis aduersum me epistolas, ut huc illucque sermo uester discurrat; et propter defensionem hereseos aduersum me odia suscitantes, rumpitis caritatem quam in uos habuimus: intantum ut feceritis nos etiam penitentiam agere, quare uobis communicauerimus, ita Origenis errores et dogmata  defendentes.

4. Simpliciter loquor [al. loquar]: nos secundum quod scriptum est, nec oculo nostro parcimus, ut non effodiamus eum, si nos scandalizauerit: nec manui, neque pedi, si nobis scandalum fecerit. Et uos ergo siue oculi nostri, siue manus, siue pedes fueritis, similia sustinebitis. Quis enim catholicorum possit equo animo sustinere, et eorum qui fidem suam bonis operibus exornant, ut audiant Origenis 246 doctrinam atque consilium, credant preclare illius predicationi: Non potest Filius uidere Patrem, neque Spiritus sanctus uidere Filium? Hec in libris scribuntur, his uerbis legimus, et ita locutus est Origenes. »Sicut enim incongruum est dicere, quod possit Filius uidere Patrem, sic inconsequens est opinari, quod Spiritus sanctus possit uidere Filium.« Illud quoque quis Origenem dicentem patiatur, quod anime, angeli fuerint in celis: et postquam peccauerint in supernis, deiectas esse in istum mundum, et quasi in tumulos et sepulcra, sic in corpora ista relegatas, penas antiquorum luere peccatorum? et corpora credentium non templa Christi esse, sed carceres damnatorum? Exinde ueritatem historie, allegorie deprauans mendacio, infinita uerba multiplicat: et simplices quosque uaria persuasione supplantans, nunc asserit animas, iuxta Grecam etymologiam  , idcirco uocitatas, quia de celestibus ad inferiora uenientes, calorem pristinum amiserint: nunc corpus hoc, ob id iuxta Grecos , id est, uinculum, siue iuxta aliam proprietatem,  cadauer dici: quia anime de celo rucrint:  a plerisque autem secundum uariam Greci sermonis supellectilem , id est, corpus, , id est, monumentum interpretari: eo quod ita animam in se clausam habeat, quomodo sepulcra et tumuli cadauera mortuorum. Et si hoc uerum est, ubi est fides nostra? ubi preconium resurrectionis? ubi Apostolica doctrina, que in ecclesiis Christi hucusque perdurat? ubi illa benedictio ad Adam, et ad semen eius, et ad Ne, et ad filios eius: Crescite et multiplicamini, et replete terram?  Iam enim non erit benedictio, 247 sed maledictio, iuxta Origenem, qui angelos uertit in animas: et de sublimi fastigio dignitatis facit ad inferiora descendere, quasi Deus generi humano non possit animas per benedictionem dare, nisi angeli peccauerint: et tot in celo sint ruine, quot in terra natiuitates. Dimittenda ergo nobis est doctrina Apostolorum et Prophetarum, et Legis et ipsius Domini Saluatoris in Euangelio pertonantis. Econtrario Origenes precipit, et legem dat, ut non dicam constringit discipulos suos, ne quis oret in celum ascendere, ne peius iterum peccans quam in terris ante peccauerat, precipitetur in mundum. Quanquam istiusmodi nugas et deliramenta soleat ille Scripturarum interpretatione peruersa et aliud significante, quam quod uerum est affirmare, dicens: Priusquam a malitia humiliarer, ego deliqui . Et illud: Reuertere anima mea in requiem tuam . Necnon et illud: Educ de carcere animam meam . Et in alio loco: Confitebor Domino in regione uiuorum : cum alius procul dubio sensus Scripture diuine sit, quam ille in heresim suam maligna interpretatione detorquet. Quod faciunt et Manichei, et Gnostici, et Hebionite, et Marcionis sectatores, et alie hereses numero  octoginta, que de purissimo Scripturarum fonte assumentes testimonia, non ita interpretantur, ut scripta sunt, sed simplicitatem sermonis ecclesiastici id uolunt significare, quod ipsi sentiunt.

5. Illud quoque quod asserere nititur, doleamne  an rideam nescio. Doctor egregius  audet docere, diabolum id rursum futurum esse quod fuerat, et ad eamdem rediturum dignitatem, et conscensurum regna celorum. Proh nefas, quis tam uecors et stolidus, ut hoc recipiat, quod sanctus Ioannes Baptista, et Petrus, et Ioannes Apostolus et Euangelista, Isaias quoque, et Ieremias, et reliqui Prophete coheredes fiant diaboli in regno celorum? Pretereo friuolam eius expositionem super tunicis pelliceis, quanto conatu, quantisque egerit argumentis, ut tunicas pelliceas humana esse corpora crederemus. Qui inter multa ait: 248 »Nunquid coriarius aut sordiscarius [al. stortisarius] erat Deus, ut conficeret pelles animalium, et consueret ex eis tunicas pelliceas Adam et Eue? Manifestum est ergo, inquit, quod de corporibus nostris loquatur.« Et si hoc ita est, quomodo legimus ante pelliceas tunicas, et ante inobedientiam, et de paradiso ruinam Adam loquentem non secundum allegoriam, sed uere: »Hoc nunc os ex ossibus meis, et caro de carne mea«  Aut unde assumptum est illud, quod diuinus sermo testatur: »Et iniecit Deus soporem in Adam, et dormiuit: et sumpsit unam de costis eius; et adimpleuit pro ea carnem, et edificauit costam, quam tulerat ex eo, illi in uxorem?«  Aut que corpora contegebat Adam et Eua foliis ficus, postquam comederunt de arbore uetita? Quis autem patienter ferat Origenem lubricis argumentationibus resurrectionem carnis huius negantem: sicut declarat manifestissime in uolumine Explanationum primi psalmi, et in aliis multis locis? Aut quis audiat in tertio celo donantem nobis Origenem paradisum, et illum quem Scriptura commemorat, de terra ad celestia transferentem: et omnes arbores que scribuntur in Genesi, sic allegorice intelligentem: quod scilicet arbores, angelice Fortitudines sint, cum hoc ueritas non recipiat? Neque enim dixit Scriptura diuina: Deposuit Deus Adam et Euam in terram: sed, eiecit eos de paradiso, et habitare  fecit eos contra paradisum. Non ait, sub paradiso. Et posuit rompheam flammeam, et Cherubim custodire introitum ligni uite . Non dixit, ascensum. Et fluuius egrediebatur ex Eden: non dixit, descendit ex Eden. Iste diuiditur in quatuor principia: nomen uni Phison, et nomen secundi Geon . Ego uidi aquas Geon, aquas quas his carneis oculis aspexi. Iste est Geon, quem Ieremias demonstrat dicens: Quid uobis et uie Aegypti, ut bibatis aquam Geon turbidam?  Bibi et de  magno flumine Euphrate aquas simpliciter, quas manu potes tangere, ore sorbere, non aquas spiritales. Ubi autem flumina sunt, que et uidentur et bibuntur, ibi consequens est quod et ficus et alia ligna sint: de quibus 249 dicit Deus: Ex omni ligno quod est in paradiso comedes :   similia sunt lignis aliis et arboribus, sicut flumina similia sunt fluminibus et aquis. Si autem aqua que cernitur, uere aqua est, necesse est ut et ficus uera sit, et alia ligna: et Adam uerus statim a principio plasmatus in corpore, sicut et Eua, et non in phantasmate, et post ruinam  propter peccatum postea corpus acceperit. Sed dicis: Legimus quod sanctus Paulus raptus sit usque ad tertium celum, et usque in paradisum . Bene dicis: Quando ponit tertium celum, et postea addit, et in paradisum, ostendit alibi esse celum, et alibi paradisum. Illas uero prestigias quis non statim abiiciat atque contemnat: dicente Origene de aquis que super firmamentum sunt, non esse aquas, sed Fortitudines quasdam angelice potestatis, et rursum aquas que super terram sunt, hoc est, sub firmamento, esse uirtutes contrarias, id est, demones? Et quomodo legimus, in diluuio apertas cataractas celi, et aquas inundasse diluuii? unde aperti sunt fontes abyssi, et totus mundus opertus est aquis .

6. O furor hominum iunctus stultitie, qui reliquerunt illud quod in Prouerbiis dicitur: »Audi fili sermonem patris tui, et ne abiicias legem matris tue« , et conuersi sunt ad errorem, et dicunt stulto, ut princeps sui sit; nec contemnunt res fatuatas, que dicuntur a fatuo, sicut Scriptura testatur: »Fatuus autem fatua loquitur, et cor eius uana intelligit« . Unde obsecro te, dilectissime, et quasi membris meis parcens, propter caritatem quam in te habeo, precor scribens et orans, ut impleas illud quod dicitur: »Nonne odientes te, Domine, odiui, et super inimicos tuos tabescebam?«  Inimica et digna odio Origenis uerba sunt, et Deo repugnantia, et sanctis eius, et non ista sola que dixi, sed et alia innumerabilia. Ne que enim nunc mihi propositum est aduersus omnia Origenis dogmata disputare. Nihil mihi subripuit Origenes, nec in mea generatione fuit: nec propter aliquas res mundi et hereditatem, odium aduersum illum, pugnasque suscepi: sed  doleo, et ual dedoleo, uidens plurimos fratrum, 250 et eorum precipue, qui professionem habent non minimam, et in gradum quoque sacerdotii maximum peruenerunt, eius persuasionibus deceptos, et peruersissima doctrina cibos factos esse diaboli: in quibus completum est illud, quod dicitur: »Super omnem munitionem ludit, et esce eius electe, et congregauit sicut arenam captiuitatem« . Te autem, frater, liberet Deus, et sanctum populum Christi, qui tibi creditus est, et omnes fratres qui tecum sunt, et maxime Ruffinum Presbyterum ab heresi Origenis, et ab aliis heresibus et perditione earum. Si enim propter unum uerbum, aut duo que contraria fidei sunt, multe hereses abiecte sunt ab Ecclesia, quanto  magis hic inter hereticos habebitur, qui tantas peruersitates, et tam mala dogmata contra fidem adinuenit, Deique et Ecclesie hostis extitit? Inter multa enim mala etiam illud ausus est dicere, perdidisse imaginem Dei Adam, cum hoc in nullo penitus loco Scriptura significet. Si enim ita esset, nunquam omnia que in mundo sunt, seruirent semini Adam, id est, uniuerso generi hominum: sicut et Iacobus Apostolus loquitur: »Omnia domantur, et subiecta sunt humane nature .« Nunquam enim uniuersa subiecta essent hominibus, si non haberent homines iuxta id quod uniuersis imperarent, imaginem Dei. Coniungens autem atque consocians Scriptura diuina gratiam benedictionis, quam Adam donauerat, et generationibus que ex eo erant, ne qui forsitan maligna interpretatione auderent dicere, uni datam gratiam Dei, et illum solum factum esse ad imaginem Dei:  quia plasmatus esset ex humo, et uxorem eius, quam creasset de costa uiri: eos uero qui conciperentur in utero, et non ita nascerentur ut Adam, Dei non habere imaginem, statim per ordinem iungit, et dicit: »Et uixit Adam ducentos triginta annos, et cognouit Euam uxorem suam, et peperit ei filium iuxta speciem et iuxta imaginem eius, et uocauit nomen eius Seth« . Rursumque in decima generatione post annos bis mille ducentos  quadraginta duos, uindicans Deus imaginem suam, et ostendens, 251 quod gratia quam dedisset hominibus perseueraret in eis, ait: »Ne comederitis carnem in sanguinem [al. cum sanguine], ego enim ulciscar sanguinem uestrum de manu omnis hominis effundentis illum: quia ad imaginem Dei feci hominem« . Nec non post alteras decem generationes usque ad Abraham, et ab Abraham usque ad Dauid alias generationes quatuordecim, que uiginti quatuor generationes simul faciunt annos bis mille centum decem et septem: Spiritus Sanctus in tricesimo octauo psalmo, cum quereretur de omnibus hominibus, quod in uanitate ambularent, et peccatis essent obnoxii, loquitur: »uerumtamen in imagine perambulat omnis homo« . Nec non post Dauid, etiam sub Salomone filio eius, legimus tale quiddam super Dei imagine nominatum. Dicit enim in Sapientia, que titulo eius inscribitur: »Creauit Deus incorruptum hominem, et imaginem  sue proprietatis dedit ei« . Et rursum post annos  millenos centenos undenas plus minus, in nouo legimus Testamento, quod non perdiderunt homines imaginem Dei. Iacobus enim Apostolus et frater Domini, cuius et supra meminimus, instruit nos, ne Origenis laqueis capiamur, habere hominem imaginem et similitudinem Dei. Nam cum de lingua hominis latius disputasset, adiecit: »Instabile malum, in ipsa quippe benedicimus Deum patrem, et in ipsa maledicimus homines, qui ad similitudinem Dei conditi sunt« . Paulus quoque uas electionis, et qui doctrinam Euangelicam sua predicatione compleuit, docet nos, quod homo ad imaginem, et similitudinem Dei conditus sit, dicens: »uir non debet nutrire comam, cum gloria et imago Dei sit« : imaginem simpliciter appellans suo nomine, similitudinem autem glorie appellatione significans.

7. Pro tribus igitur testimoniis, que tibi, si de Scriptura sancta reperirem, dicebas posse sufficere: ecce septem testimonia dedimus. Quis ergo sustinebit Origenis 252 ineptias? ut non grauius aliquid loquar, et similis efficiar uel ipsi uel discipulis eius, qui audent in periculo anime sue asserere, quodcumque eis in buccam uenerit, et magis iubere Deo, et non ab eo uel orare uel discere ueritatem. Quidam enim eorum dicunt, quod imago Dei, quam prius accepit Adam, illo peccante, perierit. Alii suspicantur corpus, quod Filius Dei habiturus esset ex Maria, ipsum esse imaginem  conditoris. Nonnulli animam esse imaginem, alii sensum, alii uirtutem: isti baptisma: hi, quod homo ad imaginem Dei dominetur omnibus, ebriorum more hec uel illa ructantes, quos oportebat tantum effugere, discrimen, nec negare que loquitur Deus, et credentes simpliciter saluos fieri, Deoque concedere donationis sue  certam et ueram scientiam, in qua potissimum parte homines condiderit ad imaginem et similitudinem suam. Qui hec relinquentes, multis se questionibus implicacarunt, et per has in cenum demersi sunt peccatorum. Nos autem, dilectissime, credimus his, que locutus est Dominus, et scimus, quod in cunctis hominibus imago Dei permaneat, ipsique concedimus nosse, in qua parte homo ad imaginem Dei conditus sit. Sed neque illud, quod quidam in epistola Ioannis legentes non intelligunt, quemquam decipiat, ubi loquitur: »Nunc filii Dei sumus  , et nescimus quales  futuri sumus. Nouimus autem, quia cum ille reuelatus fuerit, similes ei erimus. uidebimus enim cum sicuti est« . Hoc enim propter gloriam, que ibi reuelanda est sanctis eius, dictum est: sicut et in alio loco legimus: »A gloria in gloriam« : cuius glorie iam in isto seculo sancti arrabonem et portiunculam susceperunt. Primus eorum Moyses, cuius fulsit facies ualde, et radiabat ueluti fulgor et sol. Secundus Elias, igneo curru raptus in celum, et ignis detrimenta non sentiens. Stephanus 253 lapidabatur, et faciem habebat angeli, que ab omnibus cernebatur. Hoc autem quod in paucis diximus, de omnibus intelligendum est, ut impleatur illud quod scriptum est: »Omnis qui sanctificat semetipsum, inter beatos numerabitur. Beati enim mundo corde, quoniam ipsi Deum uidebunt« .

8. Cum hec ita se habeant, dilectissime, custodi animam tuam, et desine contra [al. circa] nos murmurare. Dicit enim Scriptura diuina: »Nolite murmurare adinuicem, sicut quidam murmurauerunt, et a serpentibus perierunt« : magis acquiesce ueritati, et dilige nos diligentes te, et ueritatem. Deus autem pacis prestet nobis iuxta suam clementiam, ut conteratur Satanas sub pedibus Christianorum, et abiiciatur omnis occasio peruersa, ne scindatur in nobis uinculum caritatis et pacis, et recte fidei predicatio.

9. Notanda historiola.---  Preterea audiui quosdam murmurare contra me, quia quando simul pergebamus ad sanctum locum qui uocatur Bethel, ut ibi Collectam tecum ex more ecclesiastico facerem, et uenissem ad uillam que dicitur Anablatha, uidissemque ibi preteriens lucernam ardentem, et interrogassem, quis locus esset, didicissemque esse ecclesiam, et intrassem ut orarem: inueni ibi uelum pendens in foribus eiusdem ecclesie tinctum atque depictum, et habens imaginem quasi Christi, uel sancti cuiusdam; non enim satis memini, cuius imago fuerit. Cum ergo hoc  uidissem, et detestatus essem in ecclesia Christi contra auctoritatem Scripturarum hominis pendere imaginem, scidi illud, et magis dedi consilium custodibus eiusdem loci, ut pauperem mortuum eo obuoluerent et efferrent. »Illique contra murmurantes dixerunt: Si scindere uoluerat, iustum erat, ut aliud daret uelum atque mutaret.« Quod cum audissem, me daturum esse pollicitus sum, et illico esse missurum. Paululum autem morarum fuit in medio, dum quere optimum uelum pro eo mittere; arbitrabar enim de Cypro mihi esse mittendum. Nunc autem misi quod potui reperire, et precor ut iubeas  presbytero eiusdem 254 loci suspicere uelum a  Lectore, quod a nobis missum est, et deinceps precipere, in ecclesia Christi istiusmodi uela, que contra religionem nostram ueniunt, non appendi. Decet enim honestatem tuam hanc magis habere  sollicitudinem, ut scrupulositatem tollat, que indigna est ecclesia Christi, et populis qui tibi crediti sunt. Palladium uere Galatam, qui quondam nobis carus fuit, et nunc misericordia Dei indiget, caue, quia Origenis heresim predicat et docet, ne forte aliquos de populo tibi credito ad peruersitatem sui inducat erroris.  Opto ut ualeatis in Domino.



EPISTOLA LII  . AD NEPOTIANUM. De uita Clericorum et Monachorum.

Nepotiano, Heliodori ex sorore nepoti, prescribit uiuendi formam, quam Clerici, ac Monachi sequi debeant, saluberrima per singulas uirtutes, que ad eorum uitam pertinent, precepta parenitice exponens.

1.  Petis a me, Nepotiane carissime, litteris transmarinis, et crebro petis, ut tibi breui uolumine digeram precepta uiuendi, et qua ratione is, qui seculi militia derelicta, uel Monachus ceperit esse, uel Clericus, rectum Christi tramitem teneat, ne ad diuersa uitiorum diuerticula rapiatur.  Dum essem adolescens, imo pene puer, et primos impetus lasciuientis etatis eremi duritia refrenarem, scripsi ad auunculum tuum sanctum Heliodorum exhortatoriam Epistolam, plenam lacrymis querimoniisque, et que deserti sodalis monstraret affectum. Sed in illo opere pro etate tunc lusimus, et calentibus adhuc Rhetorum studiis atque doctrinis, quedam scholastico flore depinximus. Nunc iam cano capite, et arata rugis fronte, et ad instar bouum pendentibus a mento palearibus,

Frigidus obsistit circum precordia sanguis .
Unde et in alio loco idem Peta canit:

Omnia fert etas, animum quoque.
Et post modicum:

255 Nun coblita mihi tot carmina, uox quoque Merin
Iam fugit ipsa. .

2. Quod ne de Gentili tantum litteratura proferre uideamur, diuinorum uoluminum sacramenta cognosce. Dauid annos natus septuaginta, bellicosus quondam  uir, senectute frigescente, non poterat calefieri. Queritur itaque puella de uniuersis  finibus Isrel Abisag Sunamitis, que cum rege dormiret, et senile corpus calefaceret . Nonne tibi uidetur, si occidentem sequaris litteram, uel figmentum esse de mimo, uel  Atellanarum ludicra? Frigidus senex obuoluitur uestimentis, et nisi complexu adolescentule non tepescit. uiuebat adhuc Bethsabee, supererat Abigail, et relique uxores eius, et concubine, quas Scriptura commemorat. Omnes quasi frigide repudiantur, et in unius tantum adolescentule grandeuus calescit amplexibus. Abraham multo Dauid senior fuit, et tamen uiuente Sara, aliam non quesiuit uxorem. Isaac duplices Dauid annos habuit; et cum Rebecca iam uetula nunquam friguit. Taceo de prioribus ante Diluuium uiris, qui post annos nongentos, non dico senilibus, sed pene iam cariosis artubus, nequaquam puellares quesiere amplexus. Certe Moyses dux Isrelitici populi, centum et uiginti annos habebat, et Sephoram non mutauit  .

3. Que est igitur ista Sunamitis uxor et uirgo, tam feruens, ut frigidum calefaceret, tam sancta, ut calentem ad libidinem non prouocaret? Exponat sapientissimus Salomon patris sui delicias, et pacificus bellatoris uiri narret amplexus. »Posside sapientiam, posside intelligentiam. Ne obliuiscaris, et ne declinaueris a uerbis oris mei.  Neque derelinquas illam et apprehendet te: ama illam, et seruabit te. Principium sapientie, posside sapientiam, et in omni possessione tua posside intelligentiam: circumda illam, et exaltabit te: honora illam, et amplexabitur te; ut det capiti tuo coronam gratiarum. Corona 256 quoque deliciarum protegat te« . Omnes pene uirtutes corporis mutantur in senibus, et crescente sola sapientia,  decrescunt cetera: ieiunia, uigilie, et eleemosyne, chameunie, huc illucque discursus, peregrinorum susceptio, defensio pauperum, instantia orationum, perseuerantia, uisitatio languentium, labor manuum, unde prebeantur eleemosyne: et, ne sermonem longius traham, cuncta que per corpus exercentur, fracto corpore  minora fiunt. Nec hoc dico, quod in iuuenibus et adhuc solidioris etatis, his dumtaxat qui labore, et ardentissimo studio, uite quoque sanctimonia, et orationis ad Dominum Iesum frequentia, scientiam consecuti sunt, frigeat sapientia, que in plerisque senibus etate marcescit: sed quod adolescentia multa corporis sustineat bella, et inter incentiua uitiorum, et  carnis titillationes, quasi ignis in lignis uiridibus suffocetur, et suum non possit explicare fulgorem. Senectus uero eorum, qui adolescentiam suam honestis artibus instruxerunt, et in lege Domini meditati sunt die ac nocte, etate fit doctior, usu tritior, processu temporis sapientior, et ueterum studiorum dulcissimos fructus metit . Unde et sapiens ille uir Grecie  Themistocles, cum expletis centum et septem annis, se mori cerneret, dixisse fertur, se dolere, quod tunc egrederetur e uita, quando sapere cepisset. Plato octogesimo primo anno scribens, mortuus est. Et  Isocrates, nonaginta nouem annos in docendi scribendique labore compleuit. Taceo ceteros Philosophos, Pythagoram, Democritum, Xenocratem, Zenonem, et Cleantem, qui iam etate longeua in sapientie studiis floruerunt. Ad Petas uenio, Homerum, Hesiodum, Simonidem, Stesichorum, qui grandes natu, cygneum nescio quid, et solito dulcius, uicina morte, cecinerunt. Sophocles cum propter nimiam senectutem et rei familiaris negligentiam, a filiis accusaretur amentie, Oedipi 257 fabulam, quam nuper scripserat, recitauit iudicibus; et tantum sapientie in etate iam fracta specimen dedit, ut seueritatem tribunalium in theatri fauorem uerteret. Nec mirum, cum etiam Cato Censorius, Romani generis disertissimus iam et senex, Grecas litteras discere, nec erubuerit, nec desperauerit. Certe Homerus refert, quod de lingua Nestoris, iam uetuli et pene decrepiti, dulcior melle oratio duxerit. Sed et ipsius nominis Abisag sacramentum,  sapientiam senum indicat ampliorem. Interpretatur enim, pater meus superfluus, uel patris mei rugitus. uerbum superflui, ambiguum est; sed in presenti loco uirtutem sonat, quod amplior sit in senibus, et redundans ac larga sapientia. In alio autem loco superfluus, quasi non necessarius ponitur. Abisag autem, id est, rugitus, proprie nuncupatur, cum maris fluctus resonat, et ut ita dicam, de pelago ueniens fremitus auditur. Ex quo ostenditur abundantissimum, et ultra humanam uocem diuini sermonis in senibus tonitruum commorari. Porro Sunamitis in lingua nostra coccinea dicitur: ut significet calere sapientiam et diuina lectione feruere: quod licet Dominici sanguinis indicet sacramentum, tamen et feruorem ostendit sapientie. Unde et obstetrix illa in Genesi  coccinum ligat in manu Phares, qui ab eo quod parietem diuiserat, duos ante populos separantem, diuisoris, id est, Phares, sortitus est nomen. Et Rahab meretrix in typo Ecclesie resticulam, mysterium sanguinis continentem, ut Iericho pereunte domus eius saluaretur, appendit [al. additur in fenestra]. Unde et in alio loco de uiris sanctis Scriptura commemorat: Hi sunt, qui uenerunt de calore domus patris Rechab . Et Dominus noster in Euangelio: Ignem, inquit, ueni mittere in terram, et quam uolo ut ardeat . Qui in discipulorum corda succensus, 258 cogebat eos dicere: »Nonne cor nostrum ardens erat in nobis, dum loqueretur in uia, et aperiret nobis Scripturas?« 

4. Quorsum hec tam longo repetita principio? Ne a me queras pueriles declamationes, sententiarum flosculos, uerborum lenocinia, et per fines capitulorum singulorum acuta quedam breuiterque conclusa, que plausus et clamores excitent audientium. Amplexetur me modo sapientia, et Abisag nostra, que nunquam senescit, in meo requiescat sinu. Impolluta enim est, uirginitatisque perpetue, et que in similitudinem Marie, cum quotidie generet, semperque parturiat, incorrupta est. Hinc reor dixisse et Apostolum, spiritu feruentes . Et in Euangelio Dominum predicasse, quod in fine mundi, quando iuxta Prophetam Zacariam, stultus pastor esse ceperit, sapientia decrescente, refrigescet caritas multorum . Audi igitur, ut Beatus  Cyprianus ait, non diserta, sed fortia. Audi fratrem collegio, patrem senio, qui te ab incunabulis fidei, usque ad perfectam ducat etatem, et per singulos gradus uiuendi precepta constituens, in te ceteros erudiat. Scio quidem ab auunculo tuo beato Heliodoro, qui nunc Pontifex Christi est, te et didicisse, que sancta sunt, et quotidie discere: normamque uite eius, exemplum habere uirtutum. Sed et nostra qualiacumque sunt suscipe, et libellum hunc, libello  illius copulato, ut cum ille te Monachum erudierit, hic Clericum doceat esse perfectum.

5. Igitur Clericus qui Christi seruit Ecclesie, interpretatur primo uocabulum suum, et nominis definitione prolata, nitatur esse quod dicitur. Si enim Grece, sors Latine appellatur: propterea uocantur Clerici, uel quia de sorte sunt Domini, uel quia ipse Dominus sors, id est, pars Clericorum est. Qui autem uel ipse pars Domini est, uel Dominum partem 259 habet, talem se exhibere debet, ut et ipse possideat Dominum, et possideatur a Domino. Qui Dominum posidet, et cum Propheta dicit, Pars mea Dominus , nichil extra Dominum habere potest. Quod si quippiam aliud habuerit preter Dominum, pars eius non erit Dominus. uerbi gratia: si aurum, si argentum, si possessiones, si uariam supellectilem: cum istis partibus, Dominus pars eius fieri non dignabitur. Si autem ego pars Domini sum, et funiculus hereditatis eius: nec accipio partem inter ceteras tribus, sed quasi Leuita et Sacerdos uiuo de decimis, et altari seruiens, altaris oblatione sustentor, habens uictum et uestitum, his contentus ero, et nudam crucem nudus sequar. Obsecro itaque te, et repetens, iterum iterumque monebo, ne officium Clericatus genus antique militie putes: id est, NE LUCRA SAECULI in Christi queras militia: ne plus habeas quam quando Clericus esse cepisti: et dicatur tibi, Cleri eorum non proderunt eis .  Mensulam tuam pauperes et peregrini, et cum illis Christus conuiua nouerit. NEGOTIATOREM Clericum, et ex inope diuitem, ex ignobili gloriosum, quasi quamdam pestem fuge. Corrumpunt mores bonos confabulationes pessime . Tu aurum contemnis, alius diligit: tu calcas opes, ille sectatur: tibi cordi est silentium, mansuetudo, secretum; illi uerbositas  attrita frons, fora placent et platee, ac medicorum taberne. In tanta morum discordia, que potest esse concordia?  HOSPITIOLUM tuum aut raro, aut nunquam mulierum pedes terant. Omnes puellas et uirgines Christi, aut equaliter ignora, aut equaliter dilige. Ne sub eodem tecto mansites: nec in preterita castitate confidas. Nec Dauid sanctior  : nec Salomone  potes esse sapientior. MEMENTO semper, quod paradisi colonum, de possessione sua mulier eiecerit . Aegrotanti tibi quilibet sanctus frater 260 assistat, et germana, uel mater, aut probate quelibet apud omnes fidei. Quod si huiuscemodi non fuerint consanguinitatis, castimonieque persone, multas anus nutrit Ecclesia, que et officium prebeant, et beneficium accipiant ministrando, ut infirmitas quoque tua fructum habeat eleemosyne. Scio quosdam conualuisse corpore, et animo egrotare cepisse. PERICULOSE TIBI ministrat, cuius uultum frequenter attendis. Si propter officium Clericatus, aut uidua a te uisitatur, aut uirgo, nunquam domum solus intreas. Tales habeto socios, quorum contubernio non infameris. Si Lector, si Acolytus, si Psaltes, te sequitur, non ornentur ueste, sed moribus: nec calamistro crispent comas; sed pudicitiam habitu polliceantur. SOLUS CUM SOLA, secreto, et absque arbitro, uel teste, non sedeas. Si familiarius est aliquid loquendum, habet nutricem maiorem domus, uirginem, uiduam, uel maritam: non est tam inhumana, ut nullum preter te habeat, cui se audeat credere. Caueto omnes suspiciones, et quidquid probabiliter fingi potest, ne fingatur, ante deuita. CREBRA MUNUSCULA, et sudariola, et fasciolas, et uestes ori applicitas, et oblatos  ac degustatos cibos, blandasque et dulces litterulas sanctus amor non habet. »Mel meum, meum desiderium: omnes delicias, et lepores,« et risu dignas urbanitates, et ceteras ineptias amatorum, in Comediis erubescimus, in seculi hominibus detestamur: quanto magis in Monachis et in Clericis, quorum et Sacerdotium proposito, et propositum ornatur Sacerdotio? Nec hoc dico, quod aut inte aut in sanctis uiris ista formidem; sed quod in omni proposito, in omni gradu et sexu, et et boni et mali reperiantur: MALORUMQUE condemnatio, laus bonorum sit.

6. Pudet dicere, sacerdotes idolorum, mimi, et aurige, et scorta, hereditates 261 capiunt: solis Clericis et Monachis hoc  Lege prohibetur: et prohibetur non a persecutoribus, sed a Principibus Christianis. Nec de lege conqueror; sed doleo cur meruerimus hanc legem. Cauterium bonum est, sed quo mihi uulnus, ut indigeam cauterio? Prouida seueraque legis cautio, et tamen nec sic refrenatur auaritia. Per  fideicommissa legibus illudimus; et quasi maiora  sint Imperatorum scita, quam Christi, leges timemus, Euangelia contemnimus. Sit heres, sed mater filiorum, id est, gregis sui  Ecclesia, que illos genuit, nutriuit et pauit. Quid nos inserimus, inter matrem et liberos? GLORIA EPISCOPI EST, pauperum inopie [Plerique Mss. opibus] prouidere. Ignominia omnium Sacerdotum est, propriis studere diutiis. Natus in paupere domo, et in tugurio rusticano; qui uix milio et cibario pane, rugientem saturare uentrem poteram, nunc similam et mella fastidio. Noui et genera et nomina piscium, in quo littore  coneha lecta sit calleo: saporibus auium discerno prouincias; et ciborum pretiosorum me raritas, ac nouissime damna ipsa delectant. Audio preterea in senes, et anus absque liberis, quorumdam turpe seruitium. Ipsi apponunt matulam [al. mappulam], obsident lectum, purulentiam stomachi, et phlegmata pulmonis, manu propria suscipiunt. Pauent ad introitum medici, trementibusque labiis, an commodius habeant, sciscitantur: et si paululum senex uegetior fuerit, periclitantur: SIMULATAQUE letitia, mens intrinsecus auara torquetur. Timent enim, ne perdant ministerium; et uiuacem senem, Mathusale annis comparant. O quanta apud Deum merces, si in presenti pretium non sperarent! Quantis sudoribus hereditas cassa expetitur! Minori labore margaritum Christi emi poterat.

7. Diuinas Scripturas sepius lege, imo nunquam de manibus tuis sacra lectio 262 deponatur. Disce quod doceas: obtine eum qui secundum doctrinam est, fidelem sermonem; ut possis exhortari in doctrina sana, et contradicentes reuincere. Permane in his que didicisti, et credita sunt tibi; sciens a quo didiceris: paratus semper ad satisfactionem omni poscenti te rationem, de ea que in te est spe et fide. Non confundant opera tua sermonem tuum: ne cum in Ecclesia loqueris, tacitus quilibet respondeat, Cur ergo hec que dicis, ipse non facis? DELICATUS MAGISTER EST, qui pleno uentre de ieiuniis disputat. Accusare auaritiam et latro potest. Sacerdotis Christi os, mens, manusque concordent. Esto subiectus Pontifici tuo, et quasi anime parentem suscipe. Amare filiorum, timere seruorum est. »Si pater sum, inquit, ubi est honor meus? Si Dominus ego sum, ubi est timor meus?«  Plura tibi in eodem uiro obseruanda sunt nomina; Monachus, Pontifex, auunculus tuus, qui te iam in omnibus, que sancta sunt, docuit. Illud etiam dico, quod Episcopi, Sacerdotes se esse nouerint, non dominos [Alibi se Patres esse non dominos]: honorent Clericos quasi Clericos, ut et ipsis a Clericis, quasi Episcopis honor deferatur. Scitum illud est oratoris  Domitii; Cur ego te, inquit,  habeam ut principem, cum tu me non habeas ut Senatorem? Quod Aaron et filios eius, hoc esse Episcopum et Presbyteros nouerimus: Unus Dominus, unum templum, unum sit etiam ministerium. Recordemur semper quid Apostolus Petrus precipiat Sacerdotibus: »Pascite eum qui in uobis est gregem Domini: prouidentes non coacte, sed spontanec secundum Deum: neque turpis lucri gratia, sed uoluntarie: neque ut dominantes in clerum, sed forma facti gregis ex animo: ut cum apparuerit princeps pastorum, percipiatis immarcescibilem glorie coronam« . Pessime consuetudinis est in quibusdam Ecclesiis, tacere 263  Presbyteros, et presentibus Episcopis non loqui, quasi aut inuideant, aut non dignentur audire. »Et si alii,« inquit Apostolus Paulus, »fuerit reuelatum sedenti, prior taceat. Potestis enim per singulos prophetare, ut omnes discant, et omnes consolentur: et spiritus Prophetarum Prophetis subiectus est. Non enim est dissensionis Deus, sed pacis« . »Gloria patris est filius sapiens« . Gaudeat Episcopus iudicio suo, cum tales Christo elegerit Sacerdotes.

8. Conciones in Ecclesia.---Docente te in Ecclesia, non clamor populi, sed gemitus suscitetur. Lacryme auditorum, laudes tue sint. Sermo Presbyteri, Scripturarum lectione conditus sit. Nolo te declamatorem esse et rabulam garrulumque sine ratione, sed mysteriorum peritum, et sacramentorum Dei tui eruditissimum. uerba uoluere, et celeritate dicendi apud imperitum uulgus admirationem sui facere, indoctorum hominum est. Attrita frons interpretatur sepe quod nescit: et cum aliis persuaserit, sibi quoque usurpat scientiam. Preceptor quondam meus Gregorius Nazianzenus, rogatus a me ut exponeret, quid sibi uellet in Luca sabbatum , id est, secundo primum , eleganter lusit, docebo te, inquiens, super hac re in Ecclesia: in qua mihi omni populo acclamante, cogeris inuitus scire quod nescis. Aut certe si solus tacueris, solus ab omnibus stultitie condemnaberis. Nihil tam facile, quam uilem plebeculam et indoctam concionem, lingue uolubilitate decipere. que quidquid non intelligit, plus miratur. M. Tullius  in oratione pro Quinto  Gallio, quid  de fauore uulgi, et de imperitis concionatoribus loquatur, attende, ne his fraudibus ludaris. Loquor enim, que sum ipse nuper expertus. Unus quidam Peta nominatus homo, perlitteratus, cuius sunt illa colloquia Petarum ac Philosophorum, cum facit Euripidem et Menandrum inter se, 264 et alio loco Socratem atque Epicurum disserentes, quorum etates non annis, sed seculis scimus esse disiunctas, quantos is plausus et clamores mouet? Multos enim condiscipulos habet in theatro, qui simul litteras non didicerunt.

9. Cultus qualis. Diuersa membra in Ecclesia.---uestes pullas eque  deuita, ut candidas. Ornatus ut sordes pari modo fugiende sunt, quia alterum delicias, alterum gloriam redolet. Non absque amictu lineo incedere, sed pretium uestium linearum non habere, laudabile est. Alioqui ridiculum et plenum dedecoris est, referto marsupio, quod sudarium orariumque non habeas, gloriari. Sunt qui pauperibus paulum tribuunt, ut amplius accipiant; et sub pretextu eleemosyne querunt diuitias, que magis uenatio appellanda est, quam eleemosyne genus. Sic bestie, sic aues, sic capiuntur et pisces. Modica in hamo esca ponitur, ut matronarum in eo sacculi protrahantur. Sciat Episcopus, cui commissa est Ecclesia, quem dispensationi pauperum cureque preficiat. MELIUS EST non habere quod tribuam, quam impudenter petere quod recondam. Sed et genus arrogantie est, clementiorem te uelle uideri, quam Pontifex Christi est. Non omnia possumus omnes. Alius in Ecclesia oculus est, alius lingua, alius manus, alius pes, auris, uenter, et cetera. Lege Pauli Epistolam ad Corinthios: quomodo diuersa membra unum corpus efficiunt . Nec rusticus tamen et simplex frater ideo se sanctum putet, si nichil nouerit: nec peritus et eloquens, lingua estimet sanctitatem. MULTOQUE MELIUS EST e duobus imperfectis, rusticitatem habere sanctam, quam eloquentiam peccatricem.

10. Templorum ornatus.---Multi edificant parietes, et columnas ecclesie substruunt: marmora nitent, auro splendent laquearia, gemmis altare distinguitur, et ministrorum Christi nulla electio est. Neque uero mihi aliquis opponat, diues in Iudea Templum, mensam, lucernas, thuribula, patellas, scyphos, mortariola, et cetera ex auro fabrefacta . Tunc hec probabantur a Domino, quando Sacerdotes hostias immolabant, et sanguis pecudum erat 265 redemptio peccatorum. Quanquam hec omnia precesserint in figura: »Scripta sunt autem propter nos, in quos fines seculorum deuenerunt« . Nunc uero cum paupertatem domus  sue pauper Dominus dedicarit, COGITEMUS crucem eius, et diuitias lutum putabimus. Quid miramur, quod Christus uocat iniquum mammona?  Quid suspicimus [al. suscipimus] et amamus, quod Petrus se non habere, gloriose testatur? . Alioqui si tantum litteram sequimur, et in auro atque diuitiis simplex nos delectat historia, cum auro obseruemus et cetera. Ducant Pontifices Christi, uxores uirgines: quamuis bone mentis sit qui cicatricem habuerit, et deformis est, priuetur Sacerdotio: lepra corporis, anime uitiis preferatur. Crescamus et multiplicemur, et repleamus terram: nec immolemus agnum, nec mysticum Pascha celebremus,  quia hec absque Templo fieri lege prohibentur. Figamus septimo mense tabernaculum, et solemne ieiunium buccina concrepemus. Quod si hec omnia spiritualibus spiritualia comparantes, scientesque cum Paulo, quod lex spiritualis est , et Dauid uerba cantantis [al. cantantes]: »Reuela oculos meos, et considerabo mirabilia de lege tua« , sic intelligimus, ut Dominus quoque noster intellexit, et interpretatus est sabbatum: aut aurum repudiemus cum ceteris superstitionibus Iudeorum: aut, si aurum placet, placeant et Iudei, quos cum auro, aut probare nobis necesse est, aut damnare.

11. Conuiuia fugienda.---Conuiuia tibi uitanda sunt secularium, et maxime eorum, qui honoribus tument. Turpe est ante fores Sacerdotis Christi crucifixi et pauperis, et qui cibo quoque uescebatur alieno, lictores Consulum, et milites excubare, iudicemque prouincie melius apud te prandere, quam in palatio. Quod si obtenderis te facere hec, ut roges pro miseris atque subiectis, IUDEX SAECULI plus deferet Clerico continenti, quam diuiti: et magis sanctitatem tuam uenerabitur, quam opes. Aut si talis est, qui non 266 audiat Clericos pro quibuslibet tribulatis, nisi inter phialas [al. inter calices et phialas], libenter carebo huiuscemodi beneficio; et Christum rogabo pro iudice, qui magis et citius subuenire potest, quam iudex: »Melius enim est confidere in Domino, quam confidere in homine. Melius est sperare in Domino, quam sperare in principibus« . Nunquam uinum redoleas, ne audias illud Philosophi: Hoc non est osculum porrigere, sed uinum propinare. uinolentos Sacerdotes et Apostolus damnat, et uetus lex prohibet . Qui altario deseruiunt, uinum, et siceram non bibant. Sicera Hebreo sermone omnis potio nuncupatur, que inebriare potest; siue illa que frumento conficitur; siue pomorum  succo, aut cum faui decoquuntur in dulcem et barbaram potionem, aut palmarum fructus exprimuntur in liquorem, coctisque frugibus, aqua pinguior  coloratur. Quidquid inebriat, et statum mentis euertit, fuge similiter ut uinum. Nec hoc dico, quod Dei a nobis creatura damnetur (siquidem et Dominus uini potator est appellatus : et Timotheo dolenti stomachum, modica uini sorbitio relaxata est , sed modum pro etatis, et ualetudinis et corporum qualitate exigimus in potando. Quod si absque uino ardeo adolescentia, et inflammor calore sanguinis, et succulento ualidoque sum corpore, libenter carebo poculo, in quo suspicio ueneni est. Pulchre dicitur apud Grecos, et nescio an apud nos eque resonet: Pinguis uenter, non gignit  sensum tenuem.

12. Modus in ieiuniis.---Tantum tibi ieiuniorum modum impone, quantum ferre potes. Sint tibi pura, casta, simplicia, moderata, et non superstitiosa ieiunia. Quid prodest oleo non uesci, et molestias quasdam difficultatesque ciborum querere, carycas, piper, nuces, palmarum fructus, similam, mel, pistacia? Tota hortorum cultura uexatur, ut cibario non uescamur pane  , et dum delicias sectamura, regno celorum retrahimur. Audio preterea quosdam contra rerum hominumque naturam, aquam non 267 bibere, nec uesci pane; sed sorbitiunculas delicatas et contrita olera, betarumque succum, non calice sorbere, sed concha. Proh pudor, non erubescimus istiusmodi ineptiis; nec tedet superstitionis! Insuper etiam famam abstinentie in deliciis querimus. FORTISSIMUM ieiunium est aqua et panis. Sed quia gloriam non habet, et omnes pane et aqua uiuimus, quasi publicum et commune ieiunium non putatur.

13. Gloria cauenda. Cultus superstitiosus.---Caue ne hominum rumusculos aucuperis: ne in offensam Dei, populorum laudem commutes. Si adhuc, inquit Apostolus, hominibus placerem, Christi seruus non essem . Desiit placere hominibus, et seruus factus est Christi. Per bonam famam et malam, a dextris et a sinistris Christi miles graditur: nec laude extollitur, nec uituperatione frangitur: non diuitiis tumet, non contrahitur paupertate, et leta contemnit, et tristia. Per diem sol non urit eum, neque luna per noctem . Nolo te orare in angulis platearum, ne rectum iter precum tuarum frangat aura popularis. Nolo te dilatare fimbrias, et ostentui habere phylacteria, et conscientia repugnante, pharisaica ambitione circumdari  . Quanto melius erat  hec non in corpore, sed in corde gestare; et Deum habere fautorem, non aspectus hominum? Inde pendet Euangelium inde Lex et Prophete; siue sacra et Apostolica doctrina. »Melius est enim hec omnia in mente portare, quam in corpore.« Fidelis mecum Lector intelligis quid taceam, et quid magis tacendo loquar. Tot te regule, quot species gloriarum percurrant. uis scire quales Dominus querat ornatus? Habeto prudentiam, iustitiam, temperantiam, fortitudinem. His celi plagis includere, hec te quadriga [al. additur in altum], uelut aurigam Christi, ad metam concitum [al. concita] ferat. Nihil hoc monili pretiosius, nichil hac gemmarum uarietate distinctius. Ex omni parte decoraris, cingeris, atque protegeris, et ornamento tibi sunt 268 et tutamini, gemme uertuntur in scuta.

14. Obtrectationes cauende.---Caue quoque, ne aut linguam aut aures habeas prurientes, id est, ne aut ipse aliis detrahas, aut alios audias detrahentes. »Sedens, inquit, aduersus fratrem tuum loquebaris, et aduersus filium matris tue ponebas scandalum: hec fecisti et tacui. Existimasti inique, quod ero tui similis: aguam te et statuam contra faciem tuam« .  Parce a detractione lingue, custodi sermones tuos, et scito quia per cuncta, que de aliis loqueris, tua sententia iudicaris, et in his ipse deprehenderis, que in aliis arguebas. »Neque uero illa iusta est excusatio, Referentibus aliis iniuriam facere non possum.« Nemo inuito auditori libenter refert. Sagitta in lapidem nunquam figitur, interdum resiliens percutit dirigentem. Discat detractor, dum te uidet non libenter audire, non facile detrahere: »Cum detractoribus, ait Salomon, ne miscearis, quoniam repente ueniet perditio eorum, et ruinam utriusque quis nouit?«  tam uidelicet eius qui detrahit, quam illius qui aurem accommodat detrahenti.

15. Silentium et secretum.---Officii tui est uisitare languentes, nosse domos matronarum, ac liberos earum, et nobilium uirorum custodire secreta. Officii tui sit, non solum oculos castos seruare, sed et linguam. Nunquam de formis mulierum disputes, nec  quid agatur  in alia, domus alia per te nouerit  . Hippocrates adiurat discipulos suos, antequam doceat, et in uerba sua iurare compellit: extorquet sacramento silentium, sermonem, incessum, habitum, moresque prescribit. Quanto magis nos, quibus animarum medicina [al. cura] commissa est, omnium Christianorum domos debemus amare quasi proprias? Consolatores potius nos in meroribus suis, quam conuiuas in prosperis nouerint. FACILE CONTEMNITUR Clericus, qui sepe uocatus ad prandium, ire non recusat.

16. Raro accipiendum. Nuptias Clericus non conciliat. Sacrilegium Ecclesiam fraudare.---269 Nunquam petentes, raro accipiamus rogati. Beatius enim est magis dare quam accipere . Nescio quo enim modo etiam ipse qui deprecatur, ut tribuat, cum acceperis, uiliorem te iudicat, et mirum in modum si eum rogantem contempseris,  plus te posterius ueneratur. Predicator continentie  , nuptias ne conciliet. Qui Apostolum legit, dicentem, Superest, ut qui habent uxores, sic sint, quasi non habeant ; cur uirginem cogit ut nubat? qui de monogamia Sacerdos est, quare uiduam hortatur ut digama sit?  Procuratores et dispensatores domorum alienarum atque uillarum, quomodo possunt esse Clerici, qui proprias iubentur contemnere facultates? AMICO QUIPPIAM rapere, furtum est: Ecclesiam fraudare, sacrilegium est. Accepisse quod pauperibus erogandum est, et esurientibus plurimis, uel cautum esse uelle, uel timidum; aut quod apertissimi sceleris est, aliquid inde subtrahere, omnium predonum crudelitatem superat. Ego fame torqueor, et tu iudicas quantum uentri meo satis sit? Aut diuide statim quod acceperis, aut si timidus dispensator es, dimitte largitorem, ut  sua ipse distribuat. NOLO SUB occasione mea sacculus tuus plenus sit. Nemo me melius, mea seruare potest. Optimus dispensator est qui sibi nichil reseruat.

17. Cegisti me, Nepotiane carissime, lapidato iam uirginitatis libello [Epistola XXII. de uirginit. seruanda], quem sancte Eustochio Rome scripseram,  post annos decem rursus Bethleem ora reserare, et confodiendum me linguis omnium prodere. Aut enim nichil scribendum fuit, ne hominum iudicium subiremus, quod tu facere prohibuisti: aut scribentes nosse, cunctorum aduersum nos maledicorum tela esse torquenda. Quos obsecro ut quiescant et desinant maledicere; non enim ut aduersariis, sed ut amicis scripsimus; nec inuecti sumus in eos qui peccant, sed ne peccent, 270 monuimus. Neque in illos tantum, sed et in nos metipsos seueri iudices fuimus: uolentesque festucam de oculo alterius tollere, nostram prius trabem eiecimus. Nullum lesi, nullius nomen saltem descriptione [al. mea scriptura] signatum est. Neminem specialiter meus sermo pulsauit. Generalis de uitiis disputatio est  . Qui mihi irasci uoluerit, prius ipse de se quod talis sit, confitebitur.



EPISTOLA LIII  . AD PAULINUM. De studio Scripturarum 

Omnium sapientum exemplis prouocat ad studium Litterarum sacrarum, et in his quantum sit difficultatis, ostendit. Deinde quo magis inflammet ad earum studium, singulos libros, Auctores et argumenta elogiis quibusdam breuiter commendat. Denique, ut se a seculi rebus penitus expediat, hortatur.

1. uera necessitudo. Sapientum peregrinationes.---Frater Ambrosius tua mihi munuscula perferens, detulit et suauissimas litteras, que a principio amicitiarum, fidem iam probate fidei et ueteris amicitie  preferebant. uera enim illa necessitudo est, et Christi glutino copulata, quam non utilitas rei familiaris, non presentia tantum corporum, non subdola et palpans adulatio; sed Dei timor et diuinarum Scripturarum studia conciliant. Legimus in ueteribus historiis, quosdam lustrasse prouincias, nouos adisse populos, maria transisse, ut eos quos ex libris nouerant, coram quoque uiderent. Sic Pythagoras Memphiticos uates; sic Plato Aegyptum et Architam Tarentinum, eamque oram Italie, que quondam magna Grecia dicebatur, laboriosissime peragrauit; ut qui Athenis magister erat et potens, cuiusque doctrinam Academie gymnasia personabant, fieret peregrinus atque discipulus, MALENS ALIENA uerecunde 271 discere, quam sua impudenter ingerere. Denique cum litteras quasi toto fugientes orbe persequitur,  captus a piratis et uenundatus, etiam tyranno crudelissimo  paruit, captiuus, uinctus, et seruus; tamen quia Philosophus, maior emente se fuit. Ad T. Liuium lacteo eloquentie fonte manantem, de ultimis Hispanie  Galliarumque finibus quosdam uenisse nobiles legimus; et quos ad contemplationem sui Roma non traxerat, unius hominis fama perduxit. Habuit illa etas inauditum omnibus seculis celebrandumque miraculum, ut urbem tantam ingressi, aliud extra urbem quererent. Apollonius  intrauit Persas, pertransiuit Caucasum, Albanos, Scythas, Massagetas, opulentissima Indie regna penetrauit: et ad extremum latissimo Physon amne  transmisso, peruenit ad Brachmanas; ut Hiarcam in throno sedentem aureo  et de Tantali fonte potantem, inter paucos discipulos, de natura, de motibus, ac siderum cursu audiret docentem: inde per Elamitas, Babylonios, Chaldeos, Medos, Assyrios, Parthos, Syros, Phenices, Arabes, Palestinos, reuersus Alexandriam, perrexit Aethiopiam, ut Gymnosophistas, et Tamosissimam Solis mensam uideret in sabulo. Inuenit ille uir ubique quod disceret: et semper proficiens, semper se melior fieret. Scripsit super hoc plenissime octo uoluminibus Philostratus.

2. Quid loquar de seculi hominibus? cum Apostolus Paulus uas electionis et magister gentium, qui de conscientia tanti in se hospitis loquebatur. An experimentum queritis eius qui in me loquitur Christus?  post Damascum Arabiamque lustratam, ascenderit Ierosolymam, ut uideret Petrum, et manserit apud eum diebus quindecim. Hoc enim mysterio hebdomadis et ogdoadis, futurus Gentium predicator instruendus erat. Rursumque post annos quatuordecim, assumpto Barnaba et Tito exposuerit Apostolis Euangelium, ne forte in uacuum curreret, 272 aut cucurrisset. Habet nescio quid latentis energie uiua uox; et in aures discipuli de auctoris ore transfusa fortius sonat. Unde et Eschynes, cum Rhodi exularet; et legeretur illa Demosthenis Oratio, quam aduersus eum habuerat, mirantibus cunctis atque laudantibus, suspirans ait  : Quid si ipsam audissetis bestiam, sua uerba resonantem?

3. Hec non dico, quod sit in me aliquid tale, quod uel possis, uel uelis discere: sed quod ardor tuus ac discendi studium, etiam absque nobis per se probari debeat. Ingenium docile, et sine doctore laudabile  est. Non quid inuenias, sed quid queras, consideramus. Mollis cera et ad formandum facilis, etiam si artificis et plaste cessent manus  , tamen totum est, quidquid esse potest. Paulus Apostolus ad pedes Gamalielis legem Moysi et Prophetas didicisse se gloriatur, ut armatus spiritualibus telis, postea diceret confidenter: »Arma militie nostre, non carnalia sunt, sed potentia Dei, ad destructionem munitionum: Concilia destruentes, et omnem altitudinem extollentem se aduersus scientiam Dei; et captiuantes [al. captiuantem] omnem intellectum, ad obediendum Christo: et parati subiugare cunctam inobedientiam« . Ad Timotheum scribit, ab infantia sacris litteris eruditum; et hortatur ad studium lectionis, ne negligat gratiam, que data sit ei per impositionem manus Presbyterii. Tito precipit, ut inter ceteras uirtutes Episcopi, quem breui sermone depinxit, scientiam quoque eligat [al. intelligat] Scripturarum: »Obtinentem, inquit, eum qui secundum doctrinam est, fidelem sermonem; ut potens sit exhortari in doctrina sana, et contradicentes reuincere« . Sancta quippe rusticitas solum sibi prodest: et quantum edificat ex uite merito Ecclesiam Christi, tantum nocet, si destruentibus non resistat.  Aggeus Propheta, imo per Aggeum Dominus, interroga, ait, Sacerdotes Legem .

Sacerdotis officium. Paulus cur uas electionis.---In tantum Sacerdotis officium est, interrogatum respondere de Lege. Et in Deuteronomio legimus: Interroga patrem, tuum, et annuntiabit tibi; 273 seniores tuos, et dicent tibi . In Psalmo quoque centesimo decimo octauo. Cantabiles mihi erant iustificationes tue, in loco peregrinationis mee . Et in descriptione iusti uiri, cum eum Dauid arbori uite, que est in paradiso, compararet, inter ceteras uirtutes et hoc intulit: In lege Domini uoluntas eius: et in lege eius meditabitur die ac nocte . Daniel in fine sacratissime uisionis iustos, ait, fulgere sicut stellas; et intelligentes, hoc est doctos, quasi firmamentum. uides quantum inter se distent, iusta rusticitas, et docta iustitia? Alii stellis, alii celo comparantur. Quanquam iuxta Hebraicam ueritatem, utrumque de eruditis possit intelligi: ita enim apud eos legimus: »Qui autem docti fuerint, fulgebunt quasi splendor firmamenti: et qui ad iustitiam erudiunt multos, quasi stelle in perpetuas eternitates« . Cur dicitur Paulus Apostolus uas electionis? Nempe quia  legis et sanctarum Scripturarum armarium est. Pharisei stupent ad doctrinam  Domini; et mirantur in Petro et Ioanne quomodo legem sciant, cum litteras non didicerint. Quidquid enim aliis exercitatio et quotidiana in Lege meditatio tribuere solet, illis Spiritus Sanctus suggerebat: et erant, iuxta quod scriptum est, . Duodecim annos Saluator impleuerat, et in Templo senes de questionibus legis interrogans, magis docet, dum prudenter interrogat.

4. Nisi forte rusticum Petrum, rusticum dicimus Ioannem; quorum uterque dicere poterat: »Etsi imperitus sermone, non tamen scientia« . Ioannes rusticus, piscator, indoctus? Et unde illa uox obsecro, »In principio erat uerbum, et uerbum erat apud Deum, et Deus erat uerbum?«  enim Grece multa significat; nam et uerbum est, et ratio, et supputatio, et causa uniuscuiusque rei, per quam sunt singula que subsistunt. Que uniuersa recte intelligimus in Christo. Hoc doctus Plato nesciuit: hoc Demosthenes eloquens ignorauit. »Perdam, inquit, sapientiam sapientium, et prudentiam prudentium reprobabo« . uera sapientia perdet falsam sapientiam: et quanquam stultitia predicationis in Cruce sit, tamen Paulus »Sapientiam loquitur inter perfectos. Sapientiam autem non seculi huius, nec principum seculi istius,  qui destruuntur: 274 sed loquitur Dei sapientiam in mysterio absconditam, quam predestinauit Deus ante secula« . Dei sapientia Christus est. »Christus enim Dei uirtus, et Dei sapientia« . Hec sapientia in mysterio abscondita est: de qua et noni Psalmi titulus prenotatur, »pro occultis filii:« in quo sunt omnes thesauri sapientie et scientie absconditi: et qui in mysterio absconditus erat, predestinatus est ante secula. Predestinatus autem, et prefiguratus, in Lege et Prophetis. Unde et Prophete appellabantur uidentes: quia uidebant eum, quem ceteri non uidebant. »Abraham uidit diem eius: et letatus est« . Aperiebantur celi Ezechieli; qui populo peccatori erant. »Reuela, inquit Dauid, oculos meos: et considerabo mirabilia de lege tua« . Lex enim spiritualis est, et reuelatione opus est, ut intelligatur, ac reuelata facie Dei gloriam contemplemur.

5. Liber in Apocalypsi septem sigillis signatus ostenditur : quem si dederis homini scienti litteras, ut legat, respondebit tibi: Non possum, signatus est enim. Quanti hodie putant se nosse litteras, et tenent signatum librum; nec aperire possunt, nisi ille reserauerit »qui habet clauem Dauid: qui aperit, et nemo claudit, claudit et nemo aperit?«  In Actis Apostolorum sanctus eunuchus, imo uir , cum legeret Isaiam, interrogatus a Philippo: »Putasne intelligis que legis?« respondit, »Quomodo possum,  nisi aliquis me docuerit?«  Ego, ut de me interim loquar, nec sanctior sum hoc eunucho, nec studiosior; qui de Aethiopia, id est, de extremis mundi finibus uenit ad Templum, reliquit aulam regiam: et tantus amator Legis, diuineque scientie fuit, ut etiam in uehiculo sacras litteras legeret: et tamen cum librum teneret, et uerba Domini cogitatione conciperet, lingua uolueret, labiis personaret, ignorabat eum, quem in libro nesciens uenerabatur. uenit Philippus, ostendit ei Iesum, qui clausus latebat in littera. O mira doctoris uirtus! Eadem hora credit eunuchus, baptizatur, fidelis et sanctus est; ac de discipulo magister: plus in deserto fonte Ecclesie, quam in aurato synagoge Templo reperit.

6. Hec a me perstricta sunt breuiter 275  ut intelligeres te in Scripturis sanctis, sine preuio et monstrante semitam, non posse ingredi. Taceo de Grammaticis, Rhetoribus, Philosophis, Geometris, Dialecticis, Musicis, Astronomis, Astrologis, Medicis, quorum scientia mortalibus uel utilissima est, et in tres partes scinditur,  , , . Ad minores artes ueniam, et que non tam , quam manu administrantur. Agricole, cementarii, fabri, metallorum, lignorumue cesores, lanarii quoque et fullones, et ceteri qui uariam supellectilem et uilia opuscula fabricantur, absque doctore non possunt esse quod cupiunt. »Quod Medicorum est,«

Promittunt Medici, tractant fabrilia fabri. .

7. Sola Scripturarum ars est, quam sibi omnes passim uindicant.

Scribimus indocti, doctique pemata passim. .

Hanc garrula anus, hanc delirus senex, hanc sophista uerbosus, hanc uniuersi presumunt, lacerant, docent, antequam discant. Alii adducto supercilio, grandia uerba trutinantes, inter mulierculas de sacris litteris philosophantur. Alii discunt, proh pudor, a feminis, quod uiros doceant: et ne parum hoc sit, quadam facilitate uerborum, imo audacia edisserunt aliis, quod ipsi non intelligunt. Taceo de mei similibus, qui si forte ad Scripturas sanctas, post seculares litteras uenerint; et sermone composito aurem populi mulserint, quidquid dixerint, hoc legem Dei putant: nec scire dignantur, quid Prophete, quid Apostoli senserint; sed ad sensum suum incongrua aptant testimonia; quasi grande sit, et non uitiosissimum docendi genus, deprauare sententias, et ad uoluntatem suam Scripturam trahere repugnantem. Quasi non legerimus, Homerocentonas, et uirgiliocentonas: ac non sic etiam Maronem sine Christo possimus dicere Christianum, qui scripserit:

 Iam redit et uirgo, redeunt Saturnia regna.
Iam noua progenies celo demittitur alto. .
276 Et patrem loquentem ad filium,

Nate, mee uires, mea magna potentia solus.
Et post uerba Saluatoris in cruce.

Talia perstabat memorans, fixusque manebat.

Puerilia sunt hec, et circulatorum ludo similia, docere quod ignores: imo, ut cum stomacho loquar, ne hoc quidem scire quod nescias.

8. uidelicet manifestissima est Genesis, in qua de natura mundi, de exordio generis humani, de diuisione terre,  de confusione linguarum, et descensione usque ad Aegyptum, gentis scribitur Hebreorum. Patet Exodus cum decem plagis, cum decalogo, cum mysticis diuinisque preceptis In promptu est Leuiticus liber, in quo singula sacrificia, imo singule pene syllabe, et uestes Aaron, et totus ordo Leuiticus, spirant celestia sacramenta. Numeri uero, nonne totius arithmetice, et Prophetie Balaam, et quadraginta duarum per eremum mansionum mysteria continent? Deuteronomium quoque secunda lex, et Euangelice legis prefiguratio, nonne sic ea habet que priora sunt, ut tamen noua sint omnia de ueteribus?  Hucusque Pentateuchus: quibus quinque uerbis , loqui se uelle Apostolus in Ecclesia gloriatur.  Iob exemplar patientie, que non mysteria suo sermone complectitur? Prosa incipit, uersu labitur, pedestri sermone finitur: omnesque leges dialectice, propositione, assumptione, confirmatione, conclusione determinat. Singula in eo uerba plena sunt sensibus. Et, ut de ceteris sileam, resurrectionem corporum sic prophetat; ut nullus de ea uel manifestius, uel cautius scripserit: »Scio, inquit, quod redemptor meus uiuit, et in nouissimo die de terra resurrecturus sum: et rursum circumdabor pelle mea; et in carne mea uidebo Deum. Quem uisurus sum ego ipse, et oculi mei conspecturi sunt, et non alius. Reposita est hec spes mea in sinu meo« . ueniam ad Iesum Naue, qui typus Domini non solum in gestis, sed etiam in nomine, 277 transiit Iordanem, hostium regna subuertit, diuisit  terram uictori populo, et per singulas urbes, uiculos, montes, flumina, torrentes, atque confinia, Ecclesie, celestisque Ierusalem spiritualia regna describit. In Iudicum libro quot principes populi, tot figure sunt. Ruth Moabitis. Isaie explet uaticinium, dicentis: »Emitte agnum, Domine, dominatorem terre, de petra deserti ad montem filie Sion« . Samuel in Heli mortuo, et in occiso [al. occisione], Saul, ueterem legem abolitam monstrat. Porro in Sadoc atque Dauid, noui Sacerdotii, nouique Imperii sacramenta testatur. Malachim, id est, Regum tertius, et quartus liber a Salomone usque ad Iechoniam: et ab Ieroboam filio Nabath, usque ad Osee, qui ductus est in Assyrios, regnum Iuda et regnum describit Isrel. Si historiam respicias, uerba simplicia sunt: si in litteris sensum latentem inspexeris, Ecclesie paucitas, et Hereticorum contra Ecclesiam bella narrantur. Duodecim Prophete in unius uoluminis angustias coarctati, multo aliud quam sonant in littera, prefigurant. Osee crebro nominat Ephraim. Samariam, Ioseph, Iezrel, et uxorem fornicariam, et fornicationis filios, et adulteram cubiculo clausam mariti, multo tempore sedere uiduam, et sub ueste lugubri, uiri ad se reditum prestolari. Iel filius Phathuel, describit terram duodecim tribuum, heruca, brucho, locusta, rubigine uastante corruptam: et post euersionem prioris populi, effusum iri Spiritum Sanctum super seruos Dei, et ancillas, id est, super centum uiginti credentium nomina, qui effundendus erat in cenaculo Sion: qui centum uiginti, ab uno usque ad quindecim paulatim et per incrementa surgentes, quindecim graduum numerum efficiunt, qui in Psalterio mystice continentur. Amos pastor et rusticus, et »ruborum mora distringens,« paucis uerbis explicari non potest. Quis enim digne exprimat tria, aut quatuor scelera Damasci, Gaze, et Tyri, et Idumee, et filiorum Ammon, et Moab, et in septimo octauoque gradu, Iude et Isrel? Hic loquitur ad uaccas pingues, que sunt in monte Samarie, et ruituram domum maiorem minoremque testatur. Ipse cernit fictorem locuste; et stantem Dominum super murum litum uel adamantinum, et 278 uncinum pomorum, attrahentem supplicia peccatoribus, et famem in terram: non famem panis, nec sitim aque, sed audiendi uerbum Dei. Abdias qui interpretatur »seruus Dei« [al. Domini], pertonat contra Edom sanguineum, terrenumque hominem. Fratris quoque Iacob semper emulum hasta percutit spirituali. Ionas »columba« pulcherrima, naufragio suo passionem Domini prefigurans, mundum ad penitentiam reuocat: et sub nomine Niniue, salutem gentibus nuntiat. Micheas de Morasthi, »coheres« Christi, uastationem annuntiat filie latronis, et obsidionem ponit contra eam: quia maxillam percusserit iudicis Isrel. Nahum »consolator« orbis, increpat ciuitatem sanguinum, et post euersionem illius loquitur: »Ecce super montes pedes euangelizantis et annuntiantis pacem« . Abacuc »luctator« fortis et rigidus, stat super custodiam suam, et  figit gradum super munitionem, ut Christum in cruce contempletur, et dicat: »Operuit celos gloria eius, et laudis eius plena est terra. Splendor eius, ut lux erit: cornua in manibus eius, ibi abscondita est fortitudo eius« . Sophonias »speculator« et arcanorum Domini cognitor, audit clamorem a porta piscium, et eiulatum a secunda, et contritionem a collibus. Indicit quoque ululatum habitatoribus pile: quia conticuit omnis populus Chanaam: disperierunt uniuersi, qui inuoluti erant argento. Aggeus »festiuus« et letus, qui seminauit in lacrymis, ut in gaudio meteret, destructum Templum reedificat, Dominumque Patrem inducit loquentem: »Adhuc unum modicum, et ego commouebo celum et terram, et mare, et aridam, et mouebo omnes gentes: et ueniet desideratus cunctis gentibus« . Zacarias »memor Domini sui,« multiplex in Prophetia,  Iesum uestibus sordidis indutum, et lapidem oculorum septem, candelabrumque aureum cum totidem lucernis, quot oculis, duas quoque oliuas a sinistris lampadis cernit et dextris: ut post  equos, rufos, nigros et albos, et uarios, et dissipatas quadrigas ex Ephraim, et equum de Ierusalem, pauperem regem uaticinetur et predicet, sedentem super pullum filium asine subiugalis. Malachias aperte, et in fine omnium Prophetarum, de abiectione Isrel et uocatione gentium: »Non est mihi, ait, uoluntas in uobis, dicit Dominus exercituum, et munus 279 non suscipiam de manu uestra. Ab ortu enim solis usque ad occasum, magnum est nomen meum in gentibus: et in omni loco sacrificatur, et offertur nomini meo oblatio munda« . Isaiam, Ieremiam, Ezechielem, et Danielem quis possit uel intelligere, uel exponere? Quorum primus non Prophetiam mihi uidetur texere, sed Euangelium. Secundus uirgam nuceam [uulg. uigilantem] et ollam succensam a facie Aquilonis, et pardum spoliatum suis coloribus; et quadruplex diuersis metris nectit alphabetum . Tertius principia et finem tantis habet obscuritatibus inuoluta, ut apud Hebreos iste partes cum exordio Geneseos ante annos triginta non legantur. Quartus uero qui et extremus inter quatuor Prophetas, temporum conscius, et totius mundi  , lapidem precisum de monte sine manibus, et regna omnia subuertentem, claro sermone pronuntiat. Dauid, Simonides noster, Pindarus et Alceus, Flaccus quoque, Catullus et Serenus, Christum lyra personat, et in decachordo psalterio ab inferis suscitat resurgentem. Salomon, pacificus, et amabilis Domini, mores corrigit, naturam docet, Ecclesiam iungit et Christum, sanctarumque nuptiarum dulce canit epithalamium. Esther in Ecclesie typo populum liberat de periculo,  et interfecto Aman, qui interpretatur »iniquitas,« partes conuiuii et diem celebrem mittit in posteros. Paralipomenon liber, id est, Instrumenti ueteris tantus ac talis est, ut absque illo si quis scientiam Scripturarum sibi uoluerit arrogare, seipsum irrideat. Per singula quippe nomina, iuncturasque uerborum, et pretermisse in Regum libris tanguntur historie, et innumerabiles explicantur Euangelii questiones. Ezras et Neemias, »adiutor« uidelicet et »consolator a Domino,« in unum uolumen coarctantur: instaurant Templum, muros extruunt ciuitatis: omnisque illa turba populi redeuntis in patriam, et descriptio Sacerdotum, Leuitarum, Isrelis, proselytorum ac per singulas familias murorum ac turrium opera diuisa, aliud in cortice preferunt, aliud retinent in medulla.

280 8. Cernis me Scripturarum amore raptum excessisse modum Epistole, et tamen non implesse quod uolui. Audiuimus tantum quid nosse, quid cupere debeamus, ut et nos quoque possimus dicere: »Concupiuit anima mea desiderare iustificationes tuas in omni tempore« . Ceterum Socraticum illud impletur in nobis; Hoc tantum scio, quod nescio. Tangam et nouum breuiter Testamentum. Mattheus, Marcus, Lucas, et Ioannes, quadriga Domini, et uerum  Cherubim, quod interpretatur »scientie multitudo, per totum corpus oculati sunt, scintille emicant, discurrunt fulgura, pedes habent rectos et in sublime tendentes, terga pennata et ubique uolitantia. Tenent se mutuo, sibique perplexi sunt, et quasi rota in rota uoluuntur, et pergunt quocumque eos flatus Sancti Spiritus perduxerit. Paulus Apostolus ad septem Ecclesias scribit (octaua enim ad Hebreos [« Timotheum instruit ac Titum, Philemonem pro fugitiuo famulo  deprecatur. Super quo tacere melius puto, quam pauca scribere. Actus Apostolorum nudam quidem sonare uidentur historiam, et nascentis Ecclesie infantiam texere: sed si nouerimus scriptorem eorum Lucam esse medicum, cuius »Laus est in Euangelio,« animaduertemus pariter omnia uerba illius, anime languentis esse medicinam. Iacobus, Petrus, Ioannes, Iudas Apostoli, septem Epistolas ediderunt tam mysticas quam succinctas, et breues pariter et longas: breues in uerbis, longas in sententiis, ut rarus sit qui non in earum lectione cecutiat [al. concutiatur]. Apocalypsis Ioannis tot habet sacramenta, quot uerba.  Parum dixi pro merito uoluminis. Laus omnis inferior est: in uerbis singulis multiplices latent intelligentie.

9. Oro te, frater carissime, inter hec uiuere, ista meditari, nichil aliud nosse, nichil querere, nonne tibi uidetur iam hic in terris regni celestis habitaculum? Nolo offendaris in Scripturis sanctis simplicitate, et quasi uilitate uerborum, que uel uitio interpretum, uel de industria sic prolata sunt, 281 ut rusticam concionem [al. contentionem] facilius instruerent: et in una eademque sententia, aliter doctus, aliter audiret indoctus. Non sum tam petulans et hebes, ut hec me nosse pollicear, et eorum fructus in  terra capere, quorum radices in celo fixe sunt; sed uelle fateor: sedenti me prefero, magistrum renuens, comitem spondeo. Petenti datur, pulsanti aperitur: querens inuenit. Discamus in terris, quorum nobis scientia perseueret in celo.

10. Obuiis te manibus excipiam, et, ut inepte aliquid, ac de Hermagore tumiditate  effutiam, quidquid quesieris, tecum scire conabor. Habes hic amantissimum tui fratrem Eusebium, qui litterarum tuarum mihi gratiam duplicauit, referens honestatem morum tuorum, contemptum seculi, fidem amicitie, amorem Christi. Nam prudentiam et eloquii uenustatem, etiam absque illo, ipsa Epistola preferebat. Festina, queso te, et herentis in salo nauicule funem magis precide, quam solue. Nemo renuntiaturus seculo bene potest uendere, que contempsit ut uenderet. Quidquid in sumptus de tuo tuleris, pro lucro computa.  Antiquum dictum est: Auaro tam deest quod habet, quam quod non habet.  »Credenti totus mundus diuitiarum est. Infidelis autem etiam obolo indiget.« Sic uiuamus tanquam nichil habentes, et omnia possidentes. uICTUS et uestitus, diuitie Christianorum sunt. Si habes in potestate rem tuam, uende: si non habes, proiice. Tollenti tunicam, et pallium relinquendum est. Scilicet nisi tu semper recrastinans, et diem de die trahens, caute et pedetentim tuas possessiunculas uendideris, non habet Christus unde alat pauperes suos. Totum Deo dedit, qui seipsum obtulit. Apostoli nauem tantum et retia reliquerunt. uidua duo era misit ad gazophylacium, et prefertur Cresi diuitiis. FACILE contemnit omnia, qui se semper cogitat esse moriturum.



282 EPISTOLA LIu  . AD FURIAM. De uiduitate seruanda.


Furiam uiduam, Titiane filiam, Probi Consolis nurum, hortatur ut in uiduitate perseueret, nec iteret matrimonium; et quoniam adhuc uirenti erat etate, quibus modis pudicitiam simul ac famam tueri debeat, precipit.

1. Obsecras litteris, et suppliciter deprecaris, ut tibi  scribam, imo rescribam, quomodo uiuere debeas, et uiduitatis coronam illeso pudicitie nomine conseruare. Gaudet animus, exsultant uiscera, gestit affectus, hoc te cupere esse post uirum, quod sancte memorie mater tua Titiana multo tempore fuit sub marito. Exaudite sunt preces et orationes eius. Impetrauit, ut adipisceretur in unica filia, quod uiuens ipsa possederat. Habes preterea generis tui grande priuilegium, quod exinde a Camillo , uel nulla, uel rara uestre familie scribitur secundos nosse concubitus: ut NON TAM laudanda sis, si uidua perseueres, quam execranda, si id Christiana non serues, quod per tanta secula gentiles femine custodierunt.

2. Taceo de Paula et Eustochio, stirpis uestre floribus, ne per occasionem exhortationis tue illas laudare uidear. Blesillamque pretereo, que  maritum suum, tuum secuta germanum, in breui uite spatio tempora uirtutum multa compleuit. Atque utinam preconia feminarum imitarentur uiri: ET RUGOSA senectus redderet, quod sponte offert adolescentia. Sciens et uidens in flammam mitto manum: adducentur supercilia, extendetur brachium; Iratusque  Chremes tumido deseuiet ore. Consurgent proceres aduersus Epistolam meam; turba patritia detonabit [al. denotabit], me magum, me seductorem clamitans, et in terras ultimas deportandum. Addant, 283 si uolunt, et Samaritem, ut Domini mei titulum recognoscam. Certe filiam a parente non diuido, nec dico illud de Euangelio: Sine ut mortui sepeliant mortuos suos . uiuit enim, qui credit in Christum. Et qui in illum credit, debet utique quomodo ille ambulauit, et ipse ambulare .

3. Quando honorandi parentes.---Facessat inuidia, quam nomini Christiano maledicorum semper genuinus infigit: ut, dum probra metuunt, ad uirtutes  non prouocentur. Exceptis epistolis, ignoramus alterutrum. SOLAQUE causa pietatis est, ubi carnis nulla  notitia est. Honora patrem tuum; sed si te a uero Patre non separat. TAMDIU SCITO sanguinis copulam, quamdiu ille suum nouerit Creatorem. Alioqui Dauid tibi protinus canet: »Audi filia, et uide, et inclina aurem tuam, et obliuiscere populum et domum patris tui: et concupiscet rex decorem tuum, quoniam ipse est Dominus tuus« . Grande  premium parentis obliti: Concupiscet rex decorem tuum. Quia audisti, quia uidisti, quia inclinasti aurem tuam; et populi tui, domusque patris tui oblita es, idcirco concupiscet rex decorem tuum, et dicet tibi: Tota pulchra es amica mea, et macula non est in te . Quid pulchrius anima, que Dei filia nuncupatur, et nullos extrinsecus querit ornatus? [Mss. amplexus.] Credit in Christum, et hac ambitione ditata pergit ad sponsum: eumdem habens Dominum, quem et uirum.

4. Nuptiarum angustie.---Quid angustiarum habeant nuptie, didicisti in ipsis nuptiis: et quasi coturnicum carnibus usque ad nauseam saturata es : amarissimam choleram tue sensere fauces. Egessisti acescentes et morbidos cibos: releuasti estuantem stomachum. Quid uis rursum ingerere, quod tibi noxium fuit? Canis reuertens ad uomitum, et sus lota, ad uolutabrum luti . Bruta quoque animalia et uage aues, in easdem pedicas retiaque non incidunt. An uereris, ne proles Furiana deficiat, et ex te parens tuus non habeat pusionem, qui reptet in pectore, et ceruicem eius stercore 284 liniat?  Quippe omnes habent filios, qui habuere matrimonia; et quibus nati sunt liberi, suo generi responderunt. Exhibuit Ciceronis filius patrem in eloquentia?  Cornelia uestra, pudicitie simul et fecunditatis exemplar, Graccos suos se genuisse letata est? RIDICULUM est sperare pro certo, quod multos et non habere uideas, et cum habuerint, perdidisse. Cui dimittes tantas diuitias? Christo, qui mori non potest. Quem habebis heredem? Ipsum, quem et Dominum. Contristabitur pater, sed letabitur Christus: lugebit familia, sed Angeli gratulabuntur. Faciat pater quod uult de substantia sua: NON ES EIUS, cui nata es, sed cui renata: et qui te grandi pretio redemit, sanguine suo.

5. Cauende nutrices et serui.---Caue nutrices,  et gerulas, et istiusmodi uenenata animalia, que de corio tuo saturari uentrem suum cupiunt. Non suadent quod tibi, sed quod sibi prosit. Et sepe illud obganniunt:

Solane perpetua merens carpere iuuenta?
 Nec dulces natos, ueneris nec premia noris? 
Ubi pudicitie sanctitas [al. pudicitie et sanctitas], ibi frugalitas est. Ubi frugalitas, ibi damna seruulorum. Quidquid non tulerint [al. intulerint], sibi ablatum putant: nec considerant de quanto, sed quantum accipiant. Ubicumque uiderint Christianum, statim illud de triuio,  , . Hi rumores turpissimos serunt: et quod ab ipsis egressum est, id ab aliis audisse se simulant, iidem auctores et exaggeratores.  Exit fama de mendacio: que cum ad matronas peruenerit, et earum linguis fuerit uentilata, prouincias penetrat. uideas plerasque rabido ore seuire, et tincta facie, uiperinis orbibus, dentibus pumicatis carpere Christianos. Hic aliqua,

. . . . . . . . . . Cui circa humeros hiacynthina lena est;
Rancidulum quiddam, balba de nare locuta.
Perstrepit, ac tenero supplantat uerba palato. 

Omnis consonat chorus, et latrant uniuersa subsellia. Iunguntur nostri ordinis, qui et roduntur et rodunt. Aduersus 285 nos loquaces, pro se muti; quasi et ipsi aliud sint, quam Monachi; et non quidquid in Monachos dicitur, redundet in Clericos, qui sunt Monachorum. Detrimentum pecoris, pastoris patres ignominia est. Sicut e regione, illius Monachi uita laudanda est, qui uenerationi habet Sacerdotes Christi: et non detrahit gradui, per quem factus est Christianus.

6. Hec locutus sum, in Christo filia, non dubitans de proposito tuo , sed ut nequitiam seruulorum, qui te uenalem portant, et insidias affinium, ac pium parentis errorem intelligeres: cui, ut amorem in te tribuam, amoris scientiam non concedo, dicens aliquid cum Apostolo: »Confiteor, zelum Dei habent, sed non secundum scientiam« . Imitare potius  sanctam matrem tuam, cuius ego quoties recordor, uenit in mentem ardor in Christum, pallor ex ieiuniis, eleemosyne in pauperes, obsequium in seruos Dei, humilitas uestium et cordis, atque in cunctis sermo moderatus. Pater tuus, quem ego honoris causa nomino  impleat nomen suum. Letetur filiam genuisse Christo, non seculo. Quin potius doleat, quod et uirginitatem frustra amiseris, et fructus perdideris nuptiarum. Ubi est maritus quem tibi dedit? Etiam si amabilis, etiam si bonus fuisset, mors repuisset omnia: et copulam carnis soluisset interitus. Arripe, queso, occasionem, et fac de necessitate uirtutem. NON QUAERUNTUR in Christianis  initia, sed finis. Paulus male cepit, sed bene finiuit. Iude laudantur exordia; sed finis proditione damnatur. Lege Ezechielem: »Iustitia iusti non liberabit eum, in quacumque die peccauerit. Et impietas impii non nocebit ei, in quacumque die conuersus fuerit ab impietate sua« . Ista est scala Iacob, per quam Angeli  ascendunt, et descendunt; cui Dominus innititur lapsis porrigens manum, et fessos ascendentium gradus, sui contemplatione sustentans. Sed sicut non uult mortem peccatoris, tantum [al. tantum quantum] ut conuertatur et uiuat: ita tepidos odit, et cito ei nauseam faciunt. 286 Cui plus dimittitur, plus diligit.

7. uestium cultus.---Meretrix illa in Euangelio baptizata lacrymis suis, et crine, quo multos ante deceperat, pedes Domini tergens, saluata est . Non habuit crispantes mitras, nec stridentes calceolos, nec orbes stibio fuliginatos. Quanto fedior, tanto pulchrior. Quid facit in facie Christiane purpurissus et cerussa? quorum alterum ruborem genarum labiorumque mentitur: alterum candorem oris et colli: ignis iuuenum, fomenta libidinum, impudice mentis indicia. Quomodo flere potest pro peccatis suis, que lacrymis cutem nudat, et sulcos ducit in facie? Ornatus iste non Domini est; uelamen istud Antichristi est. QUA FIDUCIA erigit ad celum uultus, quos Conditor  non agnoscat? Frustra obtenditur adolescentia, et etas puellaris asseritur. uidua que marito placere desiuit, et iuxta Apostolum uere uidua est, nichil habet necessarium, nisi perseuerantiam. Meminit pristine uoluptatis, scit quid amiserit, quo delectata sit. Ardentes diaboli sagitte, ieiuniorum et uigiliarum rigore [al. frigore] restinguende sunt. Aut loquendum nobis est, ut uestiti sumus: aut uestiendum, ut loquimur. Quid aliud pollicemur, et aliud ostendimus? LINGUA personat castitatem, et totum corpus prefert impudicitiam.

8. Hoc quantum ad habitum pertinet et ornatum. Ceterum uidua que in deliciis est  uiuens mortua est. Quid sibi uult hoc quod ait: uiuens mortua est?  uiuere quidem uidetur ignorantibus, et non esse peccato mortua, sed Christo, quem secreta non fallunt, mortua est. »Anima que peccauerit, ipsa morietur« . »Quorumdam hominum peccata manifesta sunt, precedentia ad iudicium: quosdam autem et subsequuntur. Similiter et facta bona manifesta sunt: et que aliter se habent, abscondi non possunt« . Quod dicit istiusmodi est: Quidam tam libere et palam peccant, ut postquam eos uideris, statim intelligas peccatores. Alios autem, qui callide occultant uitia sua, ex sequenti conuersatione cognoscimus. Similiter et bona apud aliquos in propatulo  sunt, in aliis longo usu discimus. Quid ergo necesse est nos iactare pudicitiam, que sine 287 comitibus et appendiciis suis, continentia et parcitate, fidem sui facere non potest? Apostolus macerat corpus suum, et anime subiicit imperio; ne quod aliis precipit, ipse non seruet: ET ADOLESCENTULA feruente cibis corpore, de castitate secura est?

9. Neque uero hec dicens, condemno cibos, quos Deus creauit ad utendum cum gratiarum actione; sed iuuenibus et puellis  incentiua aufero uoluptatum. Non Aetnei ignes, non uulcania tellus, non ueseuus et  Olympus tantis ardoribus estuant, ut iuueniles medulle uino plene, et dapibus inflammate. Auaritia calcatur a plerisque, et cum marsupio deponitur. Maledicam linguam indictum emendat silentium. Cultus corporis et habitus uestium, unius hore spatio commutatur. Omnia alia peccata extrinsecus sunt; et quod foris est, facile abiicitur. Sola libido insita a Deo, ob liberorum procreationem, si fines suos egressa fuerit, redundat in uitium, et quadam lege nature in coitum gestit erumpere. Grandis igitur uirtutis est, et sollicite diligentie, superare quod nata sis: in carne, non carnaliter uiuere: tecum pugnare quotidie, et inclusum hostem Argi  centum oculis obseruare. Hoc est quod Apostolus uerbis aliis loquebatur: »Omne peccatum quod fecerit homo, extra corpus est. Qui autem fornicatur in corpus suum peccat« . Aiunt medici et qui de humanorum corporum scripsere naturis, precipueque Galenus in libris, quorum titulus  , puerorum et iuuenum, ac perfecte etatis uirorum mulierumque corpora  insito calore feruere, et noxios esse his etatibus cibos, qui calorem augeant; sanitatique conducere frigida queque in esu et potu sumere. Sicut e contrario senibus, qui pituita laborant et frigore, calidos cibos, et uetera uina prodesse. Unde et Saluator: »Attendite, inquit, uobis, ne forte grauentur corda uestra in crapula et ebrietate, et curis huius uite« . Et 288 Apostolus: »Nolite inebriari uino, in quo est luxuria« . Nec mirum hoc figulum sensisse de uasculo, quod ipse fabricatus est, cum etiam Comicus, cuius finis est humanos mores nosse atque describere, dixerit:

Sine Cerere et Libero friget uenus. (TERENT. in Eunuc.

 10. Quid uitandum iuuenibus in cibis.---Primum igitur, si tamen stomachi  firmitas patitur, donec puellares annos transeas, aquam in potu sume, que natura frigidissima est. Aut si hoc imbecillitas prohibet, audi cum Timotheo: »uino modico utere propter stomachum, et frequentes tuas infirmitates« . Deinde in ipsis cibis calida queque deuita: non solum de carnibus loquor, super quibus uas electionis profert sententiam: »Bonum est uinum non bibere, et carnem non manducare;« sed etiam in ipsis leguminibus inflantia queque, et grauia [al. grauida] declinanda sunt: nichilque ita scias conducere Christianis adolescentibus, ut esum olerum. Unde et in alio loco: »Qui infirmus est, ait, olera manducet« ; ardorque corporum frigidioribus epulis temperandus est. Sic [al. Si] autem tres pueri et Daniel leguminibus uescebantur. Pueri erant, necdum  ad sartaginem uenerant, in qua rex Babylonius senes iudices frixit. Nobis non corporis cultus, qui in illis  ex huiuscemodi cibis enituerat; sed anime uigor queritur, que carnis infirmitate fit fortior. Inde est quod nonnulli uitam pudicam appetentium, in medio tinere corruunt, dum solam abstinentiam carnium putant; et leguminibus onerant stomachum, que momoderate parceque sumpta, innoxia sunt. Et, ut quod sentio loquar, nichil sic inflammat corpora, et titillat membra genitalia, sicut indigestus cibus, ructusque conuulsus. Malo apud te, filia, uerecundia parumper, quam causa periclitari. QUIDQUID seminarium uoluptatum est, uenenum puta. Parcus cibus, et uenter semper esuriens, triduanis ieiuniis 289 prefertur; et multo melius est quotidie parum, quam raro satis sumere. Pluuia illa optima est, que sensim descendit in terram. Subitus et nimius imber in preceps arua subuertit.

11. Quando comedis, cogita quod statim tibi orandum, illico et legendum sit. De Scripturis sanctis habeto fixum uersuum numerum; istud pensum Domino tuo redde. Nec ante quiete membra concedas, quam calathum pectoris tui, hoc subtegmine impleueris. Post Scripturas sanctas doctorum hominum tractatus lege: eorum dumtaxat, quorum fides nota est. Non necesse habes aurum in luto querere; multis margaritis, unam redime margaritam. Sta, iuxta Ieremiam, in uiis pluribus , ut ad illam uiam que ad Patrem [al. patriam] ducit, peruenias. Amorem monilium atque gemmarum, sericarumque uestium, transfer ad scientiam Scripturarum. Ingredere terram repromissionis, lacte et melle manantem . Comede similam et oleum: uestire cum Ioseph uariis indumentis : perforentur  aures tue cum Ierusalem sermone Dei; ut pretiosa ex illis nouarum segetum grana dependeant. Habes  Sanctum Exsuperium, probate etatis et fidei, qui te monitis suis frequenter instituat.

12. Fac tibi amicos de iniquo mammona, qui te recipiant in eterna tabernacula . Illis tribue diuitias tuas, qui non Phasides aues, sed cibarium panem comedant; qui famem expellat, non qui augeat luxuriam. Intellige super egenum et pauperem . Omni petenti te, da; sed maxime domesticis fidei: nudum uesti, esurientem ciba, egrotantem uisita . Quotiescumque manum extendis, Christum cogita. Caue ne, mendicante Domino Deo tuo, alienas diuitias augeas.

13. Cauende iuuenum confabulationes. Confabulandi fiducia in uiduis. Sanctus amor impatientiam non habet. Laudes Eustochii uirginis.---Iuuenum fuge consortia. Comatulos, comptos, atque lasciuos, domus tue tecta non uideant. Cantor pellatur, ut noxius. Fidicinas et psaltrias, et istiusmodi chorum diaboli, quasi mortifera sirenarum carmina proturba [al. deuita ac proturba] ex edibus tuis. Noli ad publicum subinde 290 procedere, et spadonum exercitu preeunte, uiduarum circumferri libertate. Pessime consuetudinis est, cum fragilis sexus et imbecilla etas suo arbitrio abutitur, et putat licere, quod libet, »Omnia quidem licent, sed non omnia expediunt« . Nec procurator calamistratus, nec formosus collactaneus, nec candidus [al. candidulus] et rubicundus assecla adhereat lateri tuo. Interdum animus dominarum ex ancillarum habitu iudicatur. Sanctarum uirginum et uiduarum societatem appete. Et si sermocinandi cum uiris incubuerit necessitas, arbitros ne diuites: tantaque confabulandi fiducia sit, ut intrante alio, nec paueas, nec erubescas. Speculum mentis est facies, et taciti oculi cordis fatentur arcana. uidimus nuper ignominiosum quemdam per totum Orientem uolitasse  rumorem. Et etas, et cultus, et habitus, et incessus, et indiscreta societas, exquisite epule, regius apparatus, Neronis et Sardanapali nuptias loquebantur. Aliorum uulnus, nostra sit cautio. »Pestilente flagellato,  stultus sapientior erit.« . Sanctus amor impatientiam non habet. Falsus rumor cito opprimitur, et uita posterior iudicat de priore. Fieri quidem non potest, ut absque morsu hominum, uite huius curricula quis  pertranseat: malorumque solatium est, bonos carpere, dum peccantium multitudine putant culpam minui peccatorum. Sed tamen cito ignis stipule conquiescit, et exundans flamma, deficientibus nutrimentis, paulatim emoritur. Si anno preterito fama mentita est, aut si certe uerum dixit, cesset uitium, cessabit et rumor. Hec dico, non quod de te sinistrum quid metuam, sed quod pietatis affectu, etiam que tuta sunt, pertimescam. O si uideres  sororem tuam, et illud sacri oris eloquium coram te audire contingeret, cerneres in paruulo corpusculo ingentes animos. Audires totam ueteris et noui Testamenti supellectilem ex illius corde feruere. Ieiunia pro ludo habet, orationem pro deliciis. Tenet tympanum in 291 exemplum Marie, et Pharaone merso, uirginum choro precinit: »Cantemus Domino, gloriose enim magnificatus est, equum et ascensorem deiecit in mare« . Has docet psaltrias Christo, has fidicinas erudit Saluatori. Sic dies, sic nox ducitur, et oleo ad lampades preparato, sponsi exspectatur aduentus. Imitare ergo et tu consanguineam tuam. Habeat Roma,  quod augustior urbe Romana possidet Bethleem.

14. Habes opes, facile tibi est indigentibus uictus subsidia ministrare. Quod luxurie parabatur, uirtus insumat: nullam [al. nulla] nuptias contemptura timeat egestatem. Redime uirgines, quas in cubiculum regis inducas. Suscipe uiduas, quas inter uirginum lilia, et Martyrum rosas, quasi quasdam uiolas, misceas: pro corona spinea, in qua Christus mundi delicta portauit, talia serta compone. Letetur et adiuuetur nobilissimus pater tuus: discat a filia, quod didicerat ab uxore. Iam incanuit caput, tremunt genua, dentes cadunt: et fronte ob senium rugis arata, uicina est mors in foribus; designatur rogus prope. uelimus, nolimus, senescimus. Paret sibi uiaticum, quod longo itineri necessarium est. Secum portet, quod inuitus dimissurus est; imo premittat in celum, quod si negauerit, terra sumptura est.

15. Solent adolescentule uidue, quarum nonnulle abierunt retro post Satanam, cum luxuriate fuerint in Christo  nubentes dicere: Patrimoniolum meum quotidie perit: maiorum hereditas dissipatur: seruus contumeliose locutus est: imperium ancilla neglexit. Quis procedet ad publicum? quis respondebit pro agrorum tributis? Paruulos meos qui erudiet, et uernulas quis educabit? Et hanc proh nefas, causam opponunt matrimonii, que uel sola debuit nuptias impedire. Superducit mater filiis, non  nutritium, sed hostem; non parentem, sed tyrannum. Inflammata libidine, obliuiscitur uteri sui: et inter  paruulos suas miserias nescientes, lugens dudum, noua nupta 292 componitur. Quid obtendis  patrimonium? quid superbiam seruulorum? Confitere turpitudinem. Nulla idcirco maritum ducit, ut cum marito non dormiat. Aut si certe libido non stimulat, que tanta insania est, in morem scortorum prostituere castitatem, ut augeantur diuitie; et propter rem uilem atque perituram, pudicitia, que et pretiosa et eterna est, polluatur? Si habes liberos, nuptias quid requiris? si non habes, quare expertam non metuis sterilitatem; et rem incertam, certo prefers pudori?

Sponsales tabule. Nuptiarum secundarum miserie. ---Scribuntur tibi nunc sponsales tabule, ut post paululum  testamentum facere compellaris. Simulabitur mariti infirmitas: et quod te morituram facere uolet, ipse uicturus faciet: aut si euenerit, ut ex secundo marito habeas filios, domestica oritur pugna, intestinum prelium. Non licebit tibi amare liberos, nec equis aspicere oculis, quos genuisti. Clam porriges cibos, inuidebit mortuo: et nisi oderis filios, adhuc eorum amare uideberis patrem. Quod si de priore uxore sobolem habens, domum te introduxerit: etiam si clementissima fueris, omnes Comedi, et Mimographi, et communes Rhetorum loci, in nouercam seuissimam declamabunt. Si priuignus languerit, et condoluerit caput, infamaberis ut uenefica. Si non dederis cibos, crudelis; si dederis, malefica diceris. Oro te, quid habent tantum boni secunde nuptie, ut hec mala ualeant compensare?

16. uolumus scire quales esse debeant uidue? Legamus Euangelium secundum Lucam: Et erat, inquit, Anna prophetissa, filia Phanuel de tribu Aser . Anna, interpretatur gratia. Phanuel, in lingua nostra, resonat uultum Dei. Aser, uel in beatitudinem, uel in diuitias uertitur. Quia igitur ab adolescentia usque ad octoginta quatuor annos uiduitatis onus sustinuerat, et non recedebat de templo Dei, diebus ac noctibus insistens ieiuniis et obsecrationibus: idcirco meruit gratiam spiritualem [al. specialem], et nuncupari filia uultus Dei;  et ab atauis, 293 beatitudine, diuitiisque censetur. Recordemur uidue Sareptane, que et sue et filiorum saluti, Elie pretulit famem: ut in ipsa nocte moritura cum filio, superstitem hospitem relinqueret, malens uitam perdere, quam eleemosynam: et in pugillo  farine seminarium  sibi messis Dominice preparauit. Farina seritur, et olei capsaces nascitur. In Iudea frumenti est penuria. Granum enim tritici ibi mortuum fuerat , et in gentium uidua olei fluenta manabant. Legimus in Iudith   uiduam confectam ieiuniis, et habitu lugubri sorditatam, que non lugebat mortuum uirum, sed squalore corporis, sponsi querebat aduentum. uideo armatam gladio manum, cruentam dexteram. Recognosco caput Holophernis de mediis hostibus reportatum . uincit uiros femina, et castitas truncat libidinem: habituque repente mutato, ad uictrices sordes redit, omnibus seculi cultibus mundiores.

17.  Quidam imperite et Deboram inter uiduas numerant, ducemque Barac, arbitrantur Debore filium; cum aliud Scriptura commemoret. Nobis ad hoc nominabitur, quod Prophetissa fuerit, et in ordine Iudicum supputetur. Et quia dicere poterat: »Quam dulcia gutturi meo eloquia tua: super mel et fauum ori meo . Apis nomen accepit, Scripturarum floribus pasta, Spiritus Sancti odore perfusa, et dulces ambrosie succos prophetali ore componens. Nemi (que nobiscum [ marito et liberis peregre mortuis, pudicitiam reportauit in patriam; et hoc sustentata uiatico  nurum Moabitidem tenuit ; ut illud Isaie uaticinium compleretur: Emitte agnum Domine dominatorem terre de petra deserti, ad montem filie Sion« . uenio ad uiduam de Euangelio, uiduam pauperculam , omni Isrelitico 294 populo ditiorem, que accipiens granum sinapis, et mittens fermentum in farine satis tribus; Patris et Filii confessionem, Spiritus Sancti gratia temperauit, et duo minuta misit in Gazophylacium. Quidquid  habere poterat in substantia sua, uniuersasque diuitias in utroque fidei sue obtulit Testamento. Hec sunt duo Seraphim ter glorificantia  Trinitatem, et in thesauros Ecclesie condita. Unde et forcipe utriusque Testamenti, ardens carbo comprehensus, purgat labia peccatoris.

18. Quid uetera repetam, et uirtutes feminarum de libris proferam, cum possis multas ante oculos tibi proponere in Urbe qua uiuis, quarum imitari exemplum debeas? Et ne uidear adulatione per singulas currere, sufficit tibi sancta Marcella, que respondens generi suo, aliquid nobis de Euangelio retulit. Anna septem annis a uirginitate sua uixerat cum marito, ista septem mensibus. Illa Christi exspectabat aduentum: ista tenet, quem illa susceperat. Illa uagientem canebat : ista predicat triumphantem. Illa loquebatur de eo omnibus, qui expectabant redemptionem Isrel : hec cum redemptis gentibus clamitat: »Frater non redimit, redimet homo« . et de alio Psalmo, »Homo natus est in ea, et ipse fundauit eam altissimus« . Scio me ante hoc ferme biennium, edidisse libros contra Iouinianum, quibus uenientes e contrario questiones, ubi Apostolus concedit secunda matrimonia, Scripturarum auctoritate contriui. Et non est necesse eadem ex integro scribere, cum possis inde que scripta sunt mutuari. Hoc tantum, ne modum egrediar epistole, admonitam te uolo: COGITA quotidie, te esse morituram, et nunquam de secundis nuptiis cogitabis.



295 EPISTOLA Lu  . AD AMANDUM.

Amando Presbytero, qui sibi proposuerat per litteras tres questiones, simulque de cuiusdam Sororis statu consuluerat, ad singula respondet.

Domino uere sancto et suscipiendo fratri  AMANDO Presbytero HIERONYMUS.

1. Breuis Epistola longas explanare non ualet questiones, et in arctum multa concludens, stringere uerbis, quod sensibus dilatatum est. Interrogas, quid significet illud in Euangelio iuxta Mattheum: »Nolite solliciti esse de crastino; sufficit enim diei malitia sua« . Crastinum, in Scripturis sanctis, futurum tempus significat: sicut et Iacob in Genesi loquitur: »Exaudiet me cras iustitia mea« . Et ubi altare exstruitur a duabus tribubus Ruben et Gad, et dimidia tribu Manasse, a cuncto Isrele ad eas legatio mittitur, cum Phinees Pontifici respondissent, idcirco se altare fecisse, ne cras filiis suis colendi Deum possessio denegaretur . Et multa istiusmodi in ueteri reperies Instrumento. Qui ergo de futuris nos cogitare prohibuit, concessit de presentibus, propter humane uite fragilitatem. Quod autem adiicit, »sufficit diei  malitia sua« , hoc modo intellige: Sufficit nobis de presentibus huius seculi cogitare angustiis. Quid necesse est sensum ad incerta et futura extendere, que aut consequi non possumus, aut forsitan cito inuenta perdamus? enim quam  Latinus uertit in malitiam, apud Grecos duo significat, et malitiam, et afflictionem, quam Greci dicunt, et hic magis pro malitia, transferri debuit afflictio. Quod si contentiose  quis ducitur, nolens afflictionem sonare et angustias, sed malitiam, illo sensu explanandum est, quo mundus in maligno, hoc est in malo positus sit; et in Dominica Oratione dicimus: Liberas nos a malo : ut sufficiat nobis contra malitiam huius seculi presens habere certamen.

296 2. In secundo quesisti loco de beati Apostoli Pauli prima ad Corinthios Epistola, in qua loquitur: »Omne peccatum quod fecerit homo, extra corpus est. Qui autem fornicatur in corpus suum peccat . Legamus ergo paulo superius, et sic ad hec uerba ueniamus, ne de extremis partibus, et ut ita dicam, cauda capituli totam sententiam nosse cupiamus. Corpus, inquit, non fornicationi, sed Domino, et Dominus corpori. Deus autem qui Dominum suscitauit, et nos cum illo suscitabit per uirtutem suam. Nescitis quia corpora uestra membra Christi sunt? Tollens ergo membra Christi, faciam membra meretricis? Absit. An nescitis, quia qui coniungit se meretrici, unum corpus est? Erunt enim, inquit, duo in carnem unam«  »Qui autem coniungit se Domino, unus spiritus est. Fugite fornicationem. Omne peccatum quodcumque fecerit homo, extra corpus est. Qui autem fornicatur, in corpus suum peccat« , et reliqua. Sanctus Apostolus contra luxuriam disputans, et in superioribus dicens: »Esce uentri, et uenter escis: Deus autem et hunc et illas destruet« , consequenter uenit ad fornicationem. Etenim luxuria mater libidinis est, uentremque distentum cibo, et uini potionibus irrigatum, uoluptas genitalium sequitur; atque ut alibi dictum est, pro membrorum ordine, ordo uitiorum est. Omne itaque peccatum, uerbi gratia furtum, homicidium, rapina, periurium, et cetera his similia, post factum penitudinem habent: et licet inuitet lucrum, tamen mordet conscientia. uoluptas sola ac libido etiam in ipso tempore penitendi, preteritos stimulos patitur, et titillationem carnis, et incentiua peccati: ut per hec, que corrigi cupimus, cogitantes, rursum sit materia delinquendi. Aliter: Cetera peccata forinsecus sunt. Quidquid enim egerimus, in alios agimus: fornicatio non solum conscientiam fornicantis, sed et corpus maculat, ac secundum sententiam Domini, qua ait: »Propter hoc relinquet homo patrem et matrem, et adherebit uxori sue, et erunt duo in carnem unam , etiam ipse cum meretrice unum corpus efficitur;  et peccat in corpus suum, dum templum Christi facit corpus esse meretricis. Dicamus et aliter, ne ullam Grecorum sententiam preterire uideamur. Aliud est 297 peccare per corpus, aliud in corpore. Furtum, homicidium, et cetera absque fornicatione peccata, manu administramus extrinsecus: fornicatio sola intrinsecus in corpore nostro exercetur a nobis, non per corpus in alios: et per, prepositio ministerium habet: in, autem in se passionem.  Sunt qui ita edisserant, quod secundum Scripturam uxor uiri corpus sit, et quicumque fuerit fornicatus, peccet in corpus suum, hoc est in uxorem, dum eam sua fornicatione commaculat, et facit eam non peccantem, sua commixtione peccare.

 3. Reperi iunctam Epistole et Commonitoriolo [al. Commentariolo] tuo breuem chartulam, in qua hec indita ferebantur: Querendum ab eo, id est a me, utrum mulier relicto uiro adultero, et sodomita, et alio per uim accepto, possit absque penitentia communicare Ecclesie, uiuente adhuc eo quem prius reliquerat. Quod legens, illius uersiculi recordatus sum: »Ad excusandas excusationes in peccatis« . Omnes enim homines uitiis nostris fauemus; et quod propria facimus uoluntate, ad nature referimus necessitatem. Quomodo si dicat adolescens: uim patior corporis, me ad libidinem ardor impellit, ipsa organa membrorum genitalium, et compositio corporis, femineos querit amplexus. Et rursum si homicida, in egestate, inquit, eram, indigebam cibo, tegmen corporis non habebam; ideo alienum sanguinem fudi, ne ipse fame et frigore morerer. Responde itaque sorori, que a nobis super suo statu querit, non nostram, sed Apostoli sententiam. »An ignoratis, fratres, scientibus enim Legem loquor, quoniam lex dominatur homini, quanto tempore uiuit? Mulier enim que sub uiro est, uiuente uiro, astricta est Legi. Quod si mortuus fuerit uir eius, liberata est a lege uiri. Ergo uiuente uiro, adultera erit, si duxerit alterum uirum« . Et in alio loco: »Mulier alligata est, quanto tempore uiuit uir eius. Si autem dormierit uir eius, liberata est: cui uult nubat, tantum in Domino« . Omnes igitur causationes Apostolus amputans, apertissime definiuit, uiuente uiro adulteram esse mulierem, si alteri nupserit. Nolo mihi proferas raptoris 298 uiolentiam, matris persuasionem, patris auctoritatem, propinquorum cateruam,  seruorum insidias atque  contemptum, damna rei familiaris. Quamdiu uiuit uir, ficet adulter sit, licet sodomita, licet flagitiis omnibus coopertus, et ab uxore propter hec scelera derelictus, maritus eius reputatur, cui alterum uirum accipere non licet. Nec Apostolus hec propria auctoritate decernit, sed Christo in se loquente, Christi uerba secutus est, qui ait in Euangelio: »Qui dimittit uxorem suam, excepta causa fornicationis, facit eam mecari: et qui dimissam acceperit, adulter est.« . Animaduerte quid dicat: »Qui dimissam acceperit, adulter est:« siue ipsa dimiserit uirum, siue a uiro dimissa sit, adulter est qui eam acceperit. Unde et Apostoli grauem coniugii sarcinam intelligentes: »Si ita est, inquiunt, non expedit homini uxorem accipere.« Ad quos Dominus: »Qui potest, inquit, capere, capiat« . Statimque sub exemplo trium eunuchorum, uirginitatis infert beatitudinem, que nulla carnis lege tenetur.

4. Neque satis animaduertere potui, quid sit quod dicere uoluit, alio uiro per uim accepto. Quid est, per uim accepto? Congregata uidelicet multitudine, nolentem rapuit:  et quare postea raptorem rapta non dimisit? Legat libros Moysi, et inueniet desponsatam uiro, si in ciuitate fuerit oppressa, et non clamauerit, puniri quasi adulteram . Si autem in agro oppressa sit, innoxiam esse a scelere; et uiolentum legibus subiacere. Ergo et ista soror, que, ut dicit, uim passa est, ut alteri iungeretur, si uult corpus Christi accipere, et non adultera reputari, agat penitentiam: ita duntaxat, ut secundo uiro, qui non appellatur uir, sed adulter, a tempore penitentie non copuletur. Quod si ei durum uidetur, et semel dilectum non potest derelinquere, nec preferre Dominum uoluptati, audiat Apostolum conclamantem: »Non potestis calicem Domini bibere, et calicem demoniorum. Non potestis mense Domini communicare, et mense demoniorum« . Et in alio loco: »Que communicatio luci ac tenebris? Qui consensus Christo, et Belial?«  Rem nouam 299 loquor, imo non nouam, sed ueterem, que ueteris Testamenti auctoritate firmatur. Si reliquerit secundum uirum, et reconciliari uoluerit priori, non potest. Scriptum est enim in Deuteronomio: »Si acceperit homo uxorem, et habuerit eam: et non inuenerit gratiam in conspectu eius propter aliquam feditatem, scribet libellum repudii, et  dabit in manus eius; et dimittet eam de domo sua. Cumque egressa alterum maritum duxerit; et ille quoque oderit eam, dederitque ei libellum repudii, et dimiserit de domo sua, uel certe mortuus fuerit, non poterit prior maritus recipere eam in uxorem: quia polluta est, et abominabilis facta est coram Domino. Ne peccare facias terram tuam, quam Dominus Deus tuus tradidit tibi possidendam« . Unde  obsecro te, ut consoleris eam, imo prouoces ad salutem. Putride carnes ferro indigent et cauterio: nec est medicine culpa, sed uulneris, cum clementi crudelitate non parcit medicus, ut parcat, seuit, ut misereatur.

5.  Tertia, id est, extrema propositio tua fuit de eadem Apostoli Epistola, ubi de resurrectione disputans, uenit ad eum locum, in quo scriptum est: »Oportet enim eum regnare, donec ponat omnes inimicos suos sub pedibus suis. Nouissime autem inimica destruetur mors. Omnia enim subiecta sunt sub pedibus eius« . Cum autem dixerit, quia omnia subiecta sunt ei, haud dubium quin preter eum qui subiecit ei omnia. Cum uero subiecta ei fuerint omnia, tunc et ipse Filius subiicietur ei, qui sibi subiecit omnia; »ut sit Deus omnia in omnibus.« Et miror te hoc a me querere uoluisse, cum sanctus Hilarius Pictauiensis Episcopus, undecimum librum contra Arianos hac questione et solutione compleuerit. Tamen pauca saltem dicamus. Omne in hoc scandalum est, quare Filius Patri subiectus esse dicatur. Quid est turpius siue inferius, Patri subiici  an crucifigi, et maledictum crucis fieri? »Maledictus enim omnis qui pendet in ligno« . Qui ergo pro nobis maledictum factus est, ut nos de maledictione liberaret, miraris si pro nobis subiectus sit, ut nos Patri faciat esse subiectos dicens in Euangelio: »Nemo uadit ad Patrem, nisi per me« : Et »Cum 300 exaltatus fuero a terra, omnia traham ad me« . Christus in his qui fideles sunt, subiectus est Patri: quia omnes credentes, imo omne hominum genus, corporis ipsius membra reputantur. In his autem qui increduli sunt, id est, Iudeis et Ethnicis et Hereticis, insubiectus esse dicitur, quia pars membrorum eius non est subiecta fidei. In fine autem mundi cum omnia membra regnantem uiderint Christum, id est, corpus suum, etiam ipsa subiicientur Christo, id est, corpori suo, ut omne Christi corpus subiiciatur Deo, et Patri; »ut sit Deus omnia in omnibus.« Non ait: »ut sit Pater omnia in omnibus;« sed »ut sit Deus:« quod proprium nomen est Trinitatis, et tam ad Patrem, quam ad Filium et Spiritum Sanctum referri potest, ut humanitas subiiciatur diuinitati. Humanitatem hoc loco dicimus, non mansuetudinem et clementiam, quam Greci uocant, sed omne hominum genus. Porro quod ait, »ut sit Deus omnia in omnibus,« hoc sensu accipiendum est: Dominus atque Saluator noster nunc omnia non est in omnibus, sed pars in singulis. uerbi gratia, in Salomone sapientia, in Dauid bonitas, in Iob patientia, in Daniele cognitio futurorum, in Petro fides, in Phinees et Paulo zelus, in Ioanne uirginitas, in ceteris cetera. Cum  autem rerum omnium finis aduenerit, tunc omnia in omnibus erit, ut singuli Sanctorum omnes uirtutes habeant, ut sit Christus totus in cunctis.





EPISTOLA LuI  AUGUSTINI AD HIERONYMUM.

Augustinus Hieronymo de noua post LXX. ueteris Testamenti uersione, deque Petro reprehenso a Paulo ad Galat. 2. expostulans de suscepto hinc patrocinio mendacii officiosi.

 Domino dilectissimo, et cultu sincerissime caritatis obsequendo atque amplectendo fratri et Compresbytero HIERONYMO AUGUSTINUS.

1. »Nunquam eque quisquam tam facile cuilibet innotuit, quam mihi tuorum 301 in Domino studiorum quieta letitia, et uere exercitatio liberalis. Quanquam ergo percupiam omnino te nosse, tamen exiguum quiddam tui  minus habeo, presentiam uidelicet corporis: quam ipsam etiam postea quam te beatissimus nunc Episcopus, tunc uero iam Episcopatu dignus, frater  Alypius uidit, remeansque a me uisus est, negare non possum, magna ex parte mihi esse relatu eius impressam: et ante reditum cum te ille ibi uidebat, et ego uidebam, sed oculis eius. Non enim animo me atque illum, sed corpore duos, qui nouerit, dixerit, concordia dumtaxat et familiaritate fidissima, non meritis, quibus ille antecellit. Quia ergo me primitus communione spiritus, quo in unum  nectimur: deinde illius ex ore iam diligis, nequaquam impudenter, quasi aliquis ignotus, commendo germanitati tue fratrem  Profuturum, quem nostris conatibus, deinde adiutorio tuo uere profuturum speramus: nisi forte quod talis est, ut ipse tibi per eum fiam commendatior, quam ille per me. Hactenus fortasse scribere debuerim, si esse uellem epistolarum solemnium more contentus: sed scatet animus in loquelas communicandas tecum de studiis nostris, que habemus in Christo Iesu Domino nostro; qui nobis multas utilitates et uiatica quedam demonstrati a se itineris, etiam [al. demonstrauit itineris; et iam.] per tuam caritatem non mediocriter ministrare dignatur.«

2. »Petimus ergo, et nobiscum petit omnis Africanarum  Ecclesiarum studiosa societas, ut in interpretandis eorum libris qui Grece Scripturas nostras quam optime tractauerunt, curam atque operam impendere non graueris. Potes enim efficere, ut nos quoque habeamus illos tales uiros, et unum potissimum quem tu libentius in tuis litteris sonas [Origenem]. De uertendis autem in linguam Latinam sanctis litteris Canonicis, laborare te nollem nisi eo modo quo Iob interpretatus est: ut signis adhibitis, quid inter hanc tuam, et Septuaginta, quorum est grauis sima auctoritas, interpretationem distet, appareat. Satis autem nequeo mirari, si aliquid adhuc in Hebraicis litteris et 302 exemplaribus inuenitur, quod tot Interpretes illius lingue peritissimos fugerit. Omitto enim Septuaginta, de quorum uel consilii, uel maiore spiritus concordia, quam si [al. quasi] unus homo esset, non audeo in aliquam partem certam ferre sententiam; nisi quod eis preeminentem auctoritatem in hoc munere sine controuersia tribuendam existimo. Illi me plus mouent, qui cum posteriores interpretarentur, et uerborum locutionumque Hebrearum uiam atque regulas mordicus  tenerent, non solum inter se non consenserunt; sed etiam reliquerunt multa, que tanto post eruenda et prodenda remanerent. Si enim obscura sunt, te quoque in illis falli potuisse creditur: si autem manifesta,  illos in eis falli potuisse non creditur. Huius igitur rei pro tua caritate expositis causis, certum me facias obsecrauerim.«

3. Simulatio patrocinium mendacii. »Legi etiam quedam scripta, que tua dicerentur, in Epistolas Apostoli Pauli, quarum unam ad Galatas, cum enodare uelles, uenit in manus locus ille, quo Apostolus Petrus a perniciosa simulatione reuocatur. Ibi patrocinium mendacii susceptum esse, uel abs te tali uiro, uel a quopiam, si alius illa scripsit, fateor, non mediocriter doleo, donec refellantur  ea que me mouent. Mihi enim uidetur exitiosissime credi aliquod in sanctis libris haberi mendacium, id est, eos homines, per quos nobis illa Scriptura ministrata est atque conscripta, aliquid in suis libris fuisse mentitos. Alia quippe questio est, Sitne aliquando mentiri uiri boni: et alia questio est, Utrum scriptorem sanctarum Scripturarum mentiri oportuerit: imo uero non alia, sed nulla est questio. Admisso enim semel in tantum auctoritatis fastigium officioso aliquo mendacio, nulla illorum librorum particula remanebit, que non, ut cuique uidebitur uel ad mores difficilis, uel ad fidem incredibilis, eadem perniciosissima regula ad mentientis auctoris consilium officiumque referatur. Si enim mentiebatur Apostolus Paulus cum Apostolum Petrum obiurgans  diceret: Si tu cum sis 303 Iudeus, Gentiliter, et non Iudaice uiuis, quemadmodum cogis gentes iudaizare? »Et recte illi uidebatur Petrus fecisse, quem non recte fecisse et dixit, et scripsit« : »ut quasi animos tumultuantium deliniret. Quid respondebimus, cum exsurrexerint peruersi homines, prohibentes nuptias, quos futuros ipse prenuntiauit; et dixerint totum illud quod idem Apostolus de matrimoniorum iure firmando locutus est, propter homines qui dilectione [al. dilectioni] coniugum tumultuari poterant, fuisse mentitum: scilicet non quod hoc senserit, sed ut illorum placaretur aduersitas? Non enim opus est multa commemorare. Possunt enim uideri etiam de laudibus Dei esse officiosa mendacia, ut apud homines pigriores dilectio eius ardescat: atque ita nusquam certa erit in sanctis literis caste ueritatis auctoritas. Nonne attendimus eumdem Apostolum, cum ingenti cura ueritatis commendande, dicere«; Si autem Christus non resurrexit, inanis est predicatio nostra, inanis est et fides uestra. Inuenimur autem et falsi testes Dei: quia testimonium diximus aduersus Deum, quod suscitauit Christum, quem non suscitauit . »Si quis huic diceret: quid in hoc mendacio perhorrescis, cum id dixeris, quod etiam si falsum sit, ad laudem Dei maxime pertinet? Nonne huius detestatus insaniam, quibus posset uerbis et significationibus in lucem penetralia sui cordis aperiret? Clamans non minore, aut fortasse etiam maiore scelere in Deo laudari falsitatem, quam ueritatem uituperari? Agendum est igitur, ut ad cognitionem diuinarum Scripturarum talis homo accedat, qui de sanctis libris tam sancte et ueraciter existimet, ut nolit aliqua eorum parte delectari per officiosa mendacia: potiusque id quod non intelligit, transeat, quam cor suum preferat illi ueritati. Profecto enim cum hoc dicit, credi sibi expetit: et id agit, ut diuinarum Scripturarum auctoritatibus non credamus.«

4. »Et ego quidem qualibuscumque uiribus, quas Dominus suggerit, omnia illa testimonia que adhibita sunt, adstruende utilitati mendacii, aliter oportere intelligi ostenderem, ut ubique eorum firma ueritas doceretur. Quam enim testimonia mendacia esse non debent, tam non debent fauere mendacio. Sed hoc intelligentie tue relinquo. Admota enim lectioni diligentiori consideratione, multo id fortasse facilius uidebis quam ego. Ad hanc autem considerationem 304 coget te pietas, qua cognoscis fluctuare auctoritatem Scripturarum diuinarum, ut in eis quod uult quisque credat: quod non uult, non credat: si semel fuerit persuasum, aliqua ratione illos uiros per quos nobis hec ministrata sunt, in Scripturis suis officiose potuisse mentiri; nisi forte regulas quasdam daturus es, quibus nouerimus ubi oporteat mentiri, et ubi non oporteat. Quod si fieri potest, nullo modo mendacibus dubiisque rationibus id explices, queso. Nec me onerosum, aut impudentem iudices, per humanitatem ueracissimam Domini nostri. Nam, ut non dicam nulla, certe non magna culpa, meus error ueritati fauet: si recte in te ueritas potest fauere mendacio.

 5. Multa alia cum sincerissimo corde tuo loqui cuperem, et de Christiano studio conferre: sed huic desiderio meo nulla epistola satis est. Uberius idipsum possum per fratrem Profuturum, quem miscendum et alendum dulcibus atque utilibus sermocinationibus tuis misisse me gaudeo. Et tamen quantum uellem, nec ipse  forsitan capit, quanquam  in nichilo me illi pretulerim. Ego enim me fateor tui capaciorem; sed ipsum uideo fieri pleniorem, quo me sine dubitatione antecellit, et postea quam redierit, quod Domino adiuuante prosperato fiat cursu, cum eius pectoris abs te cumulati particeps fuero: non est impleturus, quod in me adhuc uacuum erit, atque auidum sensuum tuorum. Ita fiet, ut et ego etiam tunc egentior sim, ille copiosior. Sane idem frater aliqua scripta nostra fert secum, quibus legendis, si dignationem adhibueris, etiam sinceram fraternamque seueritatem adhibeas, queso. Non enim aliter intelligo quod scriptum est«: Emendabit me iustus in misericordia, et arguet me: oleum autem peccatoris non impinguet caput meum ; nisi quia magis amat obiurgator sanans, quam adulator ungens caput. EGO AUTEM difficillime bonus iudex lego quod scripserim; sed aut timidior recto, aut cupidior. uideo etiam interdum uitia mea; sed ea malo audire a  melioribus: ne cum me recte fortasse reprehendero, rursus mihi blandiar: et meticulosam mihi uidear in me potius, quam iustam tulisse sententiam.«



305 EPISTOLA LuII  . AD PAMMACHIUM. De optimo genere interpretandi.

Cum, quod Epiphanii superiorem epistolam 51 ad Ioannem Episcopum Ierosolymitanum non recte transtulisset Hieronymus, cauillaretur Ruffinus, post querelas, quod, se inscio, e scriniis suffuratus epistolam nondum plene emendatam, aliquis sit, tam ueterum omnium eruditorum, quam sacrarum Scripturarum testimoniis docet, quodnam sit optimum genus interpretandi, illud scilicet esse ostendens, quo ipse in uertenda illa epistola usus est, hoc est, quo sensus e sensu, non uerbum e uerbo transfertur.

1. Paulus Apostolus, presente Agrippa rege, de criminibus responsurus, quod posset intelligere qui auditurus erat, securus de cause uictoria statim in principio sibi gratulatur, dicens: »De omnibus quibus accusor a Iudeis, o rex Agrippa, existimo me beatum, cum apud te sim hodie defendendus, qui precipue nosti cunctas que in Iudeis sunt consuetudines et questiones« . Legerat enim illud  Iesu: »Beatus qui in aures loquitur audientis« ; et nouerat tantum  oratoris uerba proficere, quantum iudicis prudentia cognouisset. Unde et ego beatum me in hoc duntaxat negotio iudico, quod apud eruditas aures imperite lingue responsurus sum: que obiicit mihi uel ignorantiam, uel mendacium; si aut nesciui alienas litteras uere interpretari, aut nolui: quorum alterum error, alterum crimen est. Ac ne forsitan accusator meus facilitate, qua cuncta loquitur, et impunitate, qua sibi licere omnia putat, me quoque apud uos argueret, ut Papam Epiphanium criminatus est, hanc epistolam misi, que te, et per te alios, qui nos amare dignantur, rei ordinem doceat.

2. Epiphanii littere ad Ioannem Episcopum. Eusebius Cremonensis Greci sermonis ignarus. Pseudomonachus quid egerit.---Ante hoc ferme biennium miserat Ioanni Episcopo supradictus Papa Epiphanius litteras, arguens eum in quibusdam dogmatibus, et postea clementer ad penitentiam prouocans. Harum exemplaria 306 certatim Palestine rapiebantur, uel ob auctoris meritum, uel ob elegantiam scriptionis. Erat in monasterio nostro uir apud suos haud ignobilis, Eusebius Cremonensis, qui cum hec Epistola per multorum ora uolitaret, et mirarentur eam pro doctrina et puritate sermonis, docti pariter et indocti, cepit a me obnixe petere, ut sibi eam in Latinum uerterem, et propter intelligendi  facilitatem apertius explicarem: Greci enim eloquii penitus ignarus erat. Feci quod uoluit; accitoque Notario, raptim celeriterque dictaui: ex  latere in pagina breuiter adnotans, quem intrinsecus sensum singula capitula continerent. Siquidem et hoc ut sibi soli facerem, oppido flagitarat; postulauique ab eo mutuo, ut domi haberet exemplar: nec facile in uulgus proderet. Res ita anno et sex mensibus transiit: donec supradicta interpretatio de scriniis eius nouo prestigio Ierosolymam commigrauit. Nam quidem Pseudomonachus, uel accepta pecunia, ut perspicue intelligi datur, uel gratuita malitia, ut incassum corruptor nititur persuadere, compilatis chartis eius et sumptibus, Iudas factus est proditor: deditque aduersariis latrandi contra me occasionem, ut inter imperitos concionentur, me falsarium, me uerbum non expressisse de uerbo: pro honorabili dixisse carissimum, et maligna interpretatione, quod nefas dictu sit, , noluisse transferre. Hec et istiusmodi nuge crimina mea sunt.

3. Ac primum antequam de translatione respondeam, uolo interrogare eos, qui malitiam prudentiam uocant: Unde apud uos exemplar epistole? Quis dedit? qua fronte profertis, quod scelere redemistis? Quid apud homines tutum erit, si ne parietibus quidem et scriniis nostra possumus secreta celare? Si ante tribunalia iudicum, hoc uobis crimen impingerem, reos legibus subiugarem, que etiam pro utilitatibus fisci, noxiis  delatoribus penas  statuunt: et cum suscipiant proditionem, damnant proditorem. Lucrum uidelicet placet: uoluntas displicet.  Dudum Hesychium 307 uirum Consularem  Theodosius princeps capite damnauit, quod sollicitato Notario, chartas illius inuasisset. Legimus in ueteribus historiis , ludi magistrum, qui Faliscorum liberos prodiderat, uinctum pueris traditum; et ad eos quos prodebat, remissum: nec sceleratam populum Romanum suscepisse uictoriam. Pyrrhum Epirotarum regem, cum in castris ex uulnere curaretur, medici sui proditione interfici nefas duxit Fabricius ; quin potius uinctum remisit ad dominum, ut scelus nec in aduersario comprobaret. Quod leges publice, quod hostes tuentur, quod inter bella et gladios sanctum est, hoc nobis inter Monachos et Sacerdotes Christi, intutum fuit. Et audet quidam ex eis adducto supercilio et concrepantibus digitis, eructare et dicere: Quid enim, si redemit, si sollicitauit? fecit quod sibi profuit. MIRA SCELERIS defensio; quasi non et latrones et fures et pirate faciant, quod sibi prodest. Certe Annas et Caiphas seducentes infelicem Iudam fecerunt quod sibi utile existimabant.

4. uolo in chartulis meis quaslibet ineptias scribere; commentari de Scripturis, remordere ledentes, digerere stomachum, in locis me exercere communibus, et quasi limatas ad pugnandum  sagittas reponere. Quamdiu non profero cogitata, maledicta, non crimina sunt: imo ne maledicta quidem, que aures publice nesciant. Tu corrumpas seruulos, sollicites clientes: et, ut in fabulis legimus , auro ad Danen penetres, dissimulatoque quod feceris, me falsarium uoces: cum multo peius crimen accusando in te confitearis, quam in me arguis. Alius te hereticum, alius insimulat dogmatum peruersorem. Taces ipse: respondere non audes: interpretem laceras; de syllabis calumniaris; et totam defensionem tui putas, si tacenti detrahas. Finge in transferendo uel errasse, uel intermisisse me quippiam. Hic totus tui negotii  cardo uersatur: hec tua est defensio. Num idcirco tu non es hereticus, si ego malus interpres sim? Nec hoc dico, quod te hereticum nouerim, sciat ille qui accusauit, nouerit ille qui scripsit; sed quod 308 stultissimum sit accusatum ab alio, alium criminari, et confosso undique corpore, de dormientis uulnere solatium querere.

5. Hactenus sic locutus sum quasi aliquid de Epistola commutauerim, et simplex translatio possit errorem habere, non crimen. Nunc uero cum ipsa  Epistola doceat nichil mutatum esse de sensu, nec res additas, nec aliquod dogma confictum,  »Faciunt ne intelligendo ut nichil intelligant : et dum alienam imperitiam uolunt coarguere, suam produnt. Ego enim non solum fateor, sed libera uoce profiteor, me in interpretatione Grecorum, absque Scripturis sanctis, ubi et uerborum ordo  mysterium est, non uerbum e uerbo, sed sensum exprimere de sensu. Habeoque huius rei magistrum Tullium, qui Protagoram Platonis, et Oeconomicon Xenophontis et Aeschinis ac Demosthenis duas contra se orationes pulcherrimas transtulit. Quanta in illis pretermiserit, quanta addiderit, quanta mutauerit, ut proprietates alterius lingue, suis proprietatibus explicaret, non est huius temporis dicere. Sufficit mihi ipsius translatoris  auctoritas, qui ita in Prologo earumdem orationum locutus est: »Putaui mihi suscipiendum laborem utilem studiosis, mihi quidem ipsi non necessarium. Conuerti enim ex Atticis duorum eloquentissimorum nobilissimas orationes, inter seque contrarias, Aeschinis et Demosthenis: nec conuerti, ut interpres, sed ut Orator, sententiis iisdem et earum formis, tam figuris quam uerbis ad nostram consuetudinem aptis. In quibus non uerbum pro uerbo necesse habui reddere: sed genus omne uerborum uimque seruaui. Non enim me annumerare ea lectori putaui oportere, sed tanquam appendere. Rursum in calce sermonis: Quorum ego, ait, orationes, si, ut  spero, ita expressero, uirtutibus utens illorum omnibus, id est sententiis, et earum figuris, et rerum ordine: uerba persequens eatenus, ut ea non abhorreant amore nostro. Que si e Grecis omnia conuersa non erunt: tamen ut generis eiusdem sint, elaborauimus.« Sed et Horatius uir acutus et doctus, hoc idem in 309 Arte Petica erudito interpreti precipit:

Nec uerbum uerbo curabis reddere, fidus
Interpres.
Terentius Menandrum, Plautus et Cecilius ueteres comicos interpretati sunt. Numquid herent in uerbis: ac non decorem magis et elegantiam in translatione conseruant? Quam uos ueritatem interpretationis, hanc eruditi nuncupant. Unde et ego doctus a talibus ante annos circiter  uiginti, et simili tunc quoque errore deceptus, certe hoc mihi a uobis obiiciendum nesciens, cum Eusebii  Cesariensis in Latinum uerterem, tali inter cetera usus sum Prefatione: »Difficile est alienas lineas insequentem, non alicubi excidere: et arduum, ut que in alia lingua bene dicta sunt, eumdem decorem in translatione conseruent. Significatum est aliquid unius uerbi proprietate: non habeo meum quo id efferam: et dum quero implere sententiam longo ambitu, uix breuis uite spatia [al. breuia spatia] consummo. Accedunt hyperbatorum anfractus, dissimilitudines casuum, uarietates figurarum: ipsum postremo suum, et, ut ita dicam, uernaculum lingue genus. Si ad uerbum interpretor, absurde resonant: si ob necessitatem aliquid in ordine, uel in sermone mutauero, ab interpretis uidebor officio recessisse.« Et post multa, que nunc prosequi otiosum est, etiam hoc addidi: »Quod si cui non uidetur lingue gratiam in interpretatione mutari, Homerum ad uerbum exprimat in Latinum. Plus aliquid dicam: eumdem sua in lingua prose uerbis interpretetur: uidebis ordinem ridiculum, et Petam eloquentissimum uix loquentem.«

6. uerum ne meorum scriptorum parua sit auctoritas , qualis super hoc genere prefatiuncula sit, in libro quo beati Antonii uita describitur , ipsius lectione cognosce. »Ex alia in aliam linguam expressa ad uerbum translatio, sensum operit; et ueluti leto gramine, sata strangulat. Dum enim casibus et figuris seruit oratio, quod breui poterat indicare sermone, longo ambitu circumacta uix explicat.« Hoc igitur ego uitans, ita 310 beatum Antonium, te petente, transposui, ut nichil desit ex sensu, cum aliquid desit ex uerbis. Alii syllabas aucupentur et litteras [al. syllabis occupentur et litteris], tu quere sententias. Dies me deficiet, si omnium qui ad sensum interpretati sunt, testimonia replicauero. Sufficit in presenti nominasse Hilarium Confessorem, qui Homilias in Iob, et in Psalmos tractatus plurimos in Latinum uertit e Greco, nec assedit littere dormitanti, et putida rusticorum interpretatione se torsit: sed quasi captiuos sensus in suam linguam, uictoris iure transposuit.

7. Nec hoc mirum in ceteris seculi uidelicet, aut Ecclesie uiris, cum Septuaginta interpretes, et Euangeliste atque Apostoli idem in sacris uoluminibus fecerint. Legimus in Marco dicentem Dominum: TALITHA CUMI, statimque subiectum est, »quod interpretatur, puella, tibi dico, surge« . Arguatur Euangelista mendacii, quare addiderit, tibi dico, cum in Hebreo tantum sit, puella surge. Sed ut faceret; et sensum uocantis atque imperantis exprimeret, addidit, tibi dico. Rursum in Mattheo redditis ab proditore Iuda triginta argenteis: et empto ex eis agro figuli, scribitur, »Tunc impletum est quod scriptum est per Ieremiam Prophetam, dicentem: et acceperunt triginta argenteos pretium appretiati, quod appretiauerunt a filiis Isrel: et dederunt eos in agrum figuli, sicut constituit mihi  Dominus« . Hoc in Ieremia penitus non inuenitur, sed in Zacaria, aliis multo uerbis, ac toto ordine discrepante:  uulgata quippe Editio ita se habet: »Et dicam ad eos: si bonum est coram uobis, date mercedem mihi, aut renuite. Et appenderunt mercedem meam triginta argenteos. Dixitque Dominus ad me: Pone illos in conflatorium; et considera si probatum sit, sicut probatus sum ab eis. Et tuli triginta argenteos, et misi eos in domo Domini in conflatorium« . Quantum distet ab Euangeliste testimonio Septuaginta translatio, perspicuum est. Sed et in Hebreo cum sensus idem sit, uerba prepostera sunt, et pene diuersa. »Et dixi, inquit, ad eos: Si bonum est in oculis uestris, afferte mercedem meam: et si non, quiescite. Et appenderunt mercedem meam triginta argenteos. Et dixit Dominus ad 311 me: Proiice illud ad statuarium: decorum pretium,  quod appretiatus sum ab eis. Et tuli triginta argenteos, et proieci eos in domo Domini ad statuarium.« Accusent Apostolum falsitatis, quod nec cum Hebraico, nec cum Septuaginta congruat translatoribus: et quod his maius est, erret in nomine, pro Zacaria quippe, Ieremiam posuit. Sed absit hoc de pedissequo Christi dicere: cui cure fuit non uerba et syllabas aucupari, sed sententias dogmatum ponere. ueniamus ad aliud eiusdem Zacarie testimonium, quod Ioannes Euangelista assumit iuxta Hebraicam ueritatem. »uidebunt in quem compunxerunt« , pro quo in Septuaginta legimus, , , quod interpretati sunt Latini: »Et aspicient ad me, pro his que illuserunt, siue insultauerunt.« Discrepat Euangeliste, Septuaginta interpretum, nostraque translatio: et tamen sermonum uarietas, spiritus unitate concordat. In Mattheo quoque legimus Dominum predicentem Apostolis fugam, et hoc ipsum Zacarie testimonio confirmantem. Scriptum est, ait, Percutiam pastorem, et dispergentur oues . At in Septuaginta et in Hebreo multo aliter; non enim ex persona Dei dicitur, ut Euangelista uult: sed ex Prophete, Deum Patrem rogantis: »Percute pastorem, et dispergentur oues.« In hoc, ut arbitror, loco, iuxta quorumdam prudentiam, Euangelista piaculi reus est, quod ausus sit Prophete uerba ad Dei referre personam. Scribit supradictus Euangelista, ad Angeli monitum, tulisse Ioseph paruulum et matrem eius; et intrasse in Aegyptum, ibique mansisse usque ad obitum Herodis, ut impleretur quod dictum est a Domino per Prophetam: »Ex Aegypto uocaui filium meum.« Hoc nostri codices non habent: sed in Osee iuxta Hebraicam scribitur ueritatem: »Quia puer Isrel est, et dilexi eum: et ex Aegypto uocaui filium meum« . Pro quo et in eodem loc. Septuaginta transtulerunt: »quia paruulus est Isrel,  et dilexi eum: et ex Aegypto uocaui filios eius.« Num omnino repudiandi sunt, quia istum locum, qui ad Christi maxime pertinet sacramentum, 312 aliter transtulerunt? an danda potius uenia ut hominibus, iuxta Iacobi sententiam, dicentis: »Multa peccamus omnes: et, si quis in uerbo non offendit, iste perfectus est uir,  et potest refrenare omne corpus« . Illud uero quod in eodem Euangelista scribitur: »Et ueniens habitauit in ciuitate que dicitur Nazareth: ut impleretur quod dictum est per prophetas, quia Nazareus uocabitur« . Respondeant  , et fastidiosi estimatores omnium Tractatorum, ubi legerint; discantque  in Isaia positum. Nam in eo loco ubi nos legimus atque transtulimus: »Exiet uirga de radice Iesse, et flos de radice eius ascendet« : in Hebreo iuxta lingue illius ita scriptum est: »Exiet uirga de radice Iesse, et Nazareus de radice eius crescet.« Cur hoc omiserunt Septuaginta, si non licet transferre uerbum pro uerbo? Sacrilegium est, uel celasse, uel ignorasse mysterium.

8. Transeamus ad cetera: neque enim epistole breuitas patitur diutius singulis immorari. Idem Mattheus loquitur: »Hoc autem totum factum est, ut compleretur quod dictum est a Domino per Prophetam dicentem: Ecce uirgo in utero habebit, et pariet filium, et uocabunt nomen eius Emmanuel«  Quod Septuaginta transtulerunt: »Ecce uirgo in utero accipiet, et pariet filium, et uocabitis nomen eius Emmanuel.« Si uerba calumniantur [al. calumniamur], utique non est idem, »habebit, et accipiet; neque uocabuit, et uocabitis.« Porro in Hebreo legimus ita scriptum: »Ecce uirgo concipiet et pariet filium, et uocabit nomen eius Emmanuel.« Non Achaz, qui arguebatur infidelitatis, non Iudei qui erant Dominum negaturi, sed uocabit, inquit, ipsa que concipiet, ipsa uirgo, que pariet. In eodem Euangelista legimus, Herodem ad aduentum Magorum fuisse turbatum; Scribisque et Sacerdotibus congregatis, sciscitatum ab eis, ubi Christus nasceretur; illosque respondisse, »in Bethleem Iude: Sic enim scriptum est in Propheta: Et tu Bethleem terra Iuda, nequaquam minima es in ducibus Iuda: Ex te enim egredietur dux, qui regat populum meum Isrel.« Hoc exemplum in uulgata Editione sic fertur:» Et tu Bethleem domus Ephratha, modicus es,  ut sis 313 in millibus Iuda, de te  mihi egredietur, ut sit princeps in Isrel.« Quanta sit inter Mattheum et Septuaginta uerborum ordinisque discordia, magis [al. sic magis] admiraberis, si Hebraicum uideas, in quo ita scriptum est: »Et tu Bethleem Ephratha, paruulus es in millibus Iuda, ex te mihi egredietur, qui sit dominator in Isrel.« Considera gradatim, que ab Euangelista sint posita: Et tu Bethleem terra Iuda. Pro, terra Iuda, in Hebraico habet Ephratha: in Septuaginta, domus Ephratha. Et pro, »nequaquam minima es in ducibus Iuda,« in Septuaginta legitur, »modicus es, ut sis in millibus Iuda:« in Hebreo, »paruulus es in millibus Iuda;« sensusque contrarius est, Septuaginta sibi in hoc duntaxat loco et Hebraico concordante. Euangelista enim dixit, quod non sit paruulus in ducibus Iuda, cum e regione sit positum, paruulus quidem es et modicus; sed tamen de te mihi paruulo et modico egredietur dux in Isrel, secundum illud Apostoli: »Elegit infirma mundi Deus, ut confundat fortia« . Porro quod sequitur, »qui regat, uel qui pascat populum meum Isrel,« aliter in Propheta esse perspicuum est.

9. Hec replico non ut Euangelistas arguam falsitatis  sed ut reprehensores meos arguam imperitie: et impetrem ab eis ueniam, ut concedant mihi in simplici epistola, quod in Scripturis sanctis, uelint, nolint, Apostolis concessuri sunt. Marcus discipulis Petri ita suum orditur Euangelium: »Principium Euangelii Iesu Christi, sicut scriptum est in Isaia Propheta: Ecce ego mitto Angelum meum ante faciem tuam, qui preparabit uiam tuam ante te. uox clamantis in deserto, parate uiam Domini, rectas facite semitas eius.« Hoc exemplum ex duobus Prophetis compositum est, de Malachia uidelicet et Isaia. Nam primum quod dicitur: »Ecce ego mitto Angelum meum ante faciem tuam, qui preparabit uiam tuam ante te« , in Malachie fine scriptum est. Sequens autem quod infertur: »uox clamantis in deserto,« et cetera, in Isaia legimus. Et quomodo Marcus 314 statim in principio uoluminis sui posuit, »sicut scriptum est in Isaia Propheta: Ecce ego mitto Angelum meum« , quod non scribitur in Isaia, ut diximus: sed in Malachia nouissimo duodecim Prophetarum? Soluat hanc questiunculam imperita presumptio: et ego erroris ueniam deprecabor Idem Marcus inducit ad Phariseos Saluatorem loquentem: »Nunquam legistis quid fecerit Dauid, quando necessitatem habuit, et esuriuit ipse et socii eius; quomodo ingressus domum Dei sub Abiathar Pontifice, et panes propositionis comedit, quibus non licebat uesci, nisi solis Sacerdotibus?« . Legamus Samuelem: siue  Regnorum libros, ibique reperiemus non Abiathar scriptum esse, sed Abimelech Pontificem, qui postea a Deg [al. Dec.] cum ceteris Sacerdotibus, Saul iubente, percussus  est. Pergamus ad Apostolum Paulum. Scribit ad Corinthios: »Si enim cognouissent Dominum glorie, non crucifixissent. Sed sicut scriptum est: Quod oculus non uidit, nec auris audiuit, nec in cor hominis ascendit, que preparauit Deus diligentibus se.«  Solent in hoc loco apocryphorum quidam deliramenta sectari, et dicere, quod de Apocalyps. Elie testimonium sumptum sit: cum in Isaia iuxta Hebraicum ita legatur: »A seculo non audierunt, nec auribus perceperunt. Oculus non uidit, Deus, absque te, que preparasti exspectantibus te« . Hoc Septuaginta multo aliter transtulerunt: »A seculo non audiuimus; neque oculi nostri uiderunt Deum absque te, et  opera tua uera, et facies exspectantibus te misericordiam.« Intelligimus unde sumptum sit testimonium, et tamen Apostolus non uerbum expressit e uerbo, sed , eumdem sensum aliis sermonibus indicauit. In Epistola ad Romanos idem Apostolus Paulus exemplum de Isaia sumens: »Ecce, inquit, ponam in Sion lapidem offensionis, et petram scandali« , discordat a Translatione ueteri; et tamen cum Hebraica ueritate concordat. In Septuaginta enim contrarius sensus est: »Non ut lapidi offensionis occurreretis, neque ut petre ruine:« cum Apostolus quoque Petrus 315 Hebreis Pauloque consentiens, ita posuerit: »Incredulis autem lapis offensionis et petra scandali« . Ex quibus uniuersis perspicuum est, Apostolos et Euangelistas in interpretatione ueterum Scripturarum, sensum quesisse, non uerba: nec magnopere de ordine sermonibusque curasse, dum intellectui res pateret.

10. Lucas uir Apostolicus et Euangelista scribit, Stephanum primum Christi Martyrem in Iudaica  concione narrantem: »In septuaginta quinque animabus descendit Iacob in Aegyptum: et defunctus est ipse, et patres nostri translati sunt in Sychem et positi sunt in sepulcro quod emit Abraham pretio argenti a filiis  Emor patris Sychem« . Hic locus in Genesi multo aliter inuenitur, quod scilicet Abraham emerit ab Ephron Hetheo, filio Seor, iuxta Hebron, quadringentis drachmis argenti, speluncam duplicem, et agrum circa eam, sepelieritque in ea Saram uxorem suam. Atque in eodem legimus libro, postea reuertentem de Mesopotamia Iacob cum uxoribus et filiis suis, posuisse tabernaculum ante Salem urbem Sychimorum, que est in terra Chanaan, et habitasse ibi, et emisse partem agri, in quo habebat tentoria, ab Emor patre Sychem centum agnis: et statuisse ibi altare, et inuocasse ibi Deum Isrel . Abraham non emit specum ab Emor patre Sychem: sed ab Ephron filio Seor: nec sepultus est in Sychem, sed in Hebron, que corrupte dicitur Arboch. Duodecim autem Patriarche non sunt sepulti in Arboch; sed in Sychem, qui ager non est emptus ab Abraham, sed a Iacob . Differo solutionem et istius questiuncule, ut obtrectatores mei querant, et intelligant, non uerba in Scripturis consideranda, sed sensus. uicesimi primi Psalmi iuxta Hebreos idipsum exordium est, quod Dominus locutus est in cruce:  ELI ELI LAMA AZABTHANI: quod interpretatur, »Deus meus, Deus meus, quare me dereliquisti?« Reddant 316 rationem, cur Septuaginta translatores interposuerint, »respice me« [al. in me]. Ita enim uerterunt: »Deus Deus meus, respice me, quare me dereliquisti?« Respondebunt utique nichil damni in sensu esse, si duo uerba sint addita. Audiant et a me non periclitari Ecclesiarum statum, si celeritate dictandi, aliqua uerba dimiserim.

11. Longum est nunc reuoluere, quanta Septuaginta de suo addiderint, quanta dimiserint, que in exemplaribus Ecclesie, obelis, asteriscisque distincta sunt.  Illud enim quod legimus in Isaia: »Beatus qui habet semen in Sion, et domesticos in Ierusalem« , solent Hebrei deridere, cum audierint. Nec non et in Amos post descriptionem luxurie: »Stantia putauerunt hec, et non fugientia« . Reuera sensus rhetoricus et declamatio Tulliana. Sed quid faciemus ad authenticos libros, in quibus hec  non feruntur adscripta, et cetera his similia, que si proferre nitamur, infinitis libris opus est. Porro quanta dimiserint, uel asterisci testes, ut dixi, sunt, uel nostra interpretatio, si a diligenti lectore Translationi ueteri conferatur: et tamen  iure Septuaginta Editio obtinuit in Ecclesiis, uel quia prima est, et ante Christi facta aduentum, uel quia ab Apostolis  usurpata. Aquila autem proselytus et contentiosus interpres, qui non solum uerba, sed etymologias quoque  uerborum transferre conatus est, iure proiicitur a nobis. Quis enim pro frumento et uino et oleo, possit, uel legere, uel intelligere,  , , , quod nos possumus dicere »fusionem, pomationemque,« et »splendentiam.« Aut quia Hebrei non solum habent , sed et , ille , et syllabas interpretatur, et litteras dicitque , quod Greca et Latina lingua omnino non recipit; cuius rei exemplum ex nostro sermone capere possumus. Quanta enim apud Grecos bene dicuntur, que si ad uerbum transferamus, 317 in Latino non resonant: et e regione, que apud nos placent si uertantur iuxta ordinem, apud illos displicebunt.

12. Sed ut infinita preteream, et ostendam tibi, uir omnium nobilium Christianissime, et Christianorum nobilissime, cuiusmodi falsitatis me in epistole translatione reprehendant, ipsius epistole ponam cum Greco sermone principium, ut ex uno crimine intelligantur et cetera, , quod ita me uertisse memini: »Oportebat nos, dilectissime, clericatus honore non abuti in superbiam.« Ecce, inquiunt, in uno uersiculo quanta mendacia. Primum , dilectus est non dilectissimus. Deinde , estimatio dicitur, non superbia; non enim dixit [al. ], sed : quorum alterum tumorem, alterum arbitrium sonat. Totumque quod sequitur, »clericatus honore non abuti in superbiam, tuum est. Quid ais [al. agis]. o columen litterarum, et nostrorum temporum Aristarche, qui de uniuersis scriptoribus sententiam feras? Ergo frustra tanto tempore studuimus; et a sepe manum ferule subduximus« . Egredientes de portu, statim impegimus. Igitur quia et errasse humanum est; et confiteri errorem, prudentis: tu quicumque reprehensor es, tu me obsecro emenda preceptor, et uerbum de uerbo exprime. Debueras, inquit, dicere: »Oportebat nos, dilecte, non estimatione Clericorum ferri.« Hec est Plautina eloquentia, hic lepos Atticus, et Musarum, ut dicunt, eloquio comparandus. Completur in me tritum uulgi sermone prouerbium: Oleum perdit et impensas, qui bouem mittit ad  ceroma. Hec non est illius culpa, cuius sub persona alius agit Tragediam; sed Ruffini et  Melanii magistrorum eius, qui illum magna mercede nichil scire docuerunt. Nec reprehendo in quolibet Christiano sermonis imperitiam:  atque utinam Socraticum illud haberemus: Scio, quod nescio; et alterius sapientis : Teipsum intellige. uENERATIONI mihi semper fuit non uerbosa rusticitas, sed sancta simplicitas. Qui in sermone imitari 318 se dicit Apostolus, prius imitetur uirtutes in uita illorum  , in quibus loquendi simplicitatem excusabat sanctimonie magnitudo; et syllogismos Aristotelis, contortaque Chrysippi acumina, resurgens mortuus confutabat. Ceterum ridiculum, si quis e nobis manens inter Cresi opes, et Sardanapali delicias, de sola rusticitate se iactet: QUASI OMNES latrones, et diuersorum criminum rei, diserti sint: et cruentos gladios, Philosophorum uoluminibus, ac non arborum truncis occulant.

13. Excessi mensuram epistole, sed non excessi doloris modum. Nam qui falsarius uocor; et inter muliercularum radios et textrina dilanior, contentus sum crimen abnuere, non referre. Unde arbitrio tuo cuncta permitto; ut legas ipsam epistolam, tam Grecam quam Latinam: et illico intelliges accusatorum meorum nenias, et probrosas querelas. Porro mihi sufficit amicum instruxisse carissimum: et in cellula latitantem diem tantum exspectare iudicii. Optoque, si fieri potest, et si aduersarii siuerint, Commentarios potius Scripturarum, quam Demosthenis et Tullii Philippicas tibi scribere.



EPISTOLA LuIII  . AD PAULINUM  .

Recusans ob humilitatem Christianam laudes Paulini, uicissimque laudes laudibus repensans, ob eloquentiam eius et morum honestatem, hortatur ipsum ad studia diuinarum Litterarum; normamque illi uite sancte ac caste peragende proponit.

1. Bonus homo de bono thesauro cordis sui profert ea que bona sunt , et ex fructibus arbor cognoscitur . Metiris nos uirtutibus tuis, et paruos magnus extollis: ultimamque partem conuiuii occupas, ut patrisfamilias iudicio proueharis. Quid enim in nobis, aut quantulum est, ut docte uocis mereamur preconium? ut illo ore, quo  religiosissimus Princeps defenditur, humiles modicique laudemur? Noli igitur, frater carissime, annorum nos 319 estimare numero: nec sapientiam canos reputes, sed canos sapientiam, Salomone testante: »Cani hominis prudentia eius« . Nam et Moyses septuaginta Presbyteros iubetur eligere , quos ipse sciret esse Presbyteros: utique non euo, sed prudentia iudicandos. Et Daniel adhuc puer, longeuos iudicat, atque impudicos senes etas lasciua condemnat. Noli, inquam, fidem pensare temporibus:  nec me idicirco meliorem putes, quod prior in Christi exercitu ceperim militare. Paulus Apostolus, uas electionis, de persecutore mutatus, nouissimus in ordine, primus in meritis est: quia extremus licet, plus omnibus laborauit. Iudas, qui quondam audierat: »Tu autem homo, qui simul mecum dulces capiebas cibos, dux meus et notus meus; in domo Dei ambulauimus cum consessu« , proditor amici et magistri, Saluatoris arguitur uoce;

Et nodum informis lethi trabe nectit ab alta. .

E contrario latro crucem mutat paradiso, et facit homicidii penam martyrium. Quanti hodie diu uiuendo  portant funera sua, et quasi sepulcra dealbata, plena sunt ossibus mortuorum? Subitus calor longum uincit teporem.

2. Denique et tu, audita sententia Saluatoris: »Si uis perfectus esse, uade, et uende omnia que habes, et da pauperibus, et ueni sequere me« ; uerba uertis in opera, et nudam crucem nudus sequens, expeditior et leuior scandis scalam Iacob. Tunicam mutas cum animo, nec pleno marsupio, gloriosas sordes appetis: sed puris manibus et candido pectore, pauperem te et spiritu et operibus gloriaris. Nihil est enim grande, tristi et lurida facie, uel simulare, uel ostentare ieiunia: possessionum redditibus abundare, et uile iactare palliolum. Crates ille Thebanus, homo quondam ditissimus, cum ad philosophandum Athenas pergeret, magnum auri pondus abiecit; nec putauit se simul posse et uirtutes et diuitias possidere. Nos suffarcinati [al. subsarcinati] auro, Christum 320 pauperem sequimur; et sub pretextu eleemosyne, pristinis opibus incubantes, quomodo possumus aliena fideliter distribuere, qui [al. cui] nostra timide reseruamus? Plenus uenter facile de ieiuniis disputat. Non  Ierosolymis fuisse, sed Ierosolymis bene uixisse, laudandum est. Illa expetenda, illa laudanda est ciuitas, non que occidit Prophetas, et Christi sanguinem fudit; sed quam fluminis impetus letificat : que in monte sita, celari non potest: quam matrem sanctorum Apostolus clamitat: in qua se  municipatum cum iustis letatur habere.

3. Neque uero hoc dicens, memetipsum inconstantie redarguo, damnoque quod facio: ut frustra uidear ad exemplum Abraham, et meos et patriam reliquisse: sed non audeo Dei omnipotentiam angusto fine concludere, et coarctare paruo terre loco, quem non capit celum. Singuli quique credentium, non  locorum diuersitatibus, sed fidei merito ponderantur. Et ueri adoratores, neque Ierosolymis, neque in monte Garizim adorant Patrem: quia Deus Spiritus est, et adoratores eius in spiritu et ueritate adorare oportet. »Spiritus autem spirat ubi uult. Domini est terra et plenitudo eius« . Postquam siccato Iudee uellere, uniuersus orbis celesti rore perfusus est, et multi de Oriente et Occidente uenientes, recubuerunt in sinu Abrahe; desiit notus esse tantum in Iudea Deus, et in Isrel magnum nomen eius: sed in omnem terram exiuit sonus Apostolorum, et in fines orbis terre uerba eorum . Saluator ad discipulos suos loquens, cum esset in  templo: Surgite, inquit, abeamus hinc : et ad Iudeos: Relinquetur uobis domus uestra deserta . Si celum et terra transibunt, utique transibunt omnia que terrena sunt. Et Crucis igitur et Resurrectionis loca prosunt his, qui portant crucem suam; et cum Christo resurgunt quotidie; qui dignos se tanto exhibent habitaculo. 321 Ceterum qui dicunt: Templum Domini, Templum Domini , audiant ab Apostolo: uos estis templum Domini, et Spiritus Sanctus habitat in uobis . Et de Ierosolymis et de Britania equaliter patet aula celestis: Regnum enim Dei intra uos est. Antonius, et cuncta Aegypti, et Mesopotamie, Ponti, Cappadocie, et Armenie examina Monachorum non uiderunt Ierosolymam: et patet illis absque hac urbe paradisi ianua. Beatus Hilarion, cum Palestinus esset, et in Palestina uiueret, uno tantum die uidit Ierosolymam, ut nec contemnere loca sancta propter uiciniam, nec rursus Dominum loco claudere uideretur. Ab Hadriani temporibus usque ad imperium Constantini, per annos circiter centum octoginta, in loco Resurrectionis simulacrum Iouis; in Crucis rupe,  statua ex marmore ueneris a gentibus posita colebatur: existimantibus persecutionis auctoribus, quod tollerent nobis fidem resurrectionis et crucis, si loca sancta per idola polluissent. Bethleem nunc nostram, et augustissimum orbis locum de quo Psalmista canit: ueritas de terra orta est , lucus inumbrabat  Thamuz, id est, Adonidis: et in specu, ubi quondam Christus paruulus uagiit, ueneris amasius plangebatur.

 4. Cur, inquies, hec tam longo repetita principio? uidelicet ne quidquam fidei tue deesse putes, quia Ierosolymam non uidisti: nec nos idcirco meliores estimes, quod huius loci habitaculo fruimur: sed siue hic, siue alibi, equalem te pro operibus tuis apud Dominum nostrum habere mercedem. Reuera, ut simpliciter motus mentis mee fatear, considerans et propositum tuum, et ardorem quo seculo renuntiasti, differentias 322 in locis arbitror, si urbibus et frequentia urbium derelicta, in agello habites, et Christum queras in solitudine, et ores solus in monte cum Iesu, Sanctorumque tantum locorum uicinitatibus perfruaris, id est, ut et urbe careas, et propositum Monachi non amittas. Quod loquor, non de Episcopis, non de Presbyteris, non de Clericis loquor, quorum aliud officium est; sed de Monacho, et Monacho quondam apud seculum nobili: qui idcirco pretium possessionum suarum ad pedes Apostolorum posuit, docens pecuniam esse calcandam; ut humiliter et secreto uictitans, semper contemnat quod semel contempsit. Si Crucis et Resurrectionis loca non essent in Urbe celeberrima, in qua curia, in qua  aula militum, in qua scorta, mimi, scurre, et omnia sunt, que solent in ceteris urbibus: uel si Monachorum turbis solummodo frequentaretur, expetendum reuera huiuscemodi cunctis Monachis esset habitaculum. NUNC uERO summe stultitie est renuntiare seculo, dimittere patriam, urbes deserere, Monachum profiteri, et inter maiores populos  pereque uiuere, quam eras uicturus in patria. De toto huc orbe concurritur. Plena est ciuitas uniuersi generis hominum: et tanta utriusque sexus constipatio, ut quod alibi ex parte fugiebas, hic totum sustinere cogaris.

5. Quia igitur fraterne interrogas, per quam uiam incedere debeas, reuelata tecum facie loquar. Si  officium uis exercere Presbyteri, si Episcopatus, te uel opus, uel honor forte delectat, uiue in urbibus et castellis; ET ALIORUM salutem, fac lucrum anime tue.  Sin autem cupis esse, quod diceris Monachus, id est, solus, quid facis in urbibus, que utique non sunt solorum habitacula, sed multorum? Habet unumquodque propositum principes suos. 323 Romani duces imitentur Camillos, Fabricios, Regulos, Scipiones. Philosophi proponant sibi Pythagoram, Socratem, Platonem, Aristotelem. Pete emulentur Homerum, uirgilium, Menandrum, Terentium. Historici, Thucydidem, Sallustium, Herodotum, Liuium. Oratores, Lysiam. Graccos, Demosthenem, Tullium. Et ut ad nostra ueniamus, Episcopi et Presbyteri habeant in exemplum Apostolos, et Apostolicos uiros: quorum honorem possidentes, habere nitantur et meritum. Nos autem habeamus [al. habemus] propositi nostri principes, Paulos et Antonios,  Iulianos, Hilariones, Macarios. Et ut ad Scripturarum auctoritatem redeam, noster princeps Elias, noster Eliseus, nostri duces filii Prophetarum, qui habitabant in agris et solitudinibus, et faciebant sibi tabernacula prope fluenta Iordanis. De his sunt et illi filii Rechab, qui uinum et siceram non bibebant, qui morabantur in tentoriis, qui Dei per Ieremiam  uoce laudantur, et promittitur eis quod non deficiat de stirpe eorum uir stans coram Domino. Hoc reor et septuagesimi Psalmi  titulum significare: Filiorum Ionadab: et eorum qui primi in captiuitatem ducti sunt. Iste est Ionadab filius Rechab, qui in Regnorum libro scribitur currum ascendisse cum Ieu. Et huius filii sunt, qui in tabernaculis semper habitantes, ad extremum propter irruptionem Chaldaici exercitus, Ierosolymam intrare compulsi, hanc primi captiuitatem sustinuisse dicuntur, quod post solitudinis libertatem, urbe quasi carcere sunt reclusi.

6. Obsecro itaque te, ut quoniam sancte sororis tue  ligatus es uinculo, et non penitus expedito pergis gradu, siue hic, siue ibi, multitudines hominum, et officia, et salutationes, et conuiuia, ueluti quasdam catenas fugias uoluptatum. Sit uilis et uespertinus cibus, olera et legumina: interdumque pisciculos pro summis ducas deliciis. Qui Christum desiderat, et illo pane uescitur, non querit magnopere de quam pretiosis cibis stercus conficiat. Quidquid post gulam non sentitur, idem tibi sit quod panis et legumina. Habes aduersus Iouinianum libros de contemptu uentris et gutturis plenius disserentes. Semper in manu tua sacra sit lectio. 324 Frequenter orandum, et flexo corpore, mens erigenda ad Dominum. Crebre uigilie: et uentre uacuo sepius dormiendum. Rumusculos et gloriolas et palpantes adulatores, quasi hostes fuge. Pauperibus et fratribus refrigeria sumptuum manu propria distribue. Rara est in hominibus fides. Non credis uerum esse quod dico? Cogita Iude loculos. Humilitatem uestium tumenti animo non appetas. Secularium, et maxime potentium  consortia deuita. Quid tibi necesse est ea uidere crebrius, quorum comtemptu Monachus esse cepisti? Soror precipue tua matronarum declinet colloquia [al. consortia]; nec inter sericas uestes et gemmas circumsedentium feminarum se sordidatam, aut doleat, aut miretur: QUIA ALTERUM propositi penitentiam, alterum iactantie seminarium est. Caue ne quasi fidelis et famosus tuorum quondam dispensator, alienam pecuniam distribuendam accipias. Intelligis quid loquar; dedit enim tibi Dominus in omnibus intellectum. Habeto simplicitatem columbe, ne cuiquam machineris dolos: et serpentis astutiam, ne aliorum supplanteris insidiis. NON MULTUM distat in uitio, uel decipere posse, uel decipi Christianum. Quem senseris tibi aut semper, aut crebro de numnis loquentem, excepta eleemosyna, que indifferenter omnibus patet, institorem potius habeto, quam Monachum. Preter uictum et uestitum, et manifestas necessitates, nichil cuiquam tribuas: ne filiorum panem canes comedant.

7. uerum Christi templum anima credentis est: illam exorna, illam uesti, illi offer donaria, in illa Christum suscipe. QUAE UTILAS est parietes fulgere gemmis et Christum in paupere fame periclitari  ? Iam non sunt tua que possides, sed dispensatio tibi credita est. Memento Ananie et Sapphire. Illi sua timide seruauerunt: tu considera, ne Christi substantiam imprudenter effundas, id est, ne immoderato iudicio rem pauperum tribuas non pauperibus, et secundum dictum prudentissimi uiri  liberalitate liberalitas pereat. Noli

Respicere ad phaleras, et nomina uana Catonum. .


Ego te, inquit, intus et in cute noui .

325 ESSE CHRISTIANUM grande est, non uideri. Et nescio quomodo plus placent mundo, qui Christo displicent: Hec non sicut aiunt, Sus Mineruam; sed ingredientem pelagus, amicus amicum monui, malens a te facultatem meam requiri, quam uoluntatem: ut in quo ego lapsus sum, tu firmo pergeres gradu.

8. Liber Paulini pro Theodosio.---Librum tuum, quem pro Theodosio principe prudenter ornateque compositum transmisisti, libenter legi; et precipue mihi in eo subdiuisio placuit. Cumque in primis partibus uincas alios, in penultimis teipsum superas. Sed et ipsum genus eloquii pressum est et nitidum: et cum Tulliana luceat puritate, crebrum est in sententiis. Iacet enim (ut ait [ oratio in qua tantum uerba laudantur. Preterea magna est rerum consequentia, et alterum pendet ex altero. Quidquid assumpseris, uel finis superiorum, uel initium sequentium est. Felix Theodosius, qui a tali Christi oratore defenditur. Illustrasti purpuras eius, et utilitatem legum futuris seculis consecrasti. Macte uirtute: qui talia habes rudimenta, qualis exercitatus miles eris?  O si mihi liceret istiusmodi ingenium non per Aonios montes et Heliconis uertices, ut Pete canunt, sed per Sion et Itabyrium [Thabor], et Sina excelsa ducere. Si contingeret docere que didici: et quasi per manus mysteria tradere Prophetarum [al. Scripturarum], nasceretur nobis aliquid quod docta Grecia non haberet.

9. Audi ergo, mi conserue, amice, germane: ausculta paulisper, quo in Scripturis sanctis calle gradiaris. TOTUM quod legimus in diuinis Libris, nitet quidem, et fulget etiam in cortice, sed dulcius in medulla est. Qui edere uult nucleum, frangat nucem . »Reuela,« inquit Dauid, »oculos meos, et considerabo mirabilia de lege tua« . Si tantus Propheta tenebras ignorantie confitetur, qua nos putas paruulos, et pene lactentes inscitie nocte circumdari? Hoc autem uelamen non solum in facie Moysi, sed et in Euangelistis et in Apostolis positum est. Turbis Saluator in parabolis loquebatur, et contestans mysticum esse quod dicebatur, aiebat: Qui habet aures audiendi audiat . Nisi aperta fuerint uniuersa que scripta sunt ab eo, 326 qui habet clauem Dauid: qui aperit, et nemo claudit, claudit, et nemo aperit: nullo alio reserante, pandentur. Si haberes hoc fundamentum, imo si quasi extrema manus  operi tuo induceretur, nichil pulchrius, nichil doctius, nichil dulcius, nichilque Latinius tuis haberemus uoluminibus.

10. Tertullianus creber est in sententiis, sed difficilis in loquendo. Beatus Cyprianus instar fontis purissimi, dulcis incedit et placidus; et cum totus sit in  exhortatione uirtutum, occupatus persecutionum angustiis, de Scripturis diuinis nequaquam disseruit. Inclyto uictorinus martyrio coronatus, quod intelligit, eloqui non potest. Lactantius quasi quidam fluuius eloquentie Tulliane, utinam tam nostra affirmare potuisset, quam facile aliena destruxit. Arnobius inequalis et nimius, et absque operis sui partitione confusus. Sanctus Hilarius Gallicano cothurno attollitur: et cum Grecie floribus adornetur, longis interdum periodis inuoluitur, et a lectione simpliciorum fratrum procul est. Taceo de ceteris, uel defunctis, uel etiam adhuc uiuentibus, super quibus in utramque partem post nos alii iudicabunt.

11. Ad teipsum ueniam symmysten, sodalem meum, et amicum, amicum, inquam, meum, antequam notum; et precabor, ne assentationem in necessitudine [al. necessitudinem] suspiceris: quin potius uel errare [al. errore] me estimato, uel amore labi, quam amicum adulatione decipere. Magnum habes ingenium, et infinitam sermonis supellectilem: et facile loqueris et pure, facilitasque ipsa et puritas mixta prudentie est. Capite quippe sano omnes sensus uigent. Huic prudentie et eloquentie si accederet uel studium, uel intelligentia Scripturarum, uiderem te  breui arcem tenere nostrorum: et ascendentem  cum Ioab tectum Sion , canere in domatibus, quod in cubilibus cognouisses. Accingere, queso, te, accingere. »Nihil sine magno labore uita dedit mortalibus , Nobilem te Ecclesia habeat, ut prius Senatus habuit. Prepara tibi diuitias, quas quotidie eroges: et nunquam deficiant, dum uiget etas, dum  nondum canis spargitur caput: antequam »subeant morbi, tristisque senectus, 327 Et labor, et dure« rapiat »inclementia mortis.« Nihil in te mediocre esse contentus sum: totum summum, totum perfectum desidero.  Sanctum uigilantium Presbyterum qua auiditate susceperim, melius est ut ipsius uerbis, quam meis discas litteris: qui cur tam cito a nobis profectus sit, et nos reliquerit, non possum dicere, ne ledere quempiam uidear. Tamen quasi pretereuntem et festinantem paululum retinui, et gustum ei nostre amicitie dedi, ut per eum discas, quid in nobis  desideres. Sanctam conseruam tuam, et tecum in Domino militantem, per te salutari uolo.



EPISTOLA LIX  . AD MARCELLAM.

De  quibusdam Questionibus noui Testamenti. Singulis quinque Questionibus sibi a Marcella propositis respondet.

1. Magnis nos prouocas Questionibus; et torpens otio ingenium, dum interrogas, doces. Prima tua sciscitatio fuit, que sint illa, »que nec oculus uidit, nec auris audiuit, nec in cor hominis ascenderunt, que preparauit Deus his qui diligunt eum« . Et quomodo rursus idem Apostolus inferat: »Nobis autem reuelauit Deus per spiritum suum« . Et si reuelatum est Apostolo, intelligere debeamus,  quomodo et aliis reuelauerit. Ad que breuis responsio est, non debere nos querere, quid  sit illud, quod nec oculus uidit, nec auris audiuit, nec in cor hominis ascendit. Si enim ignoratur, quomodo sciri potest? Quod promittitur in futuro, non cernitur in presenti. »Spes enim que uidetur, non est spes« , sed iam certa possessio; quomodo si uelit quispiam dicere: ostende mihi quod inuisibile est: loquere quod audiri non potest: 328 expone quod cogitatio non comprehendit humana. Ergo hoc sensu Apostolus dixisse credendus est, quod carnalibus oculis, et aure carnali, et cogitatione mortali non possint spiritualia comprehendi. »Etsi enim noueramus quondam Iesum secundum carnem, sed nunc iam non nouimus eum« . Et in Ioannis Epistola scribitur: »Carissimi, nunc filii Dei sumus, et necdum manifestum est quod futuri sumus. Scimus enim quoniam cum apparuerit, similes ei erimus, quia uidebimus eum sicuti est« . Quodque reuelatum sibi et Sanctis per spiritum esse testatur, non statim sequitur, ut ipse aliis reuelauerit. Alioqui audiuit et in paradiso uerba ineffabilia, que aliis narrare non poterat : aut si narrauit, nequaquam ineffabilia sunt.

2. Secunda Questio fuit, in qua dicis legisse te per ransitum in Opusculis meis, quod agni qui stant a dextris, et hedi qui stant a sinistris , Christiani sint atque gentiles: et non potius boni et mali. Non memini me hoc aliquando dixisse, et si dixissem, non essem in errore pertinax. Quantum autem dictanti subito occurrit, in secundo uolumine contra Iouinianum super hoc capitulo disputasse me noui, et non solum super hoc, sed et de eo quod in eamdem questionem cadit, ubi pisces mali a bonis piscibus separabuntur . Quod ergo ibi plene dictum est, nunc omittendum uidetur.

3. Tertio interrogaueras, quod dicit Apostolus in aduentu Domini Saluatoris, rapi quosdam uiuentes obuiam in nubibus, ita ut non preueniantur ab his, qui in Christo dormierunt : uisque nosse, utrum sic occurrant in corporibus et [al. ut] non ante moriantur; cum et Dominus noster mortuus sit, et Enoch atque Elias secundum Apocalypsim Ioannis morituri esse dicantur : ne scilicet ullus sit qui non gustauerit mortem . Hoc ex ipsius loci continentia sciri potest, quod sancti qui in aduentu Saluatoris fuerint deprehensi in corpore, in iisdem corporibus occurrant ei: ita tamen ut inglorium et corruptiuum et mortale, gloria et incorruptione et immortalitate 329 mutetur ; ut qualia corpora  mortuorum surrectura sint, ut talem substantiam etiam uiuorum corpora transformentur. Unde dicit in alio loco Apostolus: »Propter quod nolumus exspoliari, sed superuestiri;  ut absorbeatur mortale hoc a uita« , ne scilicet corpus ab anima deseratur; sed anima habitante in corpore, fiat inclytum quod ante inglorium fuit. De Enoch autem et Elia, quos uenturos Apocalypsis refert et esse morituros , non est istius temporis disputatio, cum omnis ille liber aut spiritualiter intelligendus sit, ut nos existimamus, aut si carnalem inerpretationem sequimur, Iudaicis fabulis acquiescendum sit, ut rursum edificetur Ierusalem, et hostie offerantur in Templo; et spirituali cultu imminuto, carnales obtineant ceremonie.

4. Quartum est quod quesisti, quomodo in Ioannis Euangelio post resurrectionem dicatur ad Mariam Magdalenam: »Noli me tangere, nondum enim ascendi ad Patrem meum« . Et rursum in Mattheo scriptum sit, quod ad uestigia Saluatoris mulieres corruerint ; cum utique non sit idipsum tangere post resurrectionem pedes eius, et non tangere. Maria Magdalena ipsa est, a qua septem demonia expulerat ; ut ubi abundauerat peccatum, superabundaret gratia ; que quia Dominum hortulanum putabat, et quasi cum homine loquebatur, et querebat uiuentem cum mortuis, recte audiuit, »Noli me tangere« . Et est sensus: Non mereris meis herere uestigiis, nec adorare quasi Dominum, nec eius tenere pedes, quem non existimas surrexisse. Tibi enim necdum ascendi ad Patrem meum. Cetere uero mulieres, que pedes tangunt, Dominum confitentur, et merentur eius herere uestigiis, quem ad Patrem ascendisse confidunt. Quanquam etiamsi eadem mulier diuersis in Euangeliis et tenuisse pedes, et non tenuisse referatur, facilis solutio sit, cum potuerit corrigi primum quasi incredula, et postea non repelli, quasi ea que errorem confessione mutauerat, quod et de latronibus intelligi potest, cum alius Euangelista utrumque blasphemasse, alius narret alterum esse confessum .

5. Extrema schedula continebat, utrum 330 post resurrectionem, quadraginta diebus Dominus cum discipulus conuersatus sit ; et nunquam [fort. nunquid] alibi fuerit? an latenter ad celum ascenderit, atque descenderit, et nichilominus Apostolis suam presentiam non negarit? Si Dominum Dei Filium consideres, de quo sermo est, et illum esse qui loquitur: »Nonne celum et terram ego repleo, dicit Dominus« , et de quo alius Propheta testatur: »Celum mihi thronus est, terra autem scabellum pedum meorum« ; et rursum alibi: »Qui tenet celum palmo et terram pugillo« , de quo Dauid canit: »Quo ibo a spiritu tuo; et a facie tua quo fugiam? Si ascendero in celum, tu ibi es; si descendero ad infernum, ades: Et si habitauero in extremis maris; etenim ibi manus tua deducet me, et continebit me dextera tua« , profecto non ambiges, etiam ante resurrectionem sic in Dominico corpore habitasse Deum uerbum, ut et in Patre esset, et celi  circulum clauderet, atque in omnibus [al. hominibus] infusus esset et circumfusus, id est, ut cuncta penetraret  interior, et contineret exterior. Stultum est igitur illius potentiam unius corpusculi paruitate finire [al. finiri], quem non capit celum: et tamen qui ubique erat, etiam in Filio hominis totus erat. Diuina quippe natura, et Dei sermo in partes secari non potest, nec locis diuidi: sed cum ubique sit, totus ubique est. Erat igitur uno eodemque tempore et cum Apostolis quadraginta diebus, et cum Angelis, et in Patre, et in extremis maris finibus erat; in omnibus locis uersabatur: cum Thoma in India, cum Petro Rome, cum Paulo in Illyrico, cum Tito in Creta, cum Andrea in Achaia, cum singulis Apostolis et Apostolicis uiris, in singulis cunctisque regionibus. Quod autem dicitur quosdam deserere, uel non deserere, non nature illius terminus ponitur; sed eorum merita describuntur, apud quos esse, uel non esse dignatur [al. dedignatur].



331 EPISTOLA LX  . AD HELIODORUM.

Epitaphium Nepotiani.

Super Nepotiani Presbyteri morte, Heliodorum eius auunculum Altinensem Episcopum consolatur; ostenditque mortem non esse timendam, que a Christo deuicta sit; tum multis propositis ueterum ethnicorum exemplis, Nepotiani laudes explicat, et demum ex eorum temporum calamitatibus ad uite contemptum hortatur.

1. Grandes materias ingenia parua non sufferunt [al. sustinent], et in ipso conatu ultra uires ausa, succumbunt: quantoque maius fuerit, quod dicendum est, tanto magis obruitur, qui magnitudinem rei uerbis non potest explicare. Nepotianus meus, tuus, noster, imo Christi, et quia Christi, idcirco plus noster, reliquit senes, desiderii sui iaculo uulneratos, et intolerabili dolore confectos [al. confecit]. Quem heredem putauimus, funus tenemus. Cui iam meum sudabit ingenium? cui litterule placere gestient? Ubi est ille  noster, et cygneo  canore uox dulcior? Stupet animus, manus tremit, caligant oculi, lingua balbutit. Quidquid dixero, quia ille non audit, mutum uidetur. Stylus ipse quasi sentiens [al. dissentiens], et cera subtristior, uel rubigine, uel situ obducitur. Quotiescumque nitor in uerba prorumpere, et super tumulum eius Epitaphii huius flores spargere, toties lacrymis implentur oculi, et renouato dolore, totus in funere sum. Moris quondam fuit, ut super cadauera  defunctorum in concione pro rostris laudes liberi dicerent, et instar lugubrium carminum ad fletus, et gemitus audientium pectora concitarent. En rerum in nobis ordo mutatus est, et in calamitatem nostram perdidit sua iura 332 natura. Quod exhibere senibus iuuenis debuit, hoc iuueni exhibemus senes.

2. Quid igitur faciam? Iungam tecum lacrymas? Sed Apostolus prohibet, Christianorum mortuos, dormientes uocans . Et Dominus in Euangelio: »Non est,« inquit, »mortua puella, sed dormit« . Lazarus quoque quia dormierat, suscitatus est . Leter et gaudeam, quia »raptus est, ne malitia immutaret mentem eius,« quia »placuerat Deo anima illius« . Sed inuito et repugnanti per genas lacryme fluunt, et inter precepta uirtutum, resurrectionisque spem, credulam mentem, desiderii frangit affectus. O mors que fratres diuidis, et amore sociatos, crudelis ac dura dissocias. Adduxit urentem uentum Dominus de deserto ascendentem, qui siccauit uenas tuas, et desolauit fontem tuum . Deuorasti quidem Ionam, sed et in utero tuo uiuus fuit. Portasti quasi mortuum, ut tempestas mundi conquiesceret; et Niniue nostra illius preconio saluaretur. Ille ille te uicit: ille te iugulauit, fugitiuus Propheta, qui reliquit domum suam, dimisit hereditatem suam, dedit dilectam animam suam in manibus querentium eum [al. eam]. Qui per Osee quondam tibi rigidus minabatur: »Ero mors tua, o mors: ero morsus tuus, inferne« . Illius morte, tu mortua es: illius morte, nos uiuimus. Deuorasti, et deuorata es. Dumque assumpti corporis sollicitaris illecebra, et auidis faucibus predam putas, interiora tua adunco dente confossa sunt.

3. Gratias tibi, Christe Saluator, tua agimus creatura, quod tam potentem aduersarium nostrum dum occideris, occidisti  . Quis ante te miserior homine, qui eterne mortis terrore prostratus, uiuendi sensum ad hoc tantum acceperat, ut periret? »Regnauit enim mors ab Adam usque ad Moysen, etiam super eos, qui non peccauerunt, in similitudinem 333 preuaricationis Ade« . Si Abraham,  Isaac et Iacob in inferno, quis in celorum regno? Si amici tui sub pena offendentis Adam, et qui non peccauerant, alienis peccatis tenebantur obnoxii, quid de his credendum est, qui dixerunt »in cordibus suis, non est Deus?« Qui »corrupti et abominabiles facti sunt, in uoluntatibus suis?« Qui »declinauerunt, simul inutiles facti sunt; non est qui faciat bonum, non est usque ad unum?«  Quod si Lazarus uidetur in sinu Abrahe, locoque refrigerii, quid simile infernus et regna celorum? ANTE CHRISTUM Abraham apud inferos: post Christum latro in paradiso. Et idcirco in resurrectione eius, multa dormientium corpora surrexerunt, et uisa sunt in  celesti Ierusalem. Tuncque impletum est illud elogium: »Surge qui dormis, et eleuare, et illuminabit te Christus« . Ioannes Baptista in eremo personat: »Penitentiam agite: appropinquauit enim regnum celorum. A diebus enim Ioannis Baptiste regnum celorum uim patitur, et uiolenti diripiunt illud« . Flammea illa romphea custos paradisi, et presidentia foribus Cherubim, Christi restincta et reserata sunt sanguine. Nec mirum hoc nobis in resurrectione promitti, cum omnes qui in carne, non secundum carnem uiuimus, municipatum habeamus in celo: et hic adhuc positis dicatur in terra: »Regnum Dei intra uos est« .

4. Adde quod ante resurrectionem Christi, »notus« tantum »in Iudea« erat »Deus: in Isrel magnum nomen eius« . Et ipsi qui nouerant eum, tamen ad inferos trahebantur. Ubi tunc totius orbis homines, ab India usque ad Britanniam, a rigida Septentrionis plaga, usque ad feruores Atlantici Oceani, tam innumerabiles populi, et tantarum gentium multitudines?

Quam uarie linguis, habitu tam uestis, et armis: .

Piscium ritu ac locustarum, et uelut musce 334 et culices conterebantur: absque notitia etenim Creatoris sui, omnis homo pecus est. Nunc uero passionem Christi, et resurrectionem eius, cunctarum gentium et uoces et littere sonant. Taceo de Hebreis, Grecis, et Latinis, quas nationes fidei sue in Crucis titulo Dominus dedicauit. Immortalem animam et post dissolutionem corporis subsistentem, quod Pythagoras somniauit, Democritus non credidit, in consolationem  damnationis sue Socrates disputauit in carcere, Indus, Persa, Gothus, Aegyptius philosophantur.  Bessorum feritas, et pellitorum turba populorum, qui mortuorum quondam inferiis homines immolabant, stridorem suum in dulce Crucis fregerunt melos, et totius mundi una uox Christus est.

5. Quid agimus, anima? quo nos uertimus? quid primum assumimus? quid tacemus? Excideruntne tibi precepta Rhetorum? et occupata luctu, oppressa lacrymis, prepedita singultibus, dicendi ordinem non tenes? Ubi illud ab infantia studium litterarum, et  Anaxagore, ac Telamonis semper laudata sententia? Sciebam me genuisse mortalem. Legimus Crantorem, cuius uolumen ad confouendum dolorem suum, secutus est Cicero ; Platonis, Diogenis, Clitomachi, Carneadis, Posidonii ad sedandos luctus opuscula percurrimus, qui diuersis etatibus, diuersorum luctum uel libris, uel epistolis minuere sunt conati, ut etiam si nostrum areret ingenium, de illorum posset fontibus irrigari. Proponunt innumerabiles uiros, et maxime Periclem et Xenophontem Socraticum, quorum alter amissis duobus filiis, coronatus in concione disseruit: alter cum sacrificans filium  in bello audisset occisum, deposuisse coronam dicitur, et eamdem capiti reposuisse, postquam fortiter in acie dimicantem reperit concidisse. 335 Quid memorem Romanos duces, quorum uirtutibus quasi quibusdam stellis, Latine micant historie? Puluillus Capitolium dedicans, mortuum, ut nuntiabatur, subito filium, se iussit absente sepeliri. L. Paulus septem diebus inter duorum exequias filiorum triumphans, urbem ingressus est. Pretermitto Maximos, Catones  , Gallos, Pisones, Brutos, Sceuolas, Metellos, Scauros, Marios, Crassos, Marcellos, atque Aufidios, quorum non minor in luctu quam in bellis uirtus fuit, et quorum orbitates in  Consolationis libro Tullius explicauit, ne uidear potius  aliena quam nostra quesisse. Quanquam et hec in sugillationem nostri breuiter dicta sint, si non prestet fides quod exhibuit infidelitas.

6. Igitur ad nostra ueniamus. Non plangam cum Iacob et Dauid filios in lege morientes; sed cum Christo in Euangelio recipiam resurgentes. IUDAEORUM LUCTUS, Christianorum gaudium est. »Ad uesperam demorabitur fletus, et ad matutinum letitia . Nox precessit, dies autem appropinquauit« . Unde et Moyses moriens plangitur , iehsu absque funere et lacrymis in monte sepelitur. Quidquid de Scripturis super lamentatione dici potest, in eo libro quo Paulam Rome consolati sumus, breuiter explicauimus. Nunc nobis per aliam semitam ad eumdem locum perueniendum est, ne uideamur pretrita [al. preterita] et abolita quondam calcare uestigia.

7. Scimus quidem Nepotianum nostrum esse cum Christo, et Sanctorum mixtum choris, quod hic nobiscum eminus rimabatur in terris, et estimatione querebat, ibi uidentem cominus dicere: »Sicut audiuimus, sic et uidimus, in ciuitate Domini uirtutum, in ciuitate Dei nostri« : sed desiderium absentie eius ferre non possumus, non illius, sed nostram uicem dolentes. Quanto ille felicior, tanto amplius nos in dolore, quod tali caremus bono. Flebant et sorores Lazarum , quem resurrecturum nouerant. Et ut ueros hominis exprimeret affectus, ipse Saluator plorauit quem resuscitaturus erat . Apostolus quoque eius qui dixit: »Cupio dissolui et esse cum 336 Christo« : et alibi: »Mihi uiuere Christus est, et morilucrum« , gratias agit, quod Epaphras [al. Epaphroditus] de mortis sibi uicinia redditus sit, ne haberet tristitiam super tristitiam , non incredulitatis metu, sed desiderio caritatis. Quanto magis tu et auunculus et Episcopus, hoc est, et in carne et in spiritu pater, doles abesse uiscera tua, et quasi a te diuulsa suspiras? Sed obsecro, ut modum adhibeas in dolore, memor illius sententie: Ne quid nimis: obligatoque parumper uulnere, audias laudes eius, cuius semper uirtute letatus es; nec doleas, quod talem amiseris, sed gaudeas quod talem habueris. Et sicut hi qui in breui tabella terrarum situs pingunt, ita in paruo isto uolumine cernas adumbrata, non expressa signa uirtutum: suscipiasque a nobis non uires, sed uoluntatem.

8. Precepta Rhetorum.---Hec precepta sunt Rhetorum, ut maiores eius qui laudandus est, et eorum gesta altius repetantur, sicque ad ipsum per gradus sermo perueniat: quo uidelicet auitis paternisque uirtutibus illustrior fiat, et aut non degenerasse a bonis, aut mediocres ipse ornasse uideatur. Ego CARNIS bona, que semper et ipse contempsit, in anime laudibus non requiram: nec me iactabo de genere, id est, de  alienis bonis, cum et Abraham et Isaac sancti uiri, Ismelem, et Esau peccatores  genuerint . Et e regione, Iephte in in catalogo iustorum, Apostoli uoce numeratus, de meretrice sit natus . »Anima,« inquit, »que peccauerit, ipsa morietur« ; ergo que non peccauerit, ipsa uiuet. Nec uirtutes, nec uitia parentum liberis imputantur. Ab eo tempore censemur, ex quo in Christo renascimur. Paulus persecutor Ecclesie, et mane lupus rapax, Beniamin , ad uesperam  dedit escam, Ananie oui submittens caput . Igitur et Nepotianus noster, quasi infantulus uagiens, et rudis puer, subito nobis, quasi de Iordane nascatur.

9. Alius forsitan scriberet, quod ob salutem illius, Orientem, eremumque dimiseris; et me carissimum sodalem tuum, redeundi spe lactaueris, ut primum, si fieri posset, sororem cum paruulo uiduam; deinde, si consilium illa 337 respueret, saltem nepotem dulcissimum conseruares. Hic est enim ille de quo tibi quondam uaticinatus sum: licet paruulus ex collo pendeat nepos. Referret, inquam, alius, quod in  palatii militia, sub chlamyde et candenti lino, corpus eius cilicio tritum sit: quod stans ante seculi potestates, lurida ieiuniis ora portauerit: quod adhuc sub alterius indumentis, alteri militauerit: et ad hoc habuerit cingulum, ut uiduis, pupillis  , oppressis, miserisque subueniret. Mihi non placent dilationes iste imperfecte seruitutis Dei. Et centurionem Cornelium, ut lego iustum, statim audio baptizatum .

10. uerumtamen uelut incunabula quedam nascentis fidei comprobemus; ut qui sub alienis signis deuotus miles fuit, donandus laurea sit, postquam suo regi ceperit militare. Baltheo posito habituque mutato, quidquid castrensis peculii fuit, in pauperes erogauit. Legerat enim: »Qui uult perfectus esse, uendat omnia que habet, et det pauperibus, et sequatur me« . Et iterum: »Non potestis duobus dominis seruire, Deo, et mamone« . Excepta uili tunica, et operimento pari, quo tecto tantum corpore, frigus excluderet, nichil sibi amplius reseruauit. Cultus ipse, prouincie morem sequens, nec munditiis, nec sordibus notabilis erat. Cumque arderet quotidie, aut ad Egypti monasteria pergere, aut Mesopotamie inuisere choros; uel certe insularum Dalmatie, que Altino tantum freto distant, solitudines occupare: auunculum Pontificem deserere  non audebat, tot in illo cernens exempla uirtutum, domique habens unde disceret. In uno atque eodem et imitabatur Monachum, et Episcopum uenerabatur. Non, ut plerisque accidere solet, assiduitas familiaritatem, familiaritas contemptum illius fecerat; sed ita eum colebat, quasi parentem, ita admirabatur, quasi quotidie nouum cerneret. Quid multa? Fit Clericus, et per solitos gradus Presbyter ordinatur. Iesu bone, qui gemitus, qui eiulatus, que cibi interdictio, que fuga oculorum omnium? Tum primum et solum auunculo iratus est. Querebatur se ferre non posse, et iuuenilem etatem incongruam Sacerdotio causabatur. Sed quanto 338 plus repugnabat, tanto magis in se studia omnium concitabat, et MEREBATUR negando, quod esse nolebat, eoque dignior erat, quo se clamabat indignum. uidimus  Timotheum nostri temporis, et canos in sapientia, electumque a Moyse Presbyterum, quem ipse sciret esse Presbyterum. Igitur Clericatum non honorem intelligens, sed onus, primam curam habuit, ut humilitate superaret inuidiam, deinde ut nullam obsceni in se rumoris fabulam daret; ut qui mordebantur ad etatem eius, stuperent ad continentiam; subuenire pauperibus, uisitare languentes, prouocare hospitio, lenire blanditiis, gaudere cum gaudentibus, flere cum flentibus. Cecorum baculum, esurientium cibus, spes miserorum, solamen lugentium fuit. Ita in singulis uirtutibus eminebat, quasi ceteras non haberet. Inter Presbyteros et cequales, primus in opere, extremus in ordine. Quidquid boni fecerat, ad auunculum referebat. Si quid forte aliter euenerat quam putarat, illum nescire, se errasse dicebat. In publico Episcopum, domi patrem nouerat: grauitatem morum, hilaritate frontis temperabat. Gaudium in risu, non cachinnum intelligeres. uirgines et uiduas Christi honorare ut matres, hortari ut sorores, cum omni castitate. Iam uero postquam domum se contulerat, et relicto foris Clerico, duritie se tradiderat Monachorum, creber in orationibus, uigilans in precando, lacrymas Deo non hominibus offerebat; ieiunia in aurige modum pro lassitudine et uiribus corporis moderabatur. Mense auunculi intererat, et sic apposita queque libabat, ut et superstitionem fugeret, et continentiam seruaret. Sermo eius per omne conuiuium de Scripturis aliquid proponere, libenter audire, respondere uerecunde, recta suscipere, praua non acriter confutare, disputantem contra se magis docere, quam uincere. Et ingenuo pudore, qui ornabat etatem, quid cuius esset, simpliciter confiteri; atque in hunc modum eruditionis gloriam declinando, eruditissimus habebatur. Illud, aiebat, Tertulliani, istud Cypriani: hoc Lactantii, illud Hilarii est. Sic Minutius Felix, 339 ita uictorinus, in hunc modum est locutus Arnobius. Me quoque, quia pro sodalitate auunculi diligebat, interdum proferebat in medium. Lectioneque assidua, et meditatione diuturna, pectus suum bibliothecam fecerat Christi.

 11. Quoties ille transmarinis Epistolis deprecatus est, ut aliquid ad se scriberem? quoties nocturnum de Euangelio petitorem, et interpellatricem duri iudicis mihi uiduam exhibuit?  Cumque ego silentio magis quam litteris denegarem, et pudore reticentis, pudorem suffunderem postulantis, auunculum mihi opposuit precatorem, qui et liberius pro alio peteret, et pro reuerentia Sacerdotii facilius impetraret. Feci ergo quod uoluit, et breui libello, amicitias nostras eterne memorie consecraui. Quo suscepto, Cresi opes, et Darii diuitias se uicisse iactabat. Illum oculis, illum manibus, illum sinu, illum ore tenebat. Cumque in stratu frequenter euolueret, sepe super pectus soporati, dulcis pagina decidebat. Si uero peregrinorum, si amicorum quispiam uenerat, letabatur nostro super se testimonio. Et quidquid minus in opusculo erat, distinctione moderata, et pronuntiationis uarietate pensabat; ut in recitando illo,  ipse uel placere quotidie, uel displicere uideretur. Unde hic feruor, nisi ex amore Dei? unde legis Christi indefessa meditatio, nisi ex desiderio eius qui legem dedit? Alii nummum addant nummo, et marsupium suffocantes, matronarum opes uenentur obsequiis: sint ditiores Monachi, quam fuerant seculares: possideant opes sub Christo paupere, quas sub locuplete diabolo non habuerant: et suspiret eos Ecclesia diuites, quos tenuit mundus ante mendicos. Nepotianus noster aurum calcans, schedulas consectatur. Sed sicut sui in carne contemptor est, et paupertate incedit ornatior; ita totum [: et in omnes ceremonias pia sollicitudo disposita, non minus, non maius negligebat officium. Ubicumque eum in Ecclesia quereres, inuenires. Nobilem uirum  Qu. Fabium miratur Antiquitas, qui etiam  Romane scriptor historie est; sed magis ex pictura quam ex litteris nomen inuenit: et Beseleel nostrum plenum sapientia et spiritu Dei, Scriptura testatur. Hyram quoque filium mulieris Tyrie, quod alter tabernaculi, alter Templi supellectilem fabricati sint . Quomodo enim lete segetes, et uberes agri, interdum culmis, aristisque luxuriant : ITA PRAECLARA ingenia, et mens plena uirtutibus, in uariarum artium redundat elegantiam. Unde et apud Grecos  Philosophus ille laudatur, qui omne quo uteretur usque ad pallium et annulum, manu sua factum gloriatus est. Hoc idem possumus et de isto dicere, qui bisilicas Ecclesie, et  Martyrum Conciliabula, diuersis floribus, et arborum comis, uitiumque pampinis adumbrarit: ut quidquid placebat in Ecclesia, tam dispositione, quam uisu, Presbyteri laborem et studium testaretur.

13. Macte uirtute, cuius talia principia, qualis finis erit? O miserabilis humana conditio, et sine Christo uanum omne quod uiuimus! Quid te subtrahis? 341 quid tergiuersaris, oratio: quasi enim mortem illius differre possimus, et uitam facere longiorem, sic timemus ad ultimum peruenire. »Omnis caro fenum, et omnis gloria eius quasi flos feni« . Ubi nunc decora illa facies, ubi totius corporis dignitas, quo ueluti pulchro indumento, pulchritudo anime uestiebatur? Marcescebat, proh dolor, flante austro lilium, et purpura uiole in pallorem sensim migrabat. Cumque febribus estuaret, et uenarum fontes hauriret calor, lasso anhelitu tristem auunculum consolabatur. Letus erat uultus, et uniuersis circa plorantibus, solus ipse ridebat. Proiicere pallium, manus extendere, uidere quod alii non uidebant, et quasi in occursum se erigens, salutare uenientes: intelligeres illum non emori, sed emigrare, et mutare amicos, non relinquere. uoluuntur per ora lacryme, et obfirmato animo, non queo dolorem dissimulare quem patior. Quis crederet in tali illum tempore nostre necessitudinis recordari, et luctante anima, studiorum scire dulcedinem? Apprehensa auunculi manu, hanc, inquit  , tunicam, qua utebar in ministerio Christi, mitte dilectissimo mihi, etate patri, fratri collegio, et quidquid a te nepoti debebatur affectus, in illum transfer, quem mecum pariter diligebas. Atque in talia uerba defecit, auunculi manum, mei recordatione contrectans.

14. Scio, quod nolueris amorem in te ciuium sic  probare, et affectum patrie magis quesisse in prosperis. Sed huiuscemodi officium in bonis iuncundius est, in malis gratius. Tota hunc ciuitas, tota planxit Italia. Corpus terra suscepit, anima Christo reddita est. Tu nepotem querebas, Ecclesia Sacerdotem. Precessit te successor tuus. Quod tu eras, ille post te iudicio omnium merebatur. Atque ita ex una domo duplex Pontificatus egressa est dignitas, dum in altero gratulatio est, quod tenuerit: in altero meror, quod raptus sit, ne teneret. Platonis  sententia est, 342 Omnem sapientium uitam, meditationem esse mortis. Laudant hoc Philosophi, et in celum usque ferunt. Sed multo fortius Apostolus: Quotidie, inquit, morior per gloriam uestram . Aliud est enim conari, aliud agere: aliud uiuere moriturum, aliud mori uicturum. Ille moriturus est ex gloria; iste moritur semper ad gloriam. Debemus igitur et nos animo premeditari, quod aliquando futuri sumus: et quod uelimus, nolimus, abesse longius non potest. Nam si nongentos uite excederemus annos, ut ante Diluuium uiuebat humanum genus, et Mathusalem nobis tempora donarentur: tamen nichil esset preterita longitudo, que esse desiisset. Etenim inter eum qui decem uixit annos, et illum qui mille, postquam idem uite finis aduenerit, et irrecusabilis mortis necessitas, transactum omne tantumdem est: nisi quod senex magis onustus peccatorum fasce proficiscitur.

Optima queque dies miseris mortalibus eui
Prima fugit, subeunt morbi, tritisque senectus,
Et labor, et dure rapit inclementia mortis. 

Neuius Peta: Pati, inquit, necesse est multa mortalem mala. Unde et Niobem, quia multum fleuerit, in lapidem  et diuersas bestias commutatam finxit Antiquitas. Et Hesiodus natales hominum plangens, gaudet in funere: prudenterque Ennius  .

Plebes, ait, in hoc Regei antestat loco: licet
Lacrymare plebei, Regei honeste non licet.

Ut Regi, sic Episcopo  , imo minus Episcopo quam Regi. Ille enim nolentibus preest, hic uolentibus: ille terrore subiicit  , hic seruitute dominatur: ille corpora custodit ad mortem, hic animas seruat ad uitam. In te oculi omnium diriguntur, domus  tua, et conuersatio, quasi in specula constituta, magistra est publice discipline. Quidquid feceris, id sibi omnes faciendum putant. Caue ne committas, quod aut qui reprehendere uolunt, digne lacerasse 343 uideantur: aut qui imitari,  cogantur delinquere. uince quantum potes, imo etiam plus quam potes, mollitiem animi tui, et ubertim fluentes lacrymas reprime, ne grandis pietas in nepotem, apud incredulas mentes desperatio putetur in Deum. Desiderandus est tibi quasi absens, non quasi mortuus: ut illum exspectare, non amisisse uidearis.

15. uerum quid ago, medens dolori quem iam reor, et tempore et ratione sedatum, ac non potius replico tibi uicinas Regum miserias, et nostri temporis calamitates, ut non tam plangendus sit, qui hac luce [al. uice] caruerit, quam gratulandum ei, qui de tantis malis euaserit? Constantius Ariane fautor hereseos, dum contra inimicum paratur, et concitus fertur ad pugnam, in  Mopsi uiculo moriens, magno dolore hosti reliquit imperium. Iulianus proditor anime sue, et Christiani iugulator exercitus, Christum sensit in Media, quem primum in Gallia denegarat; dumque Romanos propagare uult fines, perdidit propagatos. Iouianus [al. Iouinianus] gustatis tantum regalibus bonis, fetore prunarum suffocatus interiit: ostendens omnibus, quid sit humana potentia  . ualentinianus uastato genitali solo, et inultam patriam derelinquens, uomitu sanguinis extinctus est. Huius germanus ualens Gothico bello uictus in Thracia, eumdem locum et mortis habuit, et sepulcri. Gratianus ab exercitu suo proditus, et obuiis ab urbibus non receptus, ludibrio hosti fuit, cruenteque manus uestigia parietes tui, Lugdune, testantur.  Adolescens ualentinianus et pene puer, post fugam, post exilia, post recuperatum multo sanguine imperium, haud procul ab urbe fraterne mortis conscia, necatus est: et cadauer 344 exanime suspendio infamatum. Quid loquar  de Procopio,  Maximo, Eugenio, qui utique dum rerum potirentur, terrori gentibus erant? Omnes capti steterunt ante ora uictorum, et  prius ignominia seruitutis, quam hostili mucrone confossi sunt.

16. Dicat aliquis: Regum talis conditio est, feriuntque summos Fulgura montes . Ad priuatas ueniam dignitates, nec de his loquar qui biennium excedunt; atque, ut ceteros pretermittam, sufficit nobis trium nuper Consularium diuersos exitus scribere. Abundantius egens  Pityunte exulat. Ruffini caput pilo Constantinopolim gestatum est, et abscissa manus dextra ad dedecus insatiabilis auaritie, ostiatim stipem mendicauit. Timasius precipitatus repente de altissimo dignitatis gradu, euasisse se putat, quod Asse uiuit inglorius. Non calamitates miserorum, sed fragilem humane conditionis narro statum. Horret animus temporum nostrorum ruinas persequi. uiginti et eo amplius anni sunt, quod inter Constantinopolim, et alpes Iulias, quotidie Romanus sanguis effunditur. Scythiam, Thraciam, Macedoniam, Dardaniam, Daciam,  Thessaliam, Achaiam, Epiros, Dalmatiam, cunctasque Pannonias Gothus, Sarmata, Quadus, Alanus, Hunni, Wandali, Marcomanni uastant, trahunt, rapiunt. Quot matrone, quot uirgines Dei, et ingenua nobiliaque corpora, his belluis fuere ludibrio? Capti Episcopi, interfecti Presbyteri, et diuersorum officia Clericorum. Subuerse Ecclesie, ad altaria Christi stabulati equi, Martyrum effosse reliquie: ubique Luctus, ubique gemitus [pauor], et plurima mortis imago . Romanus orbis ruit, et tamen ceruix nostra 345 erecta non flectitur. Quid putas nunc animi habere Corinthios, Athenienses, Lacedemonios, Arcadas, cunctamque Greciam, quibus imperant Barbari? Et certe paucas urbes nominaui, in quibus olim fuere regna non modica. Immunis ab his malis uidebatur Oriens, et tantum nuntiis consternatus. Ecce tibi anno preterito ex ultimis Caucasi rupibus immissi in nos  , non iam Arabie, sed Septentrionis lupi, tantas breui prouincias percurrerunt. Quot monasteria capta? quante fluuiorum aque humano cruore mutate sunt? Obsessa Antiochia, et urbes relique, quas Halis. Cydnus, Orontes, Euphratesque preterfluunt. Tracti greges captiuorum: Arabia, Phenice, Palestina, Aegyptus timore captiue.

»Non mihi si lingue centum sint, oraque centum,
Ferrea uox, . . . . . . . . . . .
 »Omnia penarum percurrere nomina possim« .
Neque enim historiam proposui scribere, sed nostras breuiter flere miserias. Alioquin ad hec merito explicanda, et Thucydides, et Sallustius muti sint [al. sunt].

17. Felix Nepotianus, qui hec non uidet: felix qui ista non audit. Nos miseri, qui aut patimur, aut patientes fratres nostros tanta perspicimus; et tamen uiuere uolumus, eosque qui his carent, flendos potius quam beatos putamus. OLIM OFFENSUM sentimus, nec placamus Deum. Nostris peccatis Barbari fortes sunt. Nostris uitiis Romanus superatur exercitus: et quasi non hec sufficerent cladibus, plus pene bella ciuilia, quam hostilis mucro consumpsit. Miseri Isrelite, ad quorum comparationem Nabuchodonosor seruus Dei scribitur [al. dicitur] . Infelices nos, qui tantum displicemus Deo, ut per rabiem Barbarorum, illius in nos ira deseuiat. Ezechias egit penitentiam, et centum octoginta quinque millia Assyriorum ab uno Angelo, una nocte deleta sunt . Iosaphat laudes Domini concinebat, et Dominus pro laudante superabat . Moyses contra Amalec, non gladio, sed oratione pugnauit . Si ERIGI uolumus, prosternamur. Proh pudor, et stolida usque ad incredulitatem mens: Romanus exercitus, uictor orbis et dominus, 346 ab his uincitur, hos pauet, horum terretur aspectu  , qui ingredi non ualent, qui si terram tetigerint, se mortuos arbitrantur. Et non intelligimus Prophetarum uoces: »Fugient mille uno persequente?  Nec amputamus causas morbi, ut morbus pariter auferatur: statimque cernamus sagittas pilis, tiaras galeis, caballos equis cedere.

18. Excessimus consolandi modum, et dum unius mortem flere prohibemus, totius orbis mortuos planximus. Xerses ille rex potentissimus, qui subuertit montes; maria constrauit, cum de sublimi loco infinitam hominum multitudinem, et innumerabilem uidisset exercitum, flesse dicitur, quod post centum annos nullus eorum, quos tunc cernebat, superfuturus esset. O si possemus in talem ascendere speculam, de qua uniuersam terram sub nostris pedibus cerneremus; iam tibi ostenderem totius orbis ruinas, gentes gentibus, et regnis regna collisa; alios torqueri, alios necari, alios absorberi [al. obrui] fluctibus, alios ad seruitutem trahi: hic nuptias, ibi planctum: illos nasci, istos mori: alios affluere diuitiis [al. delictis], alios mendicare: et non Xerxis tantum exercitum, sed totius mundi homines, qui  nunc uiuunt, in breui spatio defuturos. uincitur sermo rei magnitudine, et minus est omne quod dicimus.

19. Redeamus igitur ad nos, et quasi e celo descendentes, paulisper nostra uideamus. Sentisne, obsecro te, quando infans, quando puer, quando iuuenis, quando robuste etatis, quando senex factus sis? Quotidie morimur, quotidie commutamur, et tamen eternos nos esse credimus. Hoc ipsum quod dicto, quod scribitur, quod relego, quod emendo, de uita mea tollitur. Quot puncta notarii, tot meorum damna sunt temporum. Scribimus atque rescribimus, transeunt mare epistole, et findente sulcum [al. solum, f. salum] carina, per singulos fluctus etatis nostre momenta minuuntur. Solum habemus lucri, quod Christi nobis amore sociamur. »Caritas patiens est, benigna est: caritas non zelatur, non agit perperam, non inflatur, omnia sustinet, omnia credit, omnia sperat, omnia patitur: 347 Caritas nunquam excidit.« Hec semper uiuit in pectore; ob hanc Nepotianus noster absens, presens est, et per tanta terrarum spatia diuisos, utraque complectitur manu. Habemus mutue obsidem caritatis. Iungamur spiritu, stringamur affectu, et fortitudinem mentis, quam beatus Papa Chromatius ostendit in dormitione germani , nos imitemur in filio. Illum nostra pagella decantet, illum cuncte [al. nostre] littere sonent. Quem corpore non ualemus, recordatione teneamus. Et cum quo loqui non possumus, de eo loqui nunquam desinamus.



EPISTOLA LXI  . AD  uIGILANTIUM.

uigilantium, qui in Occidentem regressus Hieronymianum nomen, et illius amicos infamabat, reprehendit: et hortatur ut aliquando resipiscat, ac desinat calumniari; blasphemias eius in fine acriter coarguens.

1. Iustum quidem fuerat, nequaquam tibi litteris satisfacere, qui tuis auribus non credidisti: neque enim schedule poteris acquiescere, qui uiuo sermoni non accommodasti fidem. Sed quia Christus perfecte nobis humilitatis exemplar in se tribuit, dans osculum proditori, et latronis penitentiam in patibulo suscipiens, eadem absenti significo, que prasenti quoque locutus sum, me ita Origenem legisse uel legere, ut Apollinarium [al. Apollinarem], uel ceteros Tractatores, quorum, in quibusdam, libros Ecclesia non recipit. Non quo omnia dicam esse damnanda, que in illorum uoluminibus continentur: sed quod quedam reprehendenda confitear. uerum quia operis mei est et studii, multos legere, ut ex plurimis diuersos flores carpam, non tam probaturus omnia, quam que bona sunt electurus, assumo multos in manus meas, ut a multis multa cognoscam, secundum illud quod scriptum est: Omnia legentes: 348 que bona sunt retinentes . Unde  satis miror te uoluisse Origenis mihi obiicere dogmata, cuius in plerisque errorem usque ad hanc etatem penitus ignoras. Egone hereticus? et cur me, queso heretici non amant? Tu orthodoxus? qui etiam  contra sententiam tuam, et linguam alia predicantem, aut inuitus subscripsisti, et preuaricator es: aut uolens, et hereticus. Dimisisti Aegyptum  , cunctas prouincias reliquisti, in quibus sectam tuam libera plerique fronte defendunt: et elegisti me ad insectandum; qui omnia contra Ecclesiam dogmata reprehendo, et publica uoce condemno.

2. Origenis errores.---Origenes hereticus: quid a me, qui illum in plerisque hereticum non nego? Errauit de resurrectione corporis [al. corporum]; errauit de animarum statu, de diaboli penitentia: et quod his maius est, Filium  Dei, et Spiritum Sanctum in Commentariis Isaie, Seraphim esse testatus est. Si errasse non dicerem eum, et hec quotidie non anathematizarem, essem erroris illius socius. Neque enim ita debemus bona eius recipere, ut mala quoque suscipere cogamur.  At idem et Scripturas in multis bene interpretatus est, et Prophetarum obscura disseruit: et tam noui quam ueteris Testamenti reuelauit maxima sacramenta. Si igitur que bona sunt, transtuli, et mala uel amputaui,  uel correxi, uel tacui; arguendus sum cur per me Latini bona eius habeant, et mala ignorent? Si hoc crimen est, arguatur Confessor Hilarius qui Psalmorum interpretationem, et Homilias in Iob ex libris eius, id est, ex Greco in latinum transtulit. Sit in culpa eiusdem  confessionis uercellensis Eusebius, qui omnium Psalmorum Commentarios heretici hominis  uertit in nostrum eloquium: licet heretica pretermittens, optima queque transtulerit. Taceo de uictorino  Petabionensi, et ceteris, qui Origenem in explanatione duntaxat Scripturarum secuti sunt, et expresserunt: ne non tam me defendere, quam socios criminis uidear querere. Ad teipsum 349 ueniam: cur tractatus eius in Iob descriptos habes? In quibus contra diabolum, et de stellis celoque disputans, quedam locutus est, que Ecclesia non recipit? Tibi soli licet  de cunctis et Grecis et Latinis Tractatoribus ferre sententiam? et quasi censoria uirgula, alios eiicere de  bibliothecis, alios recipere: et cum tibi placuerit, me uel Catholicum, uel Hereticum pronuntiare: nobis non licet peruersa respuere, et damnare quod sepe damnauimus? Lege ad Ephesios libros, lege cetera opuscula mea, maxime in Ecclesiasten Commentarios: et liquido peruidebis, me ab adolescentia nunquam alicuius auctoritate deterritum, acquieuisse heretice prauitati.

3. Non parum est scire quod nescias: prudentis hominis est nosse mensuram suam, nec zelo diaboli concitatum, imperitie sue cunctum orbem testem facere. Scilicet et gloriari cupis,  et in patria tua iactitas, me non potuisse respondere eloquentie tue, et acumen in te Chrysippi formidasse. Christiana uerecundia teneor, et cellule mee latebras nolo mordaci sermone reserare. Alioqui proferrem  . Sed hec aliis: aut loquenda, aut ridenda dimitto. Ego [al. Ergo] quasi Christianus cum Christiano loquens, obsecro te, frater, ne plus uelis sapere, quam sapis: ne uel innocentiam, uel simplicitatem tuam, uel certe ea que taceo, et te non intelligente, ceteri intelligunt, stylo proferas, et ineptiarum tuarum cunctis cachinnum prebeas. Aliud a parua etate didicisti: aliis assuetus es disciplinis. Non est eiusdem hominis, et aureos nummos, et Scripturas probare, et degustare uina, et Prophetas, uel Apostolos intelligere. Me laceras: sanctum fratrem Oceanum 350 in culpam hereseos uocas: Presbyterorum tibi uincentii et  Pauliniani, et fratris Eusebii iudicium displicet. Solus es Cato Romani generis disertissimus, qui testimonio tuo et prudentie uelis credi. Recordare, queso, illius diei quando me de Resurrectione, et ueritate corporis predicante, ex latere subsultabas,  et plaudebas manu, et applodebas pedem, et orthodoxum conclamabas. Postquam nauigare cepisti, et ad intimum  cerebrum tuum sentine putredo peruenit, tunc nos hereticos recordatus es. Quid tibi faciam? Credidi sancti Presbyteri Paulini epistolis, et illius super nomine tuo non putaui errare iudicium. Et licet statim accepta epistola  sermonem tuum intelligerem: tamen rusticitatem et simplicitatem magis in te arbitrabar, quam uecordiam. Nec reprehendo sanctum uirum; maluit enim apud me dissimulare quod nouerat, quam portitorem clientulum suis litteris accusare. Sed memetipsum arguo, qui alterius potius acquieui, quam meo iudicio: et oculis aliud cernentibus, aliud schedule credidi quam uidebam.

4. Carpit lepide imperitiam uigilantii.---Quamobrem desine me lacessere, et uoluminibus tuis obruere. Parce saltem nummis tuis, quibus notarios librariosque conducens, eisdem et scriptoribus uteris et fautoribus: qui te ideo forsitan laudant, ut lucrum in scribendo [al. scribendis] faciant. Si libet exercere ingenium, trade te Grammaticis atque Rhetoribus, disce Dialecticam, sectis instruere Philosophorum: ut cum omnia didiceris, saltem tunc tacere incipias. Quanquam stulte faciam, magistro cunctorum magistros querere, et ei modum imponere [al. ponere], qui loqui nescit, et tacere non potest. uerum est illud apud Grecos prouerbium,  . Ego 351 reor, et nomen tibi impositum. Nam tota mente dormitas, et profundissimo non tam somno stertis, quam lethargo. Inter ceteras quippe blasphemias, quas ore sacrilego protulisti, ausus es dicere, Montem de quo abscissus est in  Daniele lapis sine manibus , esse diabolum; et lapidem Christum, qui quia assumpsit corpus ex Adam, qui diabolo ante per uitia coheserat, natum esse de uirgine: ut a monte, hoc est, a diabolo hominem separaret. O precidendam linguam, ac per partes et frusta lacerandam. Quisquam ne Christianus Deum Patrem omnipotentem in persona diaboli interpretatur, et tanto piaculo totius orbis aures maculat? Si interpretationem tuam [al. istam], quisquam non dicam Catholicorum, sed hereticorum, siue Gentilium unquam recepit, pium sit quod locutus es. Sin autem tantum nefas nunquam audiuit Christi Ecclesia: et per tuum primum os, ipse se montem interpretatus est, qui dixerat: »Ero similis Altissimo;« age penitentiam, in sacco uersare et cinere: et tantum scelus iugibus absterge lacrymis: si tamen [al. tandem] tibi dimittatur hec impietas; et iuxta errorem Origenis tunc ueniam consequaris, quando consecuturus est et diabolus, qui nunquam plus quam per os tuum deprehenditur blasphemasse. Meam iniuriam patienter tuli. Impietatem contra Deum ferre  non potui. Unde et  uisus sum mordacius in extremo quam postepistole scribere, quam promiseram: quam priorem penitentiam, qua a me ueniam deprecatus es, iterum commisisse unde agas penitentiam, stolidissimum sit. Tribuat tibi Christus, ut audias, et taceas: ut intelligas, et sic loquaris.



EPISTOLA LXII   AD TRANQUILLINUM.

Tranquillinum amicum docet, quatenus amplectendus, ac legendus Origenes sit.

1. Maiora spiritus uincula esse quam corporum, si olim ambigebamus, nunc 352 probauimus: dum et mihi sanctitas tua heret animo, et ego tibi Christi amore coniungor. uere enim et simpliciter candidissimo pectori tuoloquor, ipsa schedula et muti apices litterarum inspirant in nos tue mentis affectum.

2. Oceanus Origenistis repugnabat.---Quod dicis, Origenis multos errore deceptos, et sanctum filium meum Oceanum illorum insanie repugnare, et doleo simul et gaudeo: dum aut supplantati sunt simplices: aut ab erudito uiro errantibus subuenitur. Et quia mee paruitatis queris sententiam: utrum secundum fratrem Faustinum penitus respuendus sit, an secundum quosdam legendus ex parte: ego Origenem propter eruditionem sic interdum legendum arbitror, quomodo Tertullianum,  Nouatum, Arnobium, Apollinarium, et nonnullos Ecclesiasticos Scriptores Grecos pariter et Latinos: ut bona eorum eligamus, uitemusque contraria, iuxta Apostolum dicentem: »Omnia probate,  quod bonum est, tenete« . Ceterum qui uel in amorem eius nimium, uel in odium stomachi sui prauitate ducuntur, uidentur mihi illi maledicto Prophetico subiacere: »ue his, qui dicunt bonum malum, et malum bonum: qui faciunt amarum dulce, et dulce amarum . Nec enim propter doctrinam eius, praua suscipienda sunt dogmata: nec propter dogmatum prauitatem, si quos Commentarios in Scripturas sanctas utiles edidit, penitus respuendi sunt. Quod si contentiosum inter se amatores eius et obtrectatores funem duxerint: ut nichil medium appetant, nec seruent modum: sed totum aut probent, aut improbent; libentius piam rusticitatem, quam doctam blasphemiam eligam. Sanctus frater Tatianus  Diaconus te impendio resalutat.



353 EPISTOLA LXIII  . AD THEOPHILUM.


Significat, respondens Theophilo, nichil sibi esse antiquius quam Christi iura seruare, gratias agens interim de commonitione circa Canones Ecclesiasticos; nec probans quod ille remissius ageret in causa Origenistarum.

BEATISSIMO PAPAE THEOPHILO HIERONYMUS.

1. Meminit Beatitudo tua, quod eo tempore quo  nobiscum tacebas, nunquam ab officiis meus sermo cessauerit: nec considerauerim, quid tu pro dispensatione  tunc faceres; sed quid me facere conueniret. Et nunc sumptis Dignationis tue epistolis, fructum aliquem cepisse me uideo Euangelice lectionis. Si enim duri iudicis sententiam creba mulieris inflexit petitio , quanto magis paterna uiscera interpellatione sedula molliuntur?

2. Quod de Canonibus Ecclesiasticis mones, gratias agimus; »Quem enim diligit Dominus, corripit; et flagellat omnem filium, quem recipit . Sed tamen scito nobis nichil esse antiquius, quam Christi iura seruare, nec Patrum transferre  terminos, semperque meminisse Romanam fidem, Apostolico ore laudatam, cuius se esse participem Alexandrina Ecclesia gloriatur.

3. Super nefaria heresi ,  quod multam patientiam geris: et putas Ecclesie uisceribus incubantes tua posse corrigi lenitate, multis Sanctis displicet: NE DUM PAUCORUM penitentiam prestolaris, nutrias audaciam perditorum, et factio robustior fiat. uale in Christo.



354 EPISTOLA LXIu  . AD FABIOLAM.

 De ueste Sacerdotali.

Fabiole  explicat quid habeat mysterii uestitus Sacerdotum ac Leuitarum, additque  uelut auctarium de ritu ceremoniisque sacrorum, deque uasis Templi. Inuitat autem illam uerecunde, ut quandoquidem pacata iam esset Bethleemitica regio, redeat ad pristinum contubernium.

1. Usque hodie in lectione ueteris Testamenti super faciem Moysi uelamen positum est. Loquitur glorificato uultu, et populus loquentis gloriam ferre non sustinet . Cum autem conuersi fuerimus ad Dominum, auferetur  uelamen: occidens littera moritur, uiuificans spiritus suscitatur. Dominus enim spiritus est, et lex spiritalis. Unde et Dauid orabat in psalmo, »Reuela oculos meos: et considerabo mirabilia de lege tua . Numquid de bobus cura est Deo?«  Utique non. Multo magis de iecore bouis, arietis, et hircorum, et armo dextero,  pectore, et uentre, quo stercora digeruntur; quorum duo in esum accipiunt sacerdotes: tertium Phinees meretur in premium. De uictimis salutaribus, adeps quo pectus obuoluitur, et pinnula iecoris offeruntur super altare: ipsum uero pectus et brachium dextrum dantur Aaron et filiis eius legitimum sempiternum a filiis Isrel . Sensus in corde est, habitaculum cordis in pectore. Queritur ubi sit  anime principale. Plato in cerebro: Christus monstrat 355 in corde: »Beati mundo corde, quoniam ipsi Deum uidebunt. Et, De corde, procedunt cogitationes male. Et, Quid cogitatis nequam in cordibus uestris« . uoluptas et concupiscentia, iuxta eos qui de physicis disputant, consistit in iecore. Huius pinnulam in diuersa uolitantem, et per oculorum fenestras erumpentem foras, offerunt sacerdotes Deo: ut postquam opere dixerint Deo, »holocaustum tuum pingue fiat« : et concupiscentiam, libidinis seminarium, igne Spiritus concremauerint, mereantur accipere premium, pectus et brachium. In pectore, mundas cogitationes, legis notitiam, dogmatum ueritatem: in brachio bona opera et pugnam contra diabolum et armatam manum: ut quod mente conceperint, exemplo probent. iehsu enim »cepit facere et docere« . Ipsum quoque pectusculum appellatur  , id est, additamentum, siue precipuum, et egregium: THENUPHA quippe hoc  magis sonat. Ex quo intelligimus iuxta illud Malachie: »Labia sacerdotis custodiunt scientiam, et legem requirunt ex ore eius« : precipuam debere esse in sacerdotibus legis doctrineque notitiam: et additamento gratie spiritualis, talem uirum institui, qui possit contradicentibus resistere , et nichil in se sinistri habere operis, quod ducat ad tartarum: sed dextrum brachium et separatum, UT OPERA sacerdotis comparatione uirtutum eius, a cunctis hominibus separata sint. Hec de uictimis, et de his que offeruntur in altari: et que sacerdotibus dantur a Domino.

2. Ceterum et alia tria, exceptis primitiis hostiarum, et de priuato, et de macello publico, ubi non religio, sed uictus necessitas est, sacerdotibus membra tribuuntur, brachium, maxilla,  et uenter. De brachio iam diximus. Maxilla eloquentem eruditumque significat, ut quod pectore concipimus, ore promamus. uenter receptaculum ciborum, in scorto Madianitide sacerdotali pugione confossus , uniuersos 356 hominum labores, et momentanea blandimenta gule, stercoris fine condemnat: et ostendit mentibus consecratis Deo, totum quod curamus,  quod uoramus, in secessum proiici. Unde et Apostolus: »Esca, inquit, uentri, et uenter escis: Deus autem et hunc et illas destruet« : Et e contrario de luxuriosis: »Quorum Deus uenter est: et gloria in confusione eorum« . uituli puluerem quem adorauerat Isrel, in contemptum superstitionis in potum accepit populus, ut discat contemnere quod in secessum proiici uiderat. Precipitur sacerdotibus, ne ministraturi in templo, uinum et siceram bibant, ne ebrietate et crapula, et curis huius uite pregrauentur corda eorum: nec partem habeant in terra, nisi solum Deum ; ut nulla debilitate  insignes sint: ne truncis auribus, leso oculo, simis naribus, claudo pede, cutis colore mutato, que omnia referuntur ad anime uitia. uOLUNTAS ENIM in homine, non natura damnatur. Si quis e sacerdotibus semine fluxerit, ad sacerdotalem mensam prohibetur accedere; et e contrario uidua, cuius cum Sara defecerunt muliebria, propter continentiam et castitatem recipitur in domum patris: et de templi erario alitur. Quod si filios habuerit, redditur soboli sue, ut iuxta Apostolum iis ministretur, »que uere uidue sunt« : et ut que de sacerdotalibus sustentatur cibis, nullius alterius amore teneatur. uicinus et mercenarius excluduntur  a conuiuio sacerdotum, seruisciborum reliquie conceduntur. Iam tunc reiiciebantur Phygelus et Hermogenes, et recipiebatur  Onesiphorus. Primitie ciborum et omnium frugum atque pomorum offeruntur Antistiti: ut habens uictum atque uestitum, absque ullo impedimento securus et liber seruiat Domino. Primogenita mundorum animalium accipiunt sacerdotes: immundorum pretia. Hominum quoque primi partus redimuntur, et quia conditio una nascendi est,  pretium 357 equaliter offertur, sic moderatum et leue: ut nec diues intumescat, nec tenuis pregrauetur. Aeditui et ianitores accipiunt decimas: et rursum decimas decimarum offerunt sacerdotibus : tanto illis minores, quanto ipsi maiores populo. Quadraginta octo ciuitates ad habitandum Leuitis et Sacerdotibus separantur: sex urbes fugitiuorum trans Iordanem et intra Iordanem eliguntur: et finis exilii mors Pontificis est. Uniuersa que festinus sermo perstrinxit, et quorum pulsaui tantum, nec aperui sacramenta, ad cunctos pertinent sacerdotes: Pontifex autem quantis polleat priuilegiis, dicam breuiter.

3. Caput, inquit, suum non discooperiet  Habet cidarim, et nomen Dei portat in fronte: diademate ornatus est regio, ad perfectam Christi uenit etatem, semper eius gloria protegendus est: et uestimenta sua non scindet, quia candida sunt, quia impolluta, quia agnum sequentia: et de attonse ouis confecta uelleribus. Thamar amissa pudicitia, scidit tunicam . Caiphas perdito sacerdotio, rupit publice uestimenta .  »Super omnem animam, que mortua est, non ingredietur« . Ubicumque peccatum est, et in peccato mors, illuc Pontifex non accedit. »Anima que peccauerit, ipsa morietur« . Quamuis ille sit diues, quamuis potens, et multitudinem offerat uictimarum, si mortuus est,  non tangitur a Pontifice, non uidetur. Quod si resurgit, et ad uocem Saluatoris egreditur de sepulcro, et fasciis peccatorum solutus incedit , intrabit ad eum Pontifex: et ibi faciet mansionem, et cum resurgente prandebit.

4. »Super patre suo et matre sua non inquinabitur« . Multa nos facere cogit affectus: et DUM PROPINQUITATEM respicimus corporum, et corporis et anime offendimus Creatorem. Qui amat patrem aut matrem super Christum, non est eo dignus . Discipulus ad sepulturam patris ire desiderans,  Saluatoris prohibetur imperio. QUANTI MONACHORUM dum patris matrisque miserentur, suas animas perdiderunt! Super patre et matre pollui nobis non licet, quanto magis super fratre, sororibus, 358 consobrinis, familia, seruulis? Genus regale et sacerdotale sumus. ILLUM ATTENDAMUS patrem, qui nunquam moritur, aut qui pro nobis moritur: et qui ideo uiuens mortuus est, ut nos mortuos uiuificaret. Si quid habemus de Aegypto quod princeps mundi suum possit agnoscere, tenenti Aegyptie cum pallio relinquamus . Sindone opertus adolescens, uinctum Dominum sequebatur : incurrisset in laqueos, nisi expeditus et nudus persequentium declinasset impetum. Reddamus parentibus que parentum sunt: si tamen uiuunt: si seruientes Domino filios suos preferri sibi gloriantur.

5. »Et de sanctis non egredietur: et non polluet sanctificationem Dei sui« . Pro otioso quoque uerbo rationem reddituri sumus: ET OMNE QUOD non edificat audientes, in periculum uertitur loquentium. Ego si fecero, si dixero quippiam, quod reprehensione dignum est: de sanctis egredior, et polluo uocabulum Christi, in quo mihi blandior: quanto magis Pontifex et Episcopus, quem oportet esse sine crimine : tantarumque uirtutum, ut semper moretur in Sanctis: et paratus sit uictimas offerre pro populo,  sequester hominum et Dei, et carnes agni sacro ore conficiens: »Quia sanctum oleum  Christi Dei sui super eum est.« Non egredietur de sancto, ne uestimentum quo indutus est, polluat. Quotquot enim in Christo baptizati sumus, Christum induimus . Seruemus tunicam quam accepimus, sanctam custodiamus in sancto. Ille montanus habitator, qui de Ierusalem descendebat in Iericho, non prius uulneratus est, quam nudatus. Infunditur ei oleum medicamentum lene, et misericordia temperatum: et quia debuit negligentie sentire cruciatum, uini austeritate mordetur : ut per oleum ad penitentiam prouocetur, per uinum seueritatem sentiat iudicantis.

6. »Uxorem uirginem accipiet, uiduam autem et eiectam et meretricem non accipiet, sed uirginem de genere suo, et non contaminabit semen suum in populo. Ego Dominus qui sanctifico eum« . Scio pontificem, cui precepta nunc dantur a plerisque Christum 359 intelligi: et id quod dictum est, »super patre et matre non inquinabitur,« de uirginali Marie partu edisseri: multoque facilior est super Domino interpretatio, qui audit in Psalmo: »Tu es sacerdos in eternum, secundum ordinem Melchisedec«  . Et in Zacaria: »Audi Iesu sacerdos magne« : et cui sordida peccatorum nostrorum uestimenta tolluntur, ut recipiant gloriam quam habuit apud patrem prius quam mundus esset.

7. Sed ne quis me uim facere Scripture putet, et sic amare Christum, ut historie auferam ueritatem, interpretabor in membris, quod referatur  ad caput: intelligam de seruis, quod impleatur in Domino. Quanquam gloria Domini, gloria famulorum sit. Et ubicumque opportunitas loci tulerit, sic de uero lumine disputabo, ut deriuetur ad eos, quibus Christus donauit, ut lumen sint. Pontifex iste, quem Mosaicus sermo describit, uiduam eiectam et meretricem non ducit uxorem. uidua est, cuius maritus est mortuus. Eiecta, que a marito uiuente proiicitur. Meretrix, que multorum libidini patet. Sed accipiet, inquit, uxorem uirginem et de genere suo, non alienigenam, ne in mala terra nobilium seminum frumenta degeneret. Non meretricem, que multis exposita est amatoribus. Non eiectam, que etiam priori coniugio indigna fuit. Non uiduam, ne pristinarum meminerit uoluptatum: sed illam animam, que non habet maculam, neque rugam, que cum Christo renata, innouatur de die in diem, de qua Apostolus loquitur: Despondi enim uos uni uiro, uirginem castam exhibere Christo . Nolo discipulam coniugem Pontificis quidquam haberi de ueteri homine. Si consurreximus cum Christo, ea que sursum sunt, sapiamus. Preteritorum obliti, futurorum auidi. Infelix Simon, quia post baptismum de antiquo matrimonio cogitabat, nec ad uirginalem uenerat puritatem, Petri consortio indignus fuit.

8. Compulisti me, Fabiola, litteris tuis, ut de Aaron  tibi sacerdotio scriberem et uestimentis. Ego plus obtuli, ut de cibis et primitiis sacerdotum, et de obseruatione Pontificis Prefatiunculam struerem. Egressa de Sodomis, et ad montana festinans, non uis habitare in parua urbe Segor. Transcendens 360 proselytos, preteris Isrelitas, dimittens Leuiticum gradum, et prepete penna transuolans sacerdotes, ad Pontificem uenis. Sed dum uestes eius et Rationale pectoris diligenter inquiris, nostra tibi displicuere consortia. Et tu quidem optato frueris otio: et iuxta Babylonem Bethleemitica forsitan rura suspiras. Nos in Ephrata, tandem pace reddita, uagientem de presepi audimus infantem: et querimonias eius ac uoculas ad tuas aures cupimus peruenire.

9. Legimus in Exodo, tabernaculum, mensam, candelabrum, altare, columnas, tentoria, coccum, byssum, hiacynthum, purpuram ex auro, argento, ere uasa diuersa, tabernaculum diuisum in tria, duodecim panes per singulas hebdomadas mense impositos, in candelabro septem lucernas, altare hostiis holocaustisque  expositum, crateras, scyphos, thuribula, phyalas, mortariola, paxillos, pelles rubras, pillos caprarum et ligna imputribilia . Tanta et talia offeruntur in tabernaculo Dei, ut nullus desperet salutem. Alius aurum sensuum, alius argentum eloquii, alius uocem eris exhibeat. Totus mundus in tabernaculi describitur sacramento. Primum et secundum uestibulum omnibus patet. Aqua enim et terra, cunctis mortalibus data sunt. In sanctis uero sanctorum, quasi ad ethera et in celum, paucorum introitus et uolatus est. Duodecim panes duodecim mensium significant circulum. Septem lucerne, septem errantia astra demonstrant. Et ne longum faciam  ueniam ad sacerdotalia uestimenta: et antequam mysticam scruter intelligentiam, more iudaico, que scripta sunt, simpliciter exponam: ut postquam uestitum uideris sacerdotem, et oculis tuis omnis eius patuerit  ornatus, tunc singulorum causas pariter exquiramus.

10. Discamus primum communes sacerdotum uestes atque pontificum. Lineis feminalibus, que usque ad genua et poplites ueniunt, uerenda celantur, et superior pars sub umbilico uehementer astringitur: ut si quando expediti mactant uictimas, tauros et arietes trahunt, portantque onera, et in officio ministrandi 361 sunt, etiam si lapsi fuerint, et femora reuelauerint, non pateat quod opertum est. Inde et gradus altaris prohibentur fieri, ne inferior populus ascendentium uerenda conspiciat: uocaturque lingua Hebrea hoc genus uestimenti  MACHNASE, Grece , a nostris feminalia, uel brace usque ad genua pertingentes. Refert Iosephus  hec feminalia  de bysso retorta ob fortitudinem solere contexi, et postquam incisa fuerint, acu consui. Non enim posse in tela huiuscemodi fieri.

11. Secunda ex lino tunica est , id est, talaris, duplici sindone, quam et ipsam  Iosephus byssinam uocat, appellaturque CHOTONATH, id est,  , quod Hebreo sermone in lineam uertitur. Hec adheret corpori, et tam arcta est et strictis manicis, ut nulla omnino in ueste sit ruga: et usque ad crura descendat. uolo pro legentis facilitate abuti sermone uulgato.  Solent militantes habere lineas, quas camisias uocant, sic aptas membris et adstrictas corporibus, ut expediti sint uel ad cursum, uel ad prelia, dirigendo iaculo, tenendo clypeo, ense uibrando, et quocumque necessitas traxerit. Ergo et sacerdotes parati in ministerium Dei, utuntur hac tunica; ut habentes pulchritudinem uestimentorum, nudorum celeritate discurrant.

362 12. Tertium genus est uestimenti, quod illi appellant ABANET, nos cingulum uel balteum, uel zonam possumus dicere.  Babylonii nouo uocabulo HEMIAN uocant. Diuersa uocabula ponimus, ne quis erret in nomine. Hoc cingulum in similitudinem pellis colubri,  qua exuit senectutem: sic in rotundum textum est, ut marsupium longius putes. Textum est autem subtegmine cocci, purpure, hiacynthi, et stamine byssino, ob decorem et fortitudinem: atque ita polymita arte distinctum, ut diuersos flores ac gemmas artificis manu non textas, sed additas arbitreris. Lineam tunicam, de qua supradiximus, inter umbilicum et pectus hoc stringunt balteo, qui quatuor digitorum habens latitudinem,  et ex una parte ad crura dependens, cum ad sacrificia cursu, et expeditione opus est, in leuum humerum retorquetur.

13. Quartum genus est uestimenti, rotundum pileolum, quale pictum in  Ulyxi conspicimus, quasi sphera media sit diuisa, et pars una ponatur in capite: hoc Greci et nostri , nonnulli galerum uocant, Hebrei  MISNEPHETH: non habet acumen in summo, nec totum usque ad comam caput tegit; sed  tertiam partem a fronte inopertam relinquit: atque ita in occipitio uitta constrictum est: ut non facile labatur ex capite. Est autem byssinum, et sic fabre apertum linteolo, ut nulla acus uestigia forinsecus appareant.

14. His quatuor uestimentis, id est, feminalibus, tunica linea, cingulo, quod purpura, cocco, bysso, hiacynthoque 363 contexitur, et pileo, de quo nunc diximus, tam Sacerdotes, quam Pontifices utuntur. Reliqua quatuor proprie Pontificum sunt, quorum primum est  MAIL, id est, tunica talaris, tota hiacynthina, ex lateribus eiusdem coloris assutas habens manicas, et in superiori parte, qua collo induitur, aperta, quod uulgo capitium uocant, oris firmissimis ex se textis,  ne facile rumpantur. In extrema parte, id est, ad pedes, septuaginta duo sunt tintinnabula, et totidem mala punica, iisdem contexta coloribus, ut supra cingulum. Inter duo tintinnabula unum malum est: inter duo mala unum tintinnabulum, ut alterutrum sibi media sint: causaque redditur. Idcirco tintinnabula uesti apposita sunt, ut cum ingreditur Pontifex in Sancta Sanctorum, totus uocalis incedat, statim moriturus, si hoc non fecerit.

15. Sextum est uestimentum, quod Hebraica lingua dicitur EPHOD. Septuaginta , id est, superhumerale appellant.  Aquila , nos EPHOD suo ponimus nomine. Et ubicumque in Exodo, siue in Leuitico superhumerale legitur, sciamus apud Hebreos Ephod appellari. Hoc autem esse Pontificis uestimentum, et in quadam Epistola  scripsisse me memini: et omnis Scriptura testatur, sacrum quiddam esse, et solis conueniens Pontificibus. Nec statim illud occurrat, quod Samuel qui Leuita fuit, scribitur Regnorum primo libro, habuisse etatis adhuc paruule ephod bad, id est, superhumerale lineum: cum Dauid quoque ante arcam Domini idem portasse referatur. Aliud est enim ex quatuor supra dictis coloribus, id est, hiacyntho, bysso, cocco, purpura, et ex 364 auro habere contextum; aliud in similitudinem sacerdotum simplex et lineum. Auri lamine, id est, bractee, mira  tenuitate tenduntur, ex quibus secta fila torquentur, cum subtegmine trium colorum, hiacynthi, cocci, purpure, et cum stamine byssino: et efficitur  palliolum mire pulchritudinis, prestringens fulgore oculos in modum Caracallarum, sed absque cucullis. Contra pectus nichil contextum est, et locus futuro Rationali derelictus.  In utroque humero habet singulos lapides clausos et astrictos auro, qui Hebraice dicuntur SOOM: ab  Aquila et Symmacho et Theodotione onychini: a Septuaginta smaragdi transferuntur: Iosephus sardonychas uocat, cum  Hebreo Aquilaque consentiens: ut uel colorem lapidum, uel patriam demonstraret. Et in singulis lapidibus  sena Patriacharum nomina sunt, quibus Isreliticus populus diuiditur. In dextro humero maiores filii Iacob, in leuo minores scripti sunt: ut Pontifex ingrediens Sancta Sanctorum, nomina populi pro quo rogaturus est Dominum, portet in humeris.

16. Septimum uestimentum est mensura paruulum, sed cunctis supra dictis sacratius. Intende, queso, animum, ut que dicuntur, intelligas. Hebraice uocatur  HOSEN, Grece autem , nos Rationale possumus appellare, ut ex ipso statim nomine scias mysticum esse quod dicitur. Pannus est breuis ex auro et quatuor textus coloribus, hoc est, iisdem quibus et Superhumerale, habens magnitudinem palmi per quadrum; et duplex, ne facile rumpatur. Intexti sunt enim ei duodecim lapides mire magnitudinis atque pretii per quatuor ordines: ita ut in singulis uersiculis 365 terni lapides collocentur. In primo ordine sardius, topazius, smaragdus ponitur. Symmachus dissentit in smaragdo,  ceraunium pro eo transferens. In secundo carbunculus, sapphirus, iaspis. In tertio ligurius, achates, amethystus. In quarto chrysolithus, onychinus, berillus. Satisque miror cur hiacynthus pretiosissimus lapis in horum numero non ponatur: nisi forte ipse est alio nomine ligurius. Scrutans eos qui de lapidum atque gemmarum scripsere naturis,  ligurium inuenire non potui. In singulis  lapidibus secundum etates duodecim tribuum sculpta sunt nomina. Hos lapides in diademate principis Tyri, et in Apocalypsi Ioannis legimus, de quibus extruitur celestis Ierusalem : et sub horum nominibus et specie, uirtutum uel ordo, uel diuersitas indicatur. Per quatuor Rationalis angulos, quatuor annuli sunt aurei, habentes contra se in Superhumerali alios quatuor, ut cum appositum fuerit in loco, quem in Ephod diximus derelictum, annulus ueniat contra annulum, et mutuo sibi uittis copulentur hiacynthinis. Porro ne magnitudo et pondus lapidum contexta stamina rumperet, auro ligati sunt atque conclusi: nec suffecit hoc ad firmitatem, nisi et catene ex auro fierent, que ob pulchritudinem fistulis aureis tegerentur, haberentque et in Rationali supra duos maiores annulos, qui uncinis Superhumeralis aureis necterentur, et deorsum alios duos: nam post tergum in Superhumerali contra pectus et stomachum, ex utroque latere erant annuli aurei, qui catenis cum Rationalis inferioribus annulis iungebantur: atque ita fiebat, ut astringeretur et Rationale Superhumerali, et Superhumerale Rationali, ut una textura contra uidentibus putaretur.

18. Octaua est lamina aurea, id est, SIS ZAAB, in qua scriptum est nomen 366 Dei Hebraicis quatuor litteris IOD, HE, uAu, HE, quod apud illos ineffabile nuncupatur. Hec super pileolum lineum et commune omnium Sacerdotum, in Pontifice plus additur, ut in fronte uita hiacynthina constringatur, TOTAMQUE Pontificis pulchritudinem, Dei uocabulum coronet et protegat.

19. Didicimus, que uel communia cum Sacerdotibus, uel que specialia Pontificis uestimenta sint: et si tanta difficultas fuit in uasis fictilibus, quanta maiestas erit in thesauro, qui intrinsecus latet? Dicamus igitur prius quod ab Hebreis accepimus: et iuxta morem nostrum, spiritualis postea intelligentie uela pandamus. Quatuor colores et quatuor elementa referuntur, ex quibus uniuersa subsistunt. Byssus terre deputatur, quia ex terra gignitur. Purpura mari, quia ex eius cochleolis tingitur. Hiacynthus  eri, propter coloris similitudinem. Coccus igni et etheri, qui Hebraice SANI appellatur: quod Aquila , Symmachus interpretatus est. Pro cocco iuxta Latinum eloquium, apud Hebreos THOLATH, id est, uermiculus scribitur: et iustum esse commemorant, ut Pontifex  Creatoris non solum  pro Isrel, sed et pro uniuerso mundo roget: si quidem ex terra et aqua et ere et igne mundus iste consistit: et hec elementa sint omnium. Unde primum uestimentum lineum, terram significat: secundum hiacynthinum, erem in colore demonstrat : quia de terrenis paulatim ad excelsa  sustollimur: et ipsa uestis hiacynthina a capite usque ad talos ueniens, indicat erem de celis usque ad terram fusum. Mala autem punica et tintinnabula in inferioribus posita, fulgura tonitruaque demonstrant: siue terram et aquam, et omnium elementorum inter se consonantiam: et sic sibi uniuersa perplexa, ut in singulis 367 omnia reperiantur. Quod autem supradicti colores auro intexti sunt: id significari uolunt, quod uitalis calor, et diuini sensus prouidentia uniuersa penetret. Superhumerale et duos lapides, uel smaragdinos, uel onychinos, qui desuper sunt, et utrumque humerum tegunt, duo hemispheria interpretantur: quorum aliud super terram, aliud sub terra sit; siue solem et lunam, que desuper rutilant. Zonam illam, qua sacerdotis pectus arctatur, et linea tunica,  id est terra, constringitur: interpretantur oceanum. Rationale in medio positum terram edisserunt: que instar puncti, licet omnia in se habeat, tamen a cunctis uallatur elementis. Duodecim lapides, uel zodiacum interpretantur circulum, uel duodecim menses, et singulis uersiculis singula assignant tempora, et his ternos deputant menses. Nec alicui gentilis uideatur expositio. NON ENIM SI CeLESTIA et Dei dispositionem, idolorum nominibus infamarunt, idcirco Dei est neganda prouidentia, que certa lege currit et fertur, et regit omnia. Nam et in Iob, Arcturum et Orionem, et  MAZUROTH, hoc est, zodiacum circulum et cetera astrorum nomina legimus . Non quod eadem apud Hebreos uocabula sint, sed quia nos non possumus que dicuntur, nisi consuetis uocibus intelligere. Pulchre autem hoc ipsum quod in medio est, appellatur Rationale; ratione enim cuncta sunt plena, et terrena herent celestibus: imo ratio terrenorum et temporum, caloris et frigoris, et duplex inter utraque temperies, de celi cursu et ratione descendit. Unde et Rationale cum Ephod fortius stringitur. Porro quod dicitur in ipso Rationali esse et , id est, manifestatio, atque doctrina, uel ueritas, hoc ipsum significat, quod nunquam in Dei ratione mendacium sit;  sed et ipsa ueritas multis signis et argumentis monstretur hominibus, et usque ad mortales ueniat. Unde factum est, ut rationem solis et lune et anni et mensium et temporum 368 et horarum, tempestatum quoque, serenitatis atque uentorum, et rerum omnium nosceremus, ACCIPIENTES INSITAM a Deo sapientiam, et ipso habitatore atque doctore, domicilii sui nobis et fabrice scientiam demonstrante. Super omnia cidaris et uitta hiacynthina celum monstrat: et auri lamina que in fronte Pontificis est, inscriptumque nomen Dei, uniuersa  que subter sunt, Dei arbitrio gubernari. Idipsum ego puto sub aliis nominibus et in Cherubim et quatuor animalibus figuratum, que ita sibi permixta sunt et herent, ut in uno inueniantur et cetera: et quod instanter, et ante se uadant, et non reuertantur. Labuntur enim tempora, et preterita relinquentia, ad futura festinant. Quod autem semper in motu sunt, illud significant quod, et philosophi suspicantur, currere mundum suo ordine, et incessabiliter uelut rotam in suo axe torqueri: unde et rota in rota est, id est, tempus in tempore, et annus in semetipsum reuoluitur: et ipse rote eleuantur ad celum, et super crystallum thronus ex sapphiro est, et super thronum similitudo sedentis: cuius inferiora ignea sunt, superiora electrina: ut demonstret que inferiora sunt, igne et purgatione indigere: que sursum, in conditionis sue puritate persistere. Et quomodo hic in habitu sacerdotis, auri lamina est desuper: ita in Ezechiele electrum in pectore, et in uertice collocatur . Iustum ergo erat  ut Pontifex Dei, creaturarum omnium typum portans in uestibus suis, INDICARET CUNCTA indigere misericordia Dei: et cum sacrificaret ei, expiaretur uniuersalis conditio, ut non pro liberis ac parentibus et propinquis; sed pro cuncta creatura, et uoce et habitu precaretur.

20. Tetigimus expositionem Hebraicam, et infinitam sensuum syluam alteri tempori reseruantes, quedam future domus strauimus fundamenta. De feminalibus lineis hoc solent dicere, Ratio seminum et generationis ad carnem pertinens, terre  per eam deputatur. 369 Unde et ad Adam loquitur Deus: Terra es, et in terram ibis . Causasque huius rei, quomodo de paruulo semine et fedissimis initiis tanta uel hominum uel diuersarum rerum pulchritudo nascatur, esse obuolutas, et humanis oculis non patere. Legimus in Leuitico , iuxta preceptum Dei, Moysen lauisse Aaron et filios eius: iam tunc purgationem mundi, et rerum omnium sanctitatem Baptismi sacramenta signabant. Non accipiunt uestes, nisi lotis prius sordibus, nec ornantur ad sacra, nisi in Christo noui homines renascantur. uinum enim nouum in nouis utribus mittitur. Quod autem  Moyses lauat, legis indicium est. Habent Moysen et Prophetas, ipsos audiant. Et Ab Adam usque ad Moysen omnes peccauerunt. Preceptis Dei lauandi sumus, et cum parati ad indumentum Christi, tunicas pelliceas deposuerimus, tunc induemur ueste linea, nichil in sese mortis habente, sed tota candida: ut de baptismo consurgentes, cingamus lumbos in ueritate, et tota pristinorum peccatorum turpitudo celetur. Unde et Dauid: Beati quorum remisse sunt iniquitates, et quorum tecta sunt peccata .

21. Post feminalia et lineam tunicam induimur hiacynthino uestimento, et incipimus de terrenis ad alta conscendere. Hec ipsa hiacynthina tunica, a Septuaginta  , id est, subucula nominatur, et proprie Pontificis est, significatque rationem sublimium non patere omnibus, sed maioribus atque perfectis. Hanc habuerunt Moyses et Aaron et Prophete, et omnes quibus dicitur: In montem excelsum ascende tu, qui euangelizas Sion . Nec nobis sufficit priorum ablutio peccatorum, baptismi gratia, doctrina secretior, nisi habuerimus et opera. Unde iungitur et Ephod, id est, Superhumerale, quod Rationali copulatur: ut non sit laxum, neque dissolutum, sed hereant sibi inuicem, et auxilio sint. Ratio enim operibus, et opera ratione indigent: ut quod mente percipimus opere perpetremus. Duoque lapides in Superhumerali, uel Christum significant et Ecclesiam, duodecim Apostolorum, 370 qui ad predicationem missi sunt, nomina continentes: uel litteram et spiritum, in quibus continentur legis uniuersa mysteria. In dextra spiritus, in leua littera est. Per litteras ad uerba descendimus, per uerba uenimus ad sensum. Quam pulcher ordo, et ex ipso habitu sacramenta demonstrans. In humeris opera sunt, in pectore ratio. Unde et pectusculum comedunt sacerdotes. Hoc autem Rationale duplex est, apertum et absconditum, simplex et mysticum, duodecim in se lapides habens, et quatuor ordines, quos quatuor puto esse uirtutes, Prudentiam, Fortitudinem, Iustitiam, et Temperantiam, que sibi herent inuicem: et dum mutuo miscentur, duodenarium efficiunt numerum: uel quatuor  Euangelia, que in Apocalypsi describuntur plena oculis , et Domini luce radiantia mundum illuminant. In uno quattuor, et in quattuor singula. Unde , et , id est  doctrina, et ueritas in pectore Sacerdotis est. Cum enim indutus  quis fuerit ueste multiplici, consequens est, ueritatem quam corde retinet, sermone proferre: et ob id in Rationali ueritas est, id est, scientia, ut nouerit que docenda sint: et manifestatio atque doctrina, ut possit instruere alios, quod mente concepit. Ubi sunt qui innocentiam Sacerdoti dicunt posse sufficere? uetus lex noue congruit: idipsum Moyses quod Apostolus. Ille sacerdotis scientiam ornat in uestibus: iste Timotheum et Titum instruit disciplinis. Sed et ipse uestimentorum ordo precipuus. Legamus Leuiticum. Non prius Rationale, et sic Superhumerale, sed ante Superhumerale, et deinceps Rationale . A mandatis tuis, inquit, intellexi : prius faciamus, et sic doceamus: Ne doctrine auctoritas, cassis operibus destruatur. Hoc est quod in Propheta legimus: Seminate uobis in iustitia, et metite fructum uite: illuminate uobis lumen scientie . Primum seminate in iustitia, et fructum uite eterne metite, postea uobis scientiam uindicate. Nec statim absoluta perfectio est, si quis Superhumerale et Rationale habeat: nisi hec ipsa inter se forti compagine solidentur, et sibi inuicem connexa sint: 371 ut et operatio rationi, et ratio operibus hereat: et his precedentibus, doctrina sequatur et ueritas.

22. Quatuor elementa, de quibus supra diximus, et duos lapides uel onychinos, uel smaragdinos, et gemmas duodecim, que ponuntur in Rationali, si esset tempus ut discuterem, singulorum naturas et causas tibi exponerem: et quid unusquisque ualeat, et quomodo uirtutibus singulis comparentur, plenius quesita  demonstrarem. Sufficiat, quod et sanctus Papa Epiphanius egregium super hoc uolumen edidit: quod si legere uolueris, plenissimam scientiam consequeris. Ego iam mensuram epistole excedere me intelligo, et excipientis ceras uideo esse completas. Unde ad reliqua transeo, ut tandem finiatur oratio. Lamina aurea rutilat in fronte: nichil enim nobis prodest omnium rerum eruditio, nisi Dei scientia coronemur. Lineis induimur, ornamur hiacynthinis, sacro balteo cingimur, dantur nobis opera, Rationale in pectore ponitur: accipimus ueritatem, profert sermo doctrinam: imperfecta sunt uniuersa, nisi tam decoro currui dignus queratur auriga, et super creaturas creator insistens, regat ipse que condidit. Quod olim in lamina monstrabatur, nunc in signo ostenditur Crucis. Auro legis, sanguis Euangelii pretiosior est. Tunc signum iuxta Ezechielis uocem gementibus figebatur in fronte : nunc portantes crucem dicimus: Signatum est super nos lumen uultus tui, Domine . Bis in Exodo legimus , precipiente Domino, et Moyse iussa faciente:  octo uestium genera Pontificis. In  Leuitico de septem [.....] scriptum est ; et refertur quomodo Moyses fratrem suum Aaron illis induerit: de solis feminalibus nichil dicitur, hac  causa, quod ad genitalia nostra et uerenda lex non mittit manum, sed ipsi secretiora nostra et confusione digna tegere et uelare debemus, et conscientiam puritatis feminum  Deo iudici reseruare. De ceteris uirtutibus, uerbi gratia, sapientia, fortitudine, iustitia, temperantia, 372 humilitate, mansuetudine, liberalitate, possunt et alii iudicare: pudicitiam sola [al. solam] nouit conscientia, et humani oculi huius rei certi iudices esse non possunt: absque his qui passim in morem brutorum animalium libidini sunt expositi. Unde et apostolus: De uirginibus, inquit, preceptum Domini non habeo : quasi Moyses loquatur: feminalibus ego non uestio, nec impono alicui necessitatem: qui uult Sacerdos esse, ipse se uestiat. O quante uirgines, et quantorum sperata pudicitia in die iudicii dehonestabitur: quantorum infamata pudicitia a Deo iudice coronabitur. Ipsi igitur assumamus feminalia: ipsi nostra uerenda operiamus: non queramus alienos oculos. Ita tegantur genitalia, ut nullorum oculis pateant: ne quando intramus Sancta Sanctorum, si qua apparuerit turpitudo, morte moriamur.

23. Iam sermo finitur, et ad superiora retrahor. Tanta debet esse scientia et eruditio Pontificis Dei, ut et gressus eius, et motus, et uniuersa uocalia sint. ueritatem mente concipiat, et toto eam habitu resonet et ornatu: ut quidquid agit, quidquid loquitur, sit doctrina populorum. Absque tintinnabulis enim et diuersis coloribus, et gemmis floribusque uirtutum, nec Sancta ingredi potest, nec nomen Antistitis possidere. Hec ad unam lucubratiunculam cum iam funis solueretur a littore, et naute crebrius inclamarent, propero sermone dictaui, que memoria tenere poteram, et que diuturna in Rationali pectoris mei lectione congesseram: satis intelligens magis me loquendi impetu, quam iudicio scribentis fluere, et more torrentis turbidum proferre sermonem. Fertur in indice Septimii Tertulliani  liber de Aaron uestibus, qui interim usque ad hanc diem a me non est repertus. Si a uobis propter celebritatem Urbis fuerit inuentus, queso ne meam stillam illius flumini comparetis. Non enim magnorum uirorum ingeniis, sed meis sum uiribus estimandus.



373 EPISTOLA LXu  . AD PRINCIPIAM uIRGINEM, SIuE EXPLANATIO PSALMI XLIu.

Quadragesimum quartum Psalmum, cuius initium est, Eructauit cor meum uerbum bonum, in quo sponsi Christi, sponseque Ecclesie epithalamium canitur, Principie Romane uirgini, post defensum a calumniis se ac muliebrem sexum, quem in expositione Scripturarum maribus interdum preferebat, interpretatur.

1. Scio me, Principia, in Christo filia, a plerisque  reprehendi, quod interdum scribam ad mulieres, et fragiliorem sexum maribus preferam. Et idcirco debeo primum obtrectatoribus meis respondere, et sic uenire ad disputatiunculam, quam rogasti. Si uiri de Scripturis quererent, mulieribus non loquerer. Si Barac ire ad prelium uoluisset, Debbora de uictis hostibus non triumphasset . Ieremias carcere clauditur , et quia periturus Isrel uirum non receperat prophetantem, Olda eis mulier suscitatur . Sacerdotes et Pharisei crucifigunt Filium Dei , et Maria Magdalene plorat ad crucem, unguenta parat, querit in tumulo , hortulanum interrogat, Dominum recognoscit , pergit ad Apostolos, repertum nuntiat. Illi dubitant, ista confidit. uere  , uere turris candoris et Libani, que prospicit faciem Damasci , sanguinem uidelicet Saluatoris ad sacci penitentiam prouocantem. Defecerant Sare muliebria, et ideo Abraham ei subiicitur, et dicitur ad eum: Omnia que dicit tibi Sara, audi uocem eius . Illi defecerant muliebria, tu nunquam habuisti muliebria. Sexus deuoratur a uirgine, Christum portat in corpore. Iam possidet quod futura est. Rebecca pergit ad interrogandum Deum: et sua responsione condigna audit oracula: Due gentes in utero tuo, et duo populi de uentre tuo diuidentur . Illa duos generat dissidentes: tu unum quotidie concipis, parturis, 374 generas,  unione fecundum, maiestate multiplicem, trinitate concordem. Maria soror Moysi, uictorias Domini canit , et Rachel Bethleem nostram atque Ephratham stirpe nominis sui signat in posteros . Filie Salphaad hereditatem inter fratres merentur accipere . Ruth et Esther et Iudith tante glorie sunt, ut sacris uoluminibus nomina indiderint. Anna Prophetissa generat filium Leuitam, Prophetam, Iudicem, sacro crine uenerabilem, et offert eum in tabernaculo Dei . Thecuites mulier, regem Dauid interrogatione concludit, enigmate docet, exemplo Dei mitigat . Legimus et aliam sapientem feminam, que cum obsideretur ciuitas, et propter  unum perduellem, dux exercitus Ioab muros ariete quateret, locuta est ad populum in sapientia sua, et tante multitudinis periculum, muliebri auctoritate sedauit . Quid loquar de regina Saba , que uenit a finibus terre audire sapientiam Salomonis, et testimonio Domini condemnatura est omnes uiros Ierusalem? Elisabeth utero prophetat et uoce . Anna filia Phanuelis in templo, templum efficitur Dei, et quotidiano ieiunio, celestem inuenit panem . Sequuntur mulieres Saluatorem, et ministrant ei de substantia sua .  Ille qui de quinque panibus, quinque millia hominum, exceptis mulieribus et paruulis, aluit, escas sanctarum mulierum non recusat accipere. Cum Samaritana loquitur ad puteum, et saturatus conuersione credentis, cibos qui cempti fuerant negligit.  Apollo uirum Apostolicum et in lege doctissimum, Aquila et Priscilla erudiunt, et instruunt eum de uia Domini . Si doceri a femina non fuit turpe Apostolo, mihi quare turpe sit post uiros docere et feminas?

2. Hec et istiusmodi, filia, perstrinxi breuiter, ut nec te peniteret sexus tui, nec uiros nomen suum erigeret: in quorum condemnationem, feminarum in Scripturis sanctis uita laudatur. Gaudeo, et ueluti quodam tripudio effertur animus meus, cum in Babylone inuenitur Daniel, Ananias, Azarias, Misel. O quam multi sunt 375  senes et Iudices Isrel, quos rex Babylonius frigit in sartagine sua. Quam multe Susanne, quod interpretatur lilium, que candore pudicitie sponso serta componunt, et coronam spineam mutant in gloriam triumphantis. Habes ibi in studio Scripturarum, et in sanctimonia mentis et corporis Marcellam et Asellam: quarum altera te per prata uirentia, et uarios diuinorum uoluminum flores ducat ad eum qui dicit in Cantico: Ego flos campi, et lilium conuallium ; altera ipsa flos Domini tecum mereatur audire: Ut lilium in medio spinarum, sic proxima mea in medio filiarum . Et quia de floribus et liliis loqui cepimus, semperque uirginitas floribus comparatur, opportunum mihi uidetur, ut ad florem Christi scribens, de multis floribus disputem.

3. Quadragesimum quartum Psalmum legens in titulo reperi: In finem pro his qui commutabuntur, filiorum Core  intelligentie, Canticum pro dilecto: in Hebraico scriptum est, LAMANASSE AL SOSANNIM LABNE CORE MESCHIL SIR IDIDOTH: quod nos in Latinum uertimus; uictori pro liliis filiorum Core, eruditionis  Canticum amantissimi. Symmachus more suo manifestius, triumphum pro floribus interpretatus est. Igitur SOSANNIM, uel, pro his qui commutandi sunt, uel in lilia transfertur et flores: MESCHIL quoque et eruditionem  et doctissimum sonat: SIR, canticum: IDIDIA antiquum Salomonis est nomen, quia alio sensu pacificus appellatur. Quatuor autem Psalmi, licet in posteriori titulorum parte dissentiant, hoc principio prenotantur, quadragesimus quartus, quinquagesimus nonus, sexagesimus octauus, septuagesimus nonus: e quibus duo medii inscribuntur, Dauid; primus et nouissimus, Filiorum Core et Asaph. De cunctis dicere non est huius temporis, quem cepimus, explicemus.

4. Recte, qui in seculorum fine mutandi sunt, de quibus Apostolus loquitur: Omnes dormiemus, sed non omnes immutabimur , referuntur ad finem. Et hoc ipsum mysterium lectorem preparat ad intelligentiam spiritalem. Ubi enim 376 simplex et apertus est sensus, quid necesse est audientem intelligentie premoneri, et dici ad eum, Qui habet aures audiendi, audiat?  Canticum quoque canitur carissimo atque dilecto, quia propter illum ueniet sanctis promissa mutatio. Que quidem et in hac uita intelligi potest, quando exuimur ueteri homine, et induimur nouo, qui renouatur in cognitione secundum imaginem Creatoris, et gloriam Domini contemplantes, in eamdem imaginem transformamur quasi a gloria in gloriam. Nec est tempus ullum quo non mutetur Sanctus, preteritorum obliuiscens et in futurum se extendens, cum interior noster homo renouetur de die in diem, et immutabilis Deus qui loquitur per prophetam: Ego Deus, et non mutor , propter nos mutauerit faciem suam, formamque serui acceperit, et de Iudea transmigrans ad Philistiim, qui interpretantur poculo corruentes  primum derisus sit propter stultitiam crucis, deinde susceptus propter gloriam triumphorum. Carissimus autem ille est, de quo Isaias canit: Cantabo Canticum dilecto uinee mee ; et Euangelium: Hic est Filius meus dilectus, in quo mihi bene complacui, hunc audite . Cui non unus Propheta, sed omnis chorus filiorum Core nunc laudes canit. Qui sint autem filii Core, id est, Caluarie, in quadragesimo primo Psalmo  competentius disputatur. Et ut sciamus textum Cantici titulo conuenire, mutationem de alio ad aliud dicit, ut filia cui precipitur, ut antiqui parentis obliuiscatur, regis se amplexibus paret. uictorem autem eum esse qui dicit: Confidite, ego uici mundum ; et ad quem ista  adolescentis oratio est: A te uictoria, et sapientia, et gloria, et ego tuus seruus , profecto nouit qui, Domino uincente, superauit, et est particeps triumphorum eius, et qui immarcescibilem glorie  coronam, de candore bonorum operum et de uarietate uirtutum texuit Saluatori.

5. Eructauit cor meum uerbum bonum. 377 Pro quo interpretatus est Symmachus,  Commotum est cor meum uerbo bono: indicans ad alterius sermonem cor dicentis esse commotum, et Spiritu Sancto futura Christi sacramenta pandente, etiam hunc in eloquium prorupisse: ut quemadmodum ceteri de aduentu eius locuti sunt, et iste loqueretur. Ructus autem proprie dicitur digestio cibi, et concoctarum escarum in uentum efflatio. Quomodo enim iuxta qualitatem ciborum de stomacho ructus erumpit, et boni uel mali odoris flatus indicium est: ita interioris hominis cogitationes uerba proferunt, et ex abundantia cordis os loquitur . Iustus comedens replet animam suam, cumque sacris doctrinis fuerit satiatus, de boni cordis thesauro profert ea que bona sunt, et cum Apostolo loquitur: An experimentum queritis eius, qui in me loquitur Christus?   Quidam ex persona Patris dictum intelligi uolunt, quod ex imis uitalibus et cordis arcanis, uerbum suum quod in se erat semper, protulerit, iuxta alterius Psalmi uaticinium: Ex utero ante luciferum genui te . Ut quomodo uterus non significat uterum  sed eamdem substantiam Patris Filiique demonstrat; sic cor et uerbum quod profertur ex corde, Patrem ostendat et Filium. Et quod sequitur: Dico ego opera mea regi , illi aptant intelligentie: Ipse dixit et facta sunt, ipse mandauit et creata sunt : quod dicente Patre, operatus sit Filius. Omnia enim quecumque Pater facit, eadem et Filium facere similiter, et Patrem manentem in eo operari cuncta per Filium.

6. »Dico ego opera mea regi.« Propheticus chorus Christi et Ecclesie sacramenta dicturus, ne carmine uideatur indignus, et ob conscientiam peccatorum dicatur ei: »Ut quid tu enarras iustitias meas, et assumis testamentum meum per os tuum?«  opera sua regi quem laudaturus est, confitetur, ut uel si bona sunt, ipse suscipiat, uel, si mala sunt, mundet; facitque quod iussus est: »Dic tu iniquitates tuas, ut iustificeris« . Et, »Iustus accusator sui est in principio sermonis« . Idioma autem non solum Hebraice, sed et Latine lingue est, pro syntagmatibus et scriptis opuscula dicere. Ergo et iste qui 378 laudes cantaturus est Domino, carmon suum et opusculum consecrat ei, et pro Musis gentilium, ipsum, inuocat in principio, quem laudaturus est.

7. »Lingua mea calamus scribe, uelociter scribentis.« Pro quo nos interpretati sumus. »Lingua mea stilus scribe uelocis.« Extrema pars prologi est; et cum precedentibus iunge quod sequitur: Eructauit cor meum in laudes Dei sermonem bonum  et opuscula mea quibus eum predicaturus sum, ipsi potissimum consecraui. Debeo ergo et linguam meam quasi stilum et calamum preparare, ut per illam in corde et auribus audientium scribat Spiritus Sanctus. Meum enim est quasi organum prebere linguam: illius quasi per organum sonare que sua sunt. Stilus scribit in cera: calamus uel in charta uel in membranis, aut in quacumque materia que apta est ad scribendum. Mea autem lingua in similitudinem scribe uelocis, quem notarium possumus intelligere, quodam signorum compendio, breuiatum Euangelii strictumque sermonem exarauit in tabulis cordis carnalibus. Si enim Lex per manum Mediatoris digito Dei scripta est, et quod destructum est, glorificatum est: quanto magis Euangelium, quod mansurum est, per meam linguam scribetur a Spiritu Sancto: ut illius laudes, ad quem in Isaia dicitur, »uelociter spolia detrahe, cito predare , uelox in corde credentium sermo describat.«

8. »Speciosus forma pre filiis hominum.« In Hebraico: »Decore pulchrior es filiis hominum.« Finito proemio,  hinc narrationis exordium est, et fit apostropha ad ipsum amantissimum, et dilectum et regem, cui dicentis opera consecrata sunt. Queritur autem quomodo pulchrior sit cunctis filiis hominum, de quo legimus in Isaia: »uidimus eum, et non habebat speciem neque decorem, sed erat species eius inhonorata et deficiens a filiis hominum. Homo in plaga positus, et sciens ferre infirmitatem, quia auertit faciem suam« . Nec statim scriptura dissonare  uideatur: quia ibi ignobilitas corporis propter flagella et sputa et alapas et clauos, et iniurias patibuli, commemoratur: hic pulchritudo uirtutum in sacro et uenerando corpore. Non quo diuinitas Christi hominibus 379 comparata  formosior sit; hec enim non habet comparationem: sed absque passionibus crucis, uniuersis pulchrior est. uirgo de uirgine, qui non ex uoluntate uiri, sed ex Deo natus est. Nisi enim habuisset et in uultu quiddam oculisque sidercum, nunquam eum statim secuti fuissent Apostoli, nec qui ad comprehendendum eum uenerant, corruissent . Denique et in presenti testimonio, in quo ait. »Homo in plaga positus et sciens ferre infirmitatem,« reddit causas quare ista perpessus sit. »Quia auertit faciem suam,« id est, paululum diuinitate subtracta,  corpus iniurie dereliquit. Quidam hunc uersiculum superioribus copulant, ut speciosus forma pre filiis hominum, non ad Christum, sed ad calamum referatur.

9. »Effusa est gratia in labiis tuis, propterea benedixit te Deus in eternum.« In Editione uulgata pro benedixit, unxit legimus. Sed sciendum quod error scriptorum Septuaginta Translatoribus non debeat imputari, qui hoc loco cum Hebraica ueritate concordant. Legentes illud, »Iesu proficiebat etate et sapientia et gratia apud Deum et homines« : Et in alio loco: »Admirabantur super uerbis gratie eius que egrediebantur de ore illius« : Et quod »In potestate habebat sermonem« ; intelligere possumus, quo sensu dictum sit: »Effusa est gratia in labiis tuis.« Ne inuenit gratiam coram Domino in diebus suis, et Moyses, et reliqui Prophetarum. Sed omnis gratie multitudo in labiis Saluatoris effusa est, que in breui tempore totum impleuit orbem. Et ipse tanquam sponsus processit de thalamo suo. »A summo celo egressio eius, et occursus illius usque ad summum eius« . Nam et sancta Maria, quia conceperat eum, in quo omnis plenitudo diuinitatis habitat corporaliter, plena gratia salutatur . Et Apostolus sciens predicationem suam, non in eloquentia seculari, sed in uirtute Dei, omnes mundi superasse doctrinas, ait: »Et sermo meus et predicatio mea, non in persuasibilibus humane sapientie uerbis, sed in ostensione spiritus et uirtutis: ut sit fides nostra non in sapientia hominum, sed in uirtute Dei« 380 . Seque ipsum reprehendens, quia dixerat: »Amplius autem omnibus laboraui:« statim intulit: »Non autem ego, sed gratia Dei, que mecum est.« Et rursum: »Quia gratia eius qui in me est, non fuit uacua« . Proprie autem in Saluatorem uerbum effusionis adiungitur, ut significet gratie largitatem, secundum illud: »Effundam de spiritu meo super omnem carnem« . Et, »caritas Dei diffusa est in cordibus nostris« . Et nota quod omnium que dicuntur, intelligentiam ad personam referat, qui assumptus ex Maria est: quod propter gratiam labiorum in eternum benedictus esse dicatur: tale quid et Apostolo predicante: »Humiliauit se, factus obediens usque ad mortem, mortem autem crucis. Propter quod et Deus illum exaltauit: et dedit illi nomen super omne nomen« . Sicut enim ibi forma serui, passionis iniuria est: et exaltatio nominisque donatio ad Patrem redit; ita hic effusio gratie et benedictionis in sempiternum, ad eum referenda est, qui potest humiliari, et crescere.

10. »Accingere gladio tuo super femur tuum, potentissime: Specie tua, et pulchritudine tua.« In Hebreo: »Accingere gladio tuo super femur  tuum, fortissime. Gloria tua et decore tuo.« Istum  arbitror te locum optime intelligere, accinctam Christi gladio militare. Ut autem scias semper  uirginitatem gladium habere pudicitie, per quem truncat opera carnis, et superat uoluptates; Gentilis quoque error Deas uirgines finxit armatas. Accinxit et Petrus lumbos suos, et ardentem lucernam habuit in manibus suis. Quod autem femur significet opera nuptiarum, his breuiter exemplis doceberis. Abraham mittens ad uxorem querendam filio suo Isaac, dicit Maiori domus sue. »Pone manum tuam super femore meo, et adiurabo te per Dominum Deum celi« . Non dubium quin per eum qui de eius semine erat nasciturus. Iacob postquam luctatus est cum homine, qui ei apparuerat ad torrentem Iaboc, Mesopotamia derelicta, et terram Repromissionis ingrediens, non ante Isrel sortitus est nomen, quam neruus femoris eius emarcuit. Et ad filium: »Non deficiet princeps ex Iuda, neque dux de femoribus 381 eius« . Et rursum ipse moriturus, Ioseph adiurat in femore suo, ne eum in Aegypto sepeliat. In Iudicum quoque libro legimus: »Gedeoni erant filii septuaginta, qui egressi sunt de femoribus eius« . In Cantico Canticorum dicitur, »Ecce lectulus Salomonis, sexaginta potentes in circuitu eius de potentibus Isrel, omnes tenentes gladios, docti ad bellum, uir et gladius eius super femur eius« . Gloria ergo et decore suo, siue specie et pulchritudine diuinitatis sue, carnis opera mortificans; et natus ex uirgine, futuris uirginibus uirginitatis princeps fuit.

11. »Et intende prospere, procede et regna. Propter ueritatem et mansuetudinem et iustitiam; et deducet te mirabiliter dextera tua.« In Hebreo: »Decore tuo prospere ascende: propter ueritatem et mansuetudinem iustitie,  et deducet te mirabiliter dextera tua.« Secundo scriptum est apud Hebreos, decore tuo, ne quis idipsum uitio librariorum repetitum putet. Et est figura que apud Rhetores, Repetitio nominatur. More ergo Panegyrici, quo laudatores loquuntur ad eos quos preconiis efferunt, armatum cohortatur ad prelium: ut semel arrepta bella non deserat, et super hostium strages uictor incedens, preparet sibi regnum in his, quos de diaboli eripiens potestate, suo copulauit imperio; et dicat: Ego autem constitutus sum rex ab eo super Sion montem sanctum eius . Nullique dubium, ueritatem, et modestiam, et iustitiam, Christum appellari, qui dicit, Ego sum uia, ueritas, et uita . Et, Discite a me, quia mitis sum, et humilis corde . Et, Qui factus est nobis a Deo iustitia, et redemptio, et  sanctitas . Hec autem uniuersa dicuntur in corpore, ut exigantur in membris. uictoria Domini, seruorum triumphus est. Magistri eruditio, discipulorum profectus. Et quod sequitur, Deducet te mirabiliter dextera tua, aut de signis que in Euangelio perpetrauit aut de cede, quam exercuit in hostibus, sentiendum est. Cor sapientis in dextera, et cor stulti in sinistra eius. Christus totus in dextris est: Antichristus 382 in sinistris. Hebraica interpretatio distat in uerbis, non distat in sensu.

12. Sagitte tue acute  potentissime, populi sub te cadent in corda inimicorum regis. In Hebraico, absque potentissime, reliqua similiter. Et hic uersiculus tibi potissimum aptus est, que iaculo Domini uulnerata, cum sponsa in Cantico canis uulnerata caritate ego sum . Nec mirum, si sponsus tuus habeat plures sagittas, de quibus in centesimo decimo nono Psalmo dicitur: Sagitte potentis acute cum carbonibus desolatoriis; cum Patris ipse sit iaculum, et loquatur in Isaia: Posuit me quasi sagittam electam, in pharetra sua abscondit me . His sagittis et Cleophas in itinere cum altero uulneratus aiebat, Nonne cor nostrum ardens erat in nobis, dum loqueretur in uia, et aperiret nobis Scripturas?  Et in alio loco legimus: Sicut sagitte in manu potentis, ita filii excussorum . His sagittis totus orbis uulneratus et captus est.  Paulus sagitta fuit Domini, qui postquam ab Ierosolymis usque ad Illyricum missus arcu Domini, huc illucque uolitauit, ad Hispanias ire festinat: ut uelox sagitta sub pedibus Domini sui, orientem occidentemque prosternat. Et quia plures sunt potentissimi regis inimici, qui uulnerati fuerant ignitis sagittis diaboli, et quasi ceruus spiculo percussi in iecore; sagitte Domini mittuntur ignite cum carbonibus desolatoriis, ut quidquid uitii in corde inimicorum regis fuerit, excoquant, et salutari igne ignem eiiciant perditorem.

13. »Sedes tua Deus in seculum seculi, uirga directionis, uirga regni tui. Dilexisti iustitiam, et odisti iniquitatem, propterea unxit te Deus, Deus tuus, oleo letitie pre consortibus tuis.« In Hebraico: »Thronus tuus  Deus in seculum  et in eternum:  sceptrum equitatis, sceptrum regni tui. Dilexisti iustitiam, et odisti iniquitatem: propterea unxit te Deus, Deus tuus oleo exsultationis pre participibus tuis,« Duas personas, eius qui unctus est Dei, et qui unxit, intellige. Unde et Aquila ELOIM 383 uerbum Hebraicum, non nominatiuo casu, sed uocatiuo interpretatur, dicens , et nos propter intelligentiam  Dee posuimus, quod Latina lingua non recipit; ne quis peruerse putet Deum dilecti et amantissimi et regis bis Patrem nominari. Quanquam enim Pater in Filio, et Filius in Patre, et alterutrum sibi et habitator et thronus sint: tamen in hoc loco ad regem, qui Deus est, sermo dirigitur; et dicitur ei quod imperium eius (hoc enim intelligo, thronum, iuxta illud quod scriptum est: De fructu uentris tui ponam super thronum tuum  finem non habeat. Quod quidem et Marie nuntiauit Angelus: »Dabit ei Dominus Deus thronum Dauid patris sui, et regnabit super domum Iacob in secula, et regni eius non erit finis« . Nec putemus hoc illi esse contrarium, quod Apostolus scribens ad Corinthios ait, Filium Deo traditurum regnum, et subiiciendum ei qui sibi subiecit omnia: ut sit Deus omnia in omnibus . Non enim dixit, tradet Patri, ut uideretur separare Filium, sed tradet Deo, hoc est, habitanti in assumptione corporis Deo: ut sit Deus omnia in omnibus: et Christus, qui ante per paucas uirtutes erat in singulis, per omnes in omnibus commoretur. Sceptrum autem et uirgam insigne esse regnantis, ipse Propheta significat, dicens: Sceptrum equitatis, sceptrum regni tui . Quidam de Isaia testimonium proferentes: Exiet uirga de radice Iesse, et flos de radice eius ascendet, hominem qui est assumptus, intelligunt, cui et deferatur imperium, et qui propter dilectam iustitiam et exosam iniquitatem regnare dicatur, et unctus esse oleo exsultationis pre participibus suis: quasi premium caritatis, et odii [al. odium] iniquitatis in unctione sumpturus. Docemur autem in utraque parte et amoris et odii esse in nobis semina, cum ipse qui primitias masse nostrorum corporum leuauit ad celos, et iustitiam dilexerit, et oderit iniquitatem. Unde Dauid: Nonne odientes te, Domine, oderam, et super inimicos tuos tabescebam? perfecto odio oderam illos . Quod sequitur; Unxit te Deus, Deus tuus. Primum nomen Dei uocatiuo casu intelligendum est, sequens nominatiuo. Quod satis miror cur 384 Aquila non ut ceperat in primo uersiculo, uocatiuo casu interpretatus sit, sed nominatiuo. his nominans Deum qui supradictum unxerit Deum. In hoc loco Photinus opprimitur, sed Arrius caput leuat, de Euangelio proferens testimonium: »Ascendo ad Patrem meum et Patrem uestrum, Deum meum et Deum uestrum« . Sed cum dilectum audiat eum, accinctum gladio super femur,  et regnare propter ueritatem et mansuetudinem, ungi ob dilectam iustitiam et exosam iniquitatem, et unctum esse pre consortibus suis, de quibus scriptum est: »Participes Christi facti sumus, si tamen principium substantie usque ad finem firmum retineamus« ; miror cur  solum Deum Dei ad calumniam uocet, quasi uniuersa que dicta sunt, diuinitati uerbi et non humilitati hominis conueniant. Audiat Actus Apostolorum: »Iesum Nazarenum, quem unxit Deus Spiritu sancto« . Audiat Euangelium: »Spiritus sanctus ueniet super te, et uirtus Altissimi obrumbrabit tibi: propterea quod nascetur ex te sanctum, uocabitur Filius Dei« . Ipsum Dominum sentiat intonantem: »Spiritus Domini super me, eo quod unxerit me« . Participes autem Apostolos credentesque significat; quibus unctionis sue uocabulum tribuit, ut ab uncto uocentur uncti, id est, a Christo Christiani.

14. »Myrrha et gutta et casia a uestimentis tuis a domibus eburneis, ex quibus delectauerunt te filie regum in honore tuo.« In Hebraico, »Myrrha et stacte et casia in cunctis uestimentis tuis de domibus eburneis, quibus letificauerunt te filie regum in honore tuo.« Prefatio ipsa te docuit, idcirco me hunc Psalmum explanare uoluisse, quia ad uirginem scribens, pro liliis et floribus titulum reperi. Itaque consequenter et istos uersiculos ad te referam, cui uolumen hoc scribitur. Mortificasti membra tua super terram, et quotidie Christo offers myrrham. Christi bonus odor es, et propterea stacten, id est, stillam uel guttam exhibes Domino. Narrant et hi qui aromatum nouere uirtutes, stacten florem esse myrrhe. Quod autem sequitur casia, est ipsa que ab aliis id est, fistula nuncupatur, uocalis 385 in laudes Dei, et omnes pituitas et rheumata uoluptatum suo calore excoquens. Ubi in nostris codicibus scriptum est, gutta, uel stacte, in Hebraico MALOTH legitur. Unde et Nicodemus centum libras myrrhe et ales ad sepeliendum Dominum preparauit. Et sponsus loquitur ad sponsam: Myrrha et ale cum omnibus unguentis primis . Et illa respondet: Manus mee distillauerunt myrrham; digiti mei myrrha pleni . Proiice et tu mortis opera. Christo in baptismate consepulta, et huic mundo mortua esto, et nichil aliud nisi de celestibus cogitans, loquere ad sponsum tuum: Manus mee stillauerunt myrrham; digiti mei myrrha pleni. Legimus et unguentum sacerdotale, cuius et Dauid meminit: Sicut unguentum in capite, quod descendit in barbam, barbam Aaron, quod descendit in oram uestimenti eius . In quo cum ceteris aromatibus miscetur et stacte. Offerunt et Magi myrrham. Et in presenti loco, initium uestimentorum Christi est suscipere mortem illius, et in sua carne monstrare. Hec indumenta para sponso tuo: his a te uestibus comptus incedat. Cumque ei  huiuscemodi texueris uestimenta, efficieris ipsa templum Dei, et letificabis eum de domibus eburneis, siue ut melius in Hebraico scribitur, de templo dentium; et laudes Domino canes, totaque seculo mortua, Angelorum imitaberis choros. Ebur enim et dentes, insigne esse mortis et uocis ipsa nominum natura testatur. Et consequenter adiunctum est: Ex quibus delectauerunt te filie regum in honore tuo. Rex regum et Dominus dominantium sponsus tuus est.  Reges isti qui sub tanto rege sunt reguli, patres tui sunt, qui te Euangelica genuere doctrina. Horum tu filia, honorificas in omnibus uestimentis et odoribus bonis et templo eburneo eum, cui supra dictum est: Effusa est gratia in labiis tuis; Et: Accingere 386 gladio tuo super femur tuum potentissime; Et, Sagitte tue acute; Et, Thronus tuus Deus in seculum seculi. Pro eo quod nos transtulimus domibus eburneis, quia in Greco scriptum est quidam Latinorum ob uerbi ambiguitatem, a grauibus interpretati sunt, cum  uerbum sit Palestine: et usque hodie domus ex omni parte concluse, et in modum edificate turrium ac menium publicorum, appellentur.

15. »Astitit regina a dextris tuis in uestitu deaurato;« quodque sequimur: »circumdata uarietate«, excepta Editione uulgata, nullus interpretum transtulit. In Hebraico, »Stetit coniux in dextra tua in diademate aureo.« Ubi nos coniugem uertimus, ibi apud Hebreos legitur SEGAL. Pro quo Aquila  , id est, concubinam: Symmachus et Quinta Editio , id est, pellicem, Septuaginta, Theodotion, et Sexta, reginam interpretati sunt. Deinde ubi ego posui, in diademate aureo, Symmachus transtulit, in auro primo: Aquila, Quinta et Sexta Editio, in tinctura, uel in auro Ophir. Que filie regum sunt, et in sponsi parantur amplexus, per myrrham et guttam et casiam et domos eburneas delectant cum, cuius thronus in seculum seculi est. Que autem iam super petram Christum stabili radice fundata est Catholica Ecclesia,  una columba, perfecta et proxima stat a dextris, et nichil in se sinistrum habet. Stat in uestibus deauratis, de sermonibus Scripturarum ad sensum transiens, et cunctis plena uirtutibus: siue ut nos transtulimus, in diademate aureo. Est enim regina, regnatque cum rege: cuius filias possumus intelligere, et in commune credentium animas, et proprie uirginum choros. Ophir genus auri est, uel a loco Indie, uel a colore nomine indito.  Septem quippe apud Hebreos auri uocabula sunt. Uxorem quoque et concubinam intelligamus de cantico Salomonis, 387 que sine sponso suo uel marito dormire non potest.

16. »Audi, filia, et uide, et inclina aurem tuam, et obliuiscere populum tuum et domum patris tui, et concupiscet rex decorem tuum: quoniam ipse est Dominus Deus tuus, et adorabunt eum« In Hebraico: »Audi, filia, et uide, et inclina aurem tuam, et obliuiscere populi tui, et domus patris tui, et concupiscet rex decorem tuum; quia ipse est Dominus tuus, et adora eum.« Hucusque per Prophete linguam, quam calamo scribenti uelociter comparat, loquitur Spiritus Sanctus, ipsum regem, et bellatorem, et Deum, sponsumque compellans. Hinc persona Patris inducitur loquentis ad sponsam Filii sui, et cohortantis eam, ut ueteris gentilitatis et idololatrie errore contempto, primum his que dicantur attendat; et propter quod de alienigena filia nominetur; deinde uideat uel ipsa que dicuntur, uel uniuersam conditionem, ex uisibilibus intelligens inuisibilia, et ex creaturis sentiens Creatorem, et diligenter inclinet aurem suam, ut que dicuntur, memoriter teneat. Cumque audierit, uiderit et inclinauerit aurem suam, totamque se doctrine tradiderit, et eorum intelligentie que dicuntur, obliuiscatur primum populum suum: et cum Abraham de Chaldea egrediens, relinquat terram natiuitatis et cognationis sue. Nemo dubitat patrem nostrum, antequam adoptaremur a Deo, fuisse diabolum, unde Saluator ait: »uos ex patre diabolo  nati estis . Cum ergo, ait, antiqui patris fueris oblita, et talem te exhibueris, depositis pristinis sordibus, ut super fratruelem dealbata conscendas, et quam possit diligere Filius meus, tunc concupiscet rex decorem tuum. Et ne putes unum esse de turba, a quo amanda es, ipse est Rex tuus et Dominus tuus. Quia uero interdum qui reges et domini sunt, sunt quidem potestate reges et domini, tamen eiusdem nature, cuius sunt illi, in quos dominantur et regnant; indico tibi quod et Deus tuus sit, et debeas adorare eum. Septuaginta 388 Interpretes non dixerunt, et adorabis eum, sed adorabunt eum, ut sit sensus: Iste qui te amaturus est, qui tuam pulchritudinem dilecturus, Deus est, et adorandus ab omnibus. Quod de Ecclesia ex gentibus congregata exposuimus,  unusquisque ad seipsum referat, animamque credentis quod prioribus uitiis derelictis, adoptetur in filiam; inclinet aurem suam, obliuiscatur ueteris conuersationis: et cum  Apostolo dimittat mortuum patrem, et talem se prebeat, qui ametur a rege. Ipse est enim Dominus eius, qui flectere debeat genu, et deposita superbia, iugum humilitatis assumere.

17. Interrogemus Iudeos, que sit ista filia, ad quam loquitur Deus. Non dubito quin Synagogam respondeant. Et quomodo dicitur Synagoge et Isrelitico populo: »Dimitte populum tuum, et domum patris tui«? Nunquid derelinquet gentem Hebream, et Abraham antiquum patrem? Si dixerint de uocatione significari Abraham, qui [al. qua] Chaldeos reliquerit, quis est iste rex, qui amaturus est decorem Abraham? Certe alius est qui loquitur: Audi filia, et alius de quo loquitur: Concupiscet rex decorem tuum. Qui alius, non solum rex, sed et Dominus et Deus est, qui adorandus est.

18. »Filia Tyri, in muneribus uultum tuum deprecabuntur diuites plebis. »In Hebreo est:« O filia fortissimi, in muneribus faciem tuam deprecabuntur diuites populi.« uerbum Hebraicum SOR, quod in Ezechiele iuxta Septuaginta legimus, interpretari potest et Tyrus, et tribulatio, et fortissimus, siue fortissima, et Silex, id est, lapis durissimus. Unde in presenti loco error ortus est  : Aquila enim, et Septuaginta, et Theodotion, et Quinta Editio, Tyrum interpretati sunt. Sexta uerbum Hebraicum posuit Sor: Symmachus id est, fortissimam. Nos idipsum ad Deum retulimus, ut illa, cui supra dixerat: Audi filia, et uide, filia fortissimi nuncupetur. Aut certe ipsa fortissima sit, quia imitata est fortem Patrem, cuius uultum in diuersis muneribus deprecabuntur diuites plebis. Diuites in 389 cunctis operibus bonis et scientia; siue qui diuites putantur in hoc seculo, sapientes huius mundi, et Philosophorum disciplinis eruditi; uel quod melius est, qui antea diuites fuerant, habentes eloquia Dei, et Testamenta, et Prophetas, id est, de populo Isrel. Ut enim ante Saluatoris aduentum, hi qui de Tyro erant, hoc est de populo gentium, et proselyti esse cupiebant, deprecabantur diuitem populum Isrel, et per eos introducebantur in Templum; sic post aduentum Domini, quicumque ex Isrel credere uoluerint  uenient ad filiam Tyri, et offerentes uaria dona uirtutum et confessionis in Christum, deprecabuntur eam, ut salutem quam perdiderunt in Iudea, inueniant in gentibus.

19. »Omnis gloria eius filie regis ab intus, in fimbriis aureis circumamicta uarietatibus.« In Hebreo: »Omnis gloria filie regis intrinsecus, fasciis aureis  uestita est.« Pro eo quod in Septuaginta scriptum est , et nos uel »intrinsecus« interpretati sumus; in quibusdam exemplaribus inuenitur  ESEBON, quod »cogitationes« sonat. Ex quo ostenditur, omnem gloriam Ecclesie, cui supra dictum est, »Audi filia, et uide,« Et, »O filia Tyri,« et nunc appellatur filia regis, esse intrinsecus, et in cogitationibus, id est, in interiori homine, et in circumcisione non manufacta, sed spiritu; habente conscientie fiduciam apud Deum, et tota pulchritudine posita magis in sensuum nomine, quam in flore uerborum. Quomodo autem in stamine, ex quo dependent fimbrie, subtegmen intexitur, et tota uestimenti uirtus in stamine est: ita in  uariis sensibus Scripturarum, in quibus uestis Ecclesie omnis intexitur, miscentur aliqua de natura, de moribus, et hoc ipsum significat uestis Aaron auro, purpura, cocco, bysso, hiacynthoque contexta , quam fecerunt mulieres, quibus Deus ad texendum dedit sapientiam. Et ut intelligere possimus omnem ornatum filie 390 regis intrinsecus, ipsa loquitur in Cantico: »Introduxit me rex in cubiculum suum« : in qua clauso ostio labiorum, Deum Patrem iubemur orare. In nono quoque Psalmo titulus inscribitur, »Pro absconditis filii.« uariam habuit et Ioseph tunicam , quam ei texuit mater Ecclesia. De his fimbriis Saluatoris unam tetigit; et sanata est . Quod autem in Hebraico scribitur, »fasciis aureis uestita est,« id ipsum significat quod supra: »Omnis gloria filie regis intrinsecus;« fasciis sensuum diuinorum  interiora membra obuoluuntur Ecclesie, et tota uteri tegitur ambitio. Harum fasciarum non potest obliuisci sponsa, secundum Ieremiam , que mammas ligant, et pectus, in quo cogitationes sunt, protegunt.

20. »Adducentur regi uirgines post eam, proxime eius afferentur tibi. Afferentur in letitia et exsultatione, adducentur in templum regis.« Iuxta Septuaginta prior uersiculus adhuc de filie canitur ornatu; sequens ad ipsum sponsum regemque dirigitur. Porro iuxta Hebraicum, totum ad sponsam dicitur usque ad eum locum, ubi scriptum est: »Pones eos principes in uniuersa terra.« Et legitur; »In scutulatis  ducetur ad regem, uirgines sequentur eam, amice eius ducentur illuc, ducentur in letitiis et exsultatione, ingredientur thalamum regis.« Multam esse distantiam animarum in Christo credentium, demonstrat Canticum Canticorum, in quo scriptum est: »Sexaginta sunt regine, et octoginta concubine, et  adolescentule quarum non est numerus. Una est columba mea, perfecta mea; proxima mea,« de qua dicitur, »uiderunt eam filie, et beatificant eam regine et concubine, et laudant eam« . Que ergo perfecta est et sancta corpore et spiritu, et columba et proxima meretur uocari. Hec est filia, de qua supra dictum est »Astitit regina a dextris tuis in uestitu deaurato« Que autem supergresse sunt sex dies  mundi, et futura regna suspirant, regine appellantur. Si qua uero circumcisionem quidem habet octaue diei, sed adhuc non uenit ad nuptias, hec concubina 391 uocitatur. Diuersa autem multitudo credentium, que necdum potest sponsi copulari amplexibus, nec de eo liberos parere, adolescentula dicitur. Ego puto de istis uirginibus, que sequuntur Ecclesiam, et in primo ponuntur gradu,  et te esse et omnes, qui in uirginitate corporis et anime perseuerant. Proximas autem et amicas, uiduas esse, et in matrimonio continentes: que omnes cum letitia et exsultatione ducuntur ad templum et in thalamum regis. In templum quasi sacerdotes Dei: in thalamum quasi sponse regis et sponsi. Hoc templum et Ioannes uidit in Apocalypsi , et Propheta desiderat. »Unam, inquit, petii a Domino, hanc requiram; ut inhabitem in domo Domini, omnibus diebus uite mee« . Et iterum: »Domine, dilexi decorem domus tue, et locum habitationis glorie tue« . Et in alio loco: »Quia transibo in locum tabernaculi admirabilis, usque ad domum Dei in uoce exsultationis et confessionis, sonitus festa celebrantium« . Scutulata autem quibus sponso suo regina componitur, ipsa sunt, que in Septuaginta legimus »circumamicta uarietate.«

21. »Pro patribus tuis nati sunt tibi filii, constitues eos principes super omnem terram.« In Hebraico: »Pro patribus tuis erunt tibi filii, pones eos principes in uniuersa terra.« Et ex Patris persona nequaquam de filia, sed rursum ad filiam sermo intelligi potest; et ex Spiritus Sancti, et ex filiorum Core. Si ergo ad filiam sponsam sermo dirigitur, sponsa autem de nationibus congregata est, cui supra dicitur: »Obliuiscere populum tuum et domum patris tui,« debemus sponse patres nosse: ut consequenter nouerimus et filios. Pro patribus tuis, de quibus in Ieremia locuta es: »Quam falsa possederunt patres nostri idola, et non est in eis qui pluat« . Pro Platone et pro ceteris diuersorum dogmatum et errorum magistris, nati sunt tibi filii, quos constituisti principes tuos, et fecisti in populis preceptores. uel certe aliter: O Ecclesia, filii tui quos genuisti tibi, uertentur in patres tuos, cum de discipulis eos feceris magistros, et in sacerdotali gradu omnium testimonio collocaueris.   Sin autem Patres Ecclesie intelligimus Abraham, Isaac, et Iacob, et reliquos Patriarchas; filios, 392 qui ei in patrum honore sunt nati, Apostolus intelligamus, qui missi sunt a Domino predicare usque ad extremum terre, et baptizare credentes in nomine Trinitatis. Sed queritur quomodo Ecclesia de gentibus patres habere possit, Abraham, Isaac, et Iacob, cum ei supradictum sit: »Obliuiscere populum tuum et domum patris tui.« Legamus Euangelium: »Nolite dicere, patrem habemus Abraham: potens est Deus de lapidibus istis,« hoc est, de duro corde gentilium, »suscitare filios Abrahe« . Et in alio loco: »Si filii essetis Abrahe, opera Abrahe faceretis« . Et in Genesi ad ipsum Abraham loquitur Deus: »In semine tuo benedicentur omnes gentes« . Sicut enim ille in preputio ex fide iustificatus est, ita et nos iustificabimur in eadem fide, si habuerimus fidem et opera patris nostri Abraham. Potest hoc ipsum ad Saluatorem dici, uel a Patre, uel a Prophetali choro et Spiritu Sancto. Pro patribus tuis, stirpe uidelicet Iudeorum, qui te reliquerunt et negauerunt, nati sunt tibi filii, Apostoli, et de nationibus credentes, quos constituisti principes in uniuersa terra.

22. »Memor ero nominis tui in omni generatione et generatione. Propterea populi confitebuntur tibi in eternum, et in seculum seculi.« In Hebraico: »Recordabor nominis tui in omni generatione et generatione. Propterea confitebuntur tibi populi in seculum et in eternum.« Quod nos interpretati sumus, »confitebuntur tibi,« Symmachus transtulit,  »laudabunt te.« Regina, que steterat a dextris regis in uestitu deaurato, et iussa fuerat obliuisci populi et domus patris sui; et iterum illi dictum erat: »Pro patribus tuis nati sunt tibi filii, constitues eos principes super omnem terram,« intelligens quanta decoranda sit gloria, et quibus premiis subleuanda, conuertit ad sponsum uoces suas, et pollicetur recordaturam se semper nominis sponsi, in omni generatione et generatione. Quod promisit, uidemus expletum. Ipsa Christiana nobis omnibus Christianorum nomen imposuit: nomen nouum, in quo »benedicentur [al. benedicuntur] omnes familie gentium.« Recordatur autem non in una generatione, sed in omnibus: uel cunctas significans nationes, uel duas generationes, Iudeorum atque Gentilium. Et quia hoc parum est, si in duabus 393 generationibus nominis Domini recordetur, propterea populi qui in Ecclesia fuerint, confitebuntur et laudabunt Dominum in eternum et in seculum seculi. Quando et tu, o filia Principia, sanctorum mixta choro, inter uirgines duceris ad regem, et ex domibus eburneis delectabis sponsum in honore tuo: tunc recordare et  mei, qui huius Psalmi tibi, Domino reuelante, intelligentiam tribui, et dicito: »Memor ero nominis tui;« ut que partem intellexisti carminis, si uita comes fuerit,  et totum Canticum Canticorum intelligas.



EPISTOLA LXuI  . AD PAMMACHIUM.

Paulinam Paule filiam, que Pammachio nupserat, iuueni docto cum primis et nobili, defunctam laudat, ipsumque Pammachium, qui statim ab eius morte Monachi propositum arripuerat, opes suas in pauperum subsidium elargitus, hortatur, ut in sancto proposito pergat.

1. Sanato uulneri et in cicatricem superducte cuti, si medicina colorem reddere uoluerit, dum pulchritudinem corporis querit, plagam doloris instaurat. Ita et ego  serus consolator, qui importune per biennium tacui, uereor ne nunc importunius loquar, et attrectans uulnus pectoris tui, quod tempore et ratione curatum est, commemoratione exulcerem. Que enim aures tam dure, que de silice excisa precordia, et Hyreanarum tygrium lacte nutrita, possunt sine lacrymis Pauline tue audire nomen? Quis parturientem rosam et  papyllatum corymbum, antequam in calathum fundatur orbis, et tota rubentium foliorum pandatur ambitio [al. ambitione], immature demessum equis oculis marcescere uideat? Fractum est pretiosissimum margaritum. uirens smaragdi gemma contrita est. Quid boni habeat sanitas, languor ostendit. Plus sensimus quod habuimus, postquam habere desiuimus.

1. In agro terre bone, tres fructus legimus, centesimum, sexagesimum, et 394 tricesimum . In tribus mulieribus et sanguine et uirtute coniunctis, tria Christi premia recognosco. Eustochium uirginitatis flores metit: Paula laboriosam uiduitatis aream terit: Paulina castum matrimonii cubile seruat. Tali filiarum mater fulta comitatu, totum sibi in terris uindicat quod Christus promisit in celo. Et ut quadrigam domus una emitteret sanctitatis, et feminarum uirtutibus responderent uiri, additur comes Pammachius, uerum Ezechielis Cherubim,  cognatus, gener, maritus, imo frater amantissimus, QUIA SANCTA consortia spiritus, uocabula non tenent nuptiarum. Huic quadrige iehsu presidet. De his equis et Abacuc canit: Ascende  super equos tuos,  et equitatio tua salus . Impari cursu, pari animo ad palmam tenditur. Discolores equi, sed uoluntate concordes, unum aurige iugum trabunt, non expectantes flagelli uerbera, sed ad uocis hortamenta feruentes.

3. Quatuor uirtutes sibi coherentes.---Dicamus aliquid et de Philosophis. Quatuor uirtutes describunt Stoici, ita sibi inuicem nexas, et mutuo coherentes, ut qui unam non habuerit, omnibus careat: prudentiam, iustitiam, fortitudinem, temperantiam. Has omnes sic habetis singuli, ut tamen emineatis in singulis. Prudentia in te, in matre iustitia, in uirgine fortitudo, in nupta temperantia predicatur. QUID ENIM EO sapientius, qui contempta mundi stultitia, Christum secutus est, Dei uirtutem et Dei sapientiam? Quid matre iustius, que inter liberos opibus distributis, docuit diuitias contemnendo, quid filii amare deberent? Quid Eustochio fortius, que nobilitatis portas, et arrogantiam generis Consularis, uirginali proposito fregerit, et in urbe prima, primum genus subiugauerit pudicitie? Quid Paulina temperantius, que legens illud Apostoli: Honorabiles nuptie et cubile immaculatum , nec sororis felicitatem, nec matris continentiam ausa appetere, maluit in humilioribus tuta pergere, quam pendulo gradu in sublimioribus fluctuare? quanquam illa semel inito matrimonio, nichil aliud diebus ac noctibus cogitauerit, nisi ut reddito fructu nuptiarum, secundum castimonie 395 gradum acciperet, et tanti dux femina facti , uirum proposito suo iungeret, non relinquens salutis comitem, sed exspectans. Dumque crebris abortiis, et experta fecunditate conceptuum, non desperat liberos, et socrus auiditatem, maritique tristitiam preponit imbecillitati sue, passa est aliquid de Rachelis exemplo; et pro filio doloris, ac dextere , uirum desiderii sui peperit heredem. Certisque auctoribus didici illam, non prime sententie Dei: Crescite et multiplicamini, et replete terram , nec officio coniugali seruire uoluisse: sed ad hoc optasse filios, ut Christo uirgines pareret.

4. Legimus et uxorem sacerdotis Phinees, audita captiuitate Arce Domini, subito uteri dolore correptam, edidisse filium Icabod , et inter manus et officia feminarum, animam emisisse cum prole. De prima Beniamin, hoc est, filius uirtutis ac dextere; de secunda inclytus Sacerdos Dei,  ex Arce cognomine nascitur. Nobis post dormitionem somnumque Pauline, Pammachium Monachum Ecclesia peperit posthumum, et patris et coniugis nobilitate patricium, eleemosynis diuitem, humilitate sublimem. Apostolus scribit ad Corinthios: uidete fratres uocationem uestram, quia non multi sapientes, non multi nobiles .  Hoc nascentis  Ecclesie rudimenta poscebant, ut granum sinapis paulatim in arborem cresceret , ut sensim et Euangelii fermentum totam Ecclesie massam altius eleuaret. Nostris temporibus Roma possidet, quod mundus ante nesciuit. Tunc rari sapientes, potentes, nobiles, Christiani: nunc multi Monachi, sapientes, potentes, nobiles. Quibus cunctis Pammachius meus sapientior, potentior, nobilior: magnus 396 in magnis, primus in primis, Monachorum. Tales Paulina morte sua nobis liberos dedit, quos uiuens concupiuerat possidere. »Letare sterilis que non paris, erumpe et clama, que non parturis , quoniam quot Rome sunt pauperes, tot filios repente genuisti.

5. Ardentes gemme, quibus ante collum et facies ornabantur, egentium uentres saturant. uestes serice, et aurum in fila lentescens, in mollia lanarum uestimenta mutata sunt, quibus repellatur frigus, non quibus nudetur ambitio, Deliciarum quondam supellectilem uirtus insumit. Ille cecus extendens manum, et sepe ubi nemo est, clamitans, heres Pauline, coheres Pammachii est. Illum truncum pedibus, et toto corpore se trahentem, tenere [al. tenera] puelle sustentat manus. Fores que prius salutantium turbas uomebant, nunc a miseris obsidentur. Alius tumenti aqualiculo mortem parturit: alius elinguis et mutus, et ne hoc quidem habens unde roget, magis rogat, dum rogare non potest. Hic debilitatus  a paruo, non sibi mendicat stipem. Ille putrefactus morbo regio, suprauiuit cadaueri suo.

Non mihi si lingue centum sint, oraque centum;
Omnia penarum percurrere nomina possim. .

Hoc exercitu comitatus incedit, in his Christum confouet, horum sordibus dealbatur.  Muncrarius  pauperum, et egentium candidatus sic festinat ad celum. Ceteri mariti super tumulos coniugum sparguni uiolas, rosas, lilia, floresque purpureos: et dolorem pectoris his officiis consolantur. Pammachius noster sanctam fauillam ossaque 397 ueneranda, eleemosyne balsamis rigat. His pigmentis atque odoribus fouet cineres quiescentes, sciens scriptum: »Sicut aqua extinguit ignem, ita eleemosyna peccatum . Quantas uires habeat misericordia, et quibus donanda sit premiis, et beatus Cyprianus  grandi uolumine prosequitur, et Danielis consilium probat, qui regem impiissimum si se audire uoluisset, scit pauperum sustentatione saluandum. Gaudet huiuscemodi filie mater herede. Non dolet opes ad alium peruenisse, quas cernit iisdem quibus ipsa uoluerat, erogari. Quin potius gratulatur absque labore suo, sua uota compleri. Non enim substantie dimunitio, sed operarii commutatio est.

6. Quis enim hoc crederet, ut Consulum pronepos, et Furiani germinis decus, inter purpuras Senatorum, furua tunica pullatus incederet, et non erubesceret oculos sodalium, ut deridentes se ipse derideret? »Est confusio que ducit ad mortem: et est confusio, que ducit ad uitam« . Prima uirtus est Monachi, contemnere hominum iudicia, et semper Apostoli recordari, dicentis: »Si adhuc hominibus placerem [al. placere uellem], Christi seruus non essem« . Tale quid et Dominus loquitur ad Prophetas: quod posuerit faciem eorum, quasi urbem eneam, et lapidem adamantinum, et columnam ferream , ne pauerent ad iniurias populi, sed impudentiam subsannantium, frontis rigore contererent . Ingenia liberaliter educata, facilius uerecundia, quam metus superat. Et quos tormenta non uincunt, interdum uincit pudor. Non est parum, uirum nobilem, uirum disertum, uirum locupletem, potentium in plateis uitare comitatum, miscere se turbis, adherere pauperibus, rusticis copulari, de principe uulgum fieri. Sed quanto humilior, tanto sublimior est.

7. Lucet margaritum in sordibus, et fulgor gemme purissime, etiam in luto radiat. Hoc est quod Dominus repromisit: »Glorificantes me, glorificabo« . Alii hoc intelligant de futuro, quando meror uertetur in gaudium, et transeunte mundo, Sanctorum corona non transit: Ego et in presentiarum uideo Sanctorum promissa compleri. Antequam 398 Christo tota mente seruiret, notus erat in Senatu, sed  multi alii habebant insulas Proconsulares. Totus orbis huiuscemodi honoribus plenus est. Primus erat, sed inter primos. Precedebat alios dignitate; sed et alios sequebatur. QUAMuIS CLARUS honor uilescit in turba: et apud uiros bonos indignior  fit ipsa dignitas, quam multi indigni possident. Unde egregie de Cesare Tullius, cum quosdam, ait, ornare uoluit, non illos honestauit, sed ornamenta ipsa turbauit. At nunc omnes Christi Ecclesie Pammachium loquuntur. Miratur orbis pauperem, quem hucusque diuitem nesciebat. Quid Consulatu illustrius? Annuus honor est, et postquam alius successerit, prior desinit. Latent in multitudine lauree, et triumphi interdum triumphantium sordibus polluuntur. Quod ante per  manus patritias tradebatur, et sola nobilitas possidebat, quo Consul Marius, uictor Numidie et Theutonum, atque Cimbrorum, ob ignobilitatem [al. nouitatem] familie putabatur indignus: quod Scipio ultra annos pro uirtute meruit, nunc sola militia possidet, et  agrestia dudum corpora, fulgens palma circumdat. Plus ergo accepimus, quam dedimus. PARuA DIMISIMUS, et grandia possidemus. Centuplicato fenore Christi promissa redduntur. In tali et Isaac quondam agro seuerat, qui paratus ad mortem, ante Euangelium, Euangelicam portauit crucem.

8. »Si uis, inquit, perfectus esse, uade et uende omnia que habes, et da pauperibus, et ueni, sequere me« . Si uis perfectus esse. Semper grandia in audientium ponuntur arbitrio. Et ideo uirginitatem Apostolus non imperat, quia Dominus disputans de eunuchis, qui se castrassent propter regna celorum, ad extremum intulit: »Qui potest capere, capiat« . »Non est enim uolentis, neque currentis, sed miserentis Dei« . Si uis perfectus esse. Non tibi imponitur necessitas, ut uoluntas premium consequatur. Si uis ergo esse perfectus, et desideras esse quod Prophete, quod Apostoli, quod Christus est, uende, non partem substantie, ne timor penurie infidelitatis occasio sit, et cum Anania et Sapphira pereas; sed 399 uniuersa que possides. Cumque uendideris, da pauperibus, non locupletibus, non superbis. Da quo necessitas sustentetur, non quo augeantur opes. Cumque legeris illud Apostoli: »Boui trituranti os non alligabis: Et, Dignus est operarius mercede sua« : Et, »Qui altario ministrant, de altario participantur« ; memento quoque huius sententie: »Habentes uictum et uestitum, his contenti sumus« . Ubi uideris fumare patinas, et Phasides aues lentis uaporibus decoqui, ubi argenti pondus, ubi  feruentes Mannos, comatulos  pueros, pretiosas uestes, picta tapetia, ibi ditior est largitore, cui largiendum est. PARS SACRILEGII est, rem pauperum dare non pauperibus. Et tamen non est satis perfecto et consummato uiro opes contemnere, pecuniam dissipare, et proiicere quod in momento et perdi, et inueniri potest. Fecit hoc Crates Thebanus, fecit Antisthenes, fecerunt plurimi, quos uitiosissimos legimus. Plus debet Christi discipulus prestare, quam mundi Philosophus, glorie animal, et popularis aure atque rumorum uenale mancipium. Tibi non sufficit opes contemnere, nisi Christum sequaris. CHRISTUM AUTEM sequitur, qui peccata dimittit, et uirtutum comes est. Christum scimus sapientiam. Hic thesaurus in agro Scripturarum nascitur, hec gemma multis emitur margaritis. Sin autem adamaueris captiuam mulierem, id est, sapientiam secularem, et eius pulchritudine captus fueris, decalua eam, et illecebras crinium atque ornamenta uerborum cum emortuis unguibus seca. Laua eam Prophetali nitro, et tunc requiescens cum illa, dicito: »Sinistra eius sub capite meo, et dextra illius amplexabitur me« , et multos tibi fetus captiua dabit, ac de Moabitide efficietur Isrelitis. Christus sanctificatio est, sine qua nemo uidebit faciem Dei. Christus redemptio, idem redemptor et pretium, Christus omnia, ut qui omnia propter Christum dimiserit, unum inueniat pro omnibus, et possit libere proclamare: Pars mea Dominus .

9. Sentio te diuinis ardere doctrinis, nec temeritate quorumdam docere quod nescias; sed ante discere, quod docturus 400 sis. Simplices Epistole tue olent Prophetas, Apostolos sapiunt. Non cothurnatam affectas eloquentiam; nec more puerorum argutas sententiolas in clausulis struis. CITO TURGENS spuma dilabitur; et quamuis grandis tumor, contrarius sanitati est. Scitum est illud quoque Catonis: Sat cito, si sat bene. »Quod nos quondam adolescentuli, cum a perfecto Oratore in Prefatiuncula diceretur, risimus.« Meminisse te puto erroris mutui, quando omne Atheneum Scholasticorum uocibus consonabat: Sat cito, si sat bene. Felices, inquit  Fabius, essent artes, si de illis soli artifices iudicarent. Petam non potest nosse, nisi qui uersum potest struere. Philosophos non intelligit, nisi qui scit dogmatum uarietates. Manufacta et oculis patientia, magis probant artifices. Nostra quam  dura sit necessitas, hinc potes animaduertere, quod uulgi standum est iudicio, et ille in turba metuendus, quem cum uideris solum, despicias. Hoc preteriens tetigi, ut eruditis contentus auribus, non magnopere cures, quid imperitorum de ingenio tuo rumusculi iactitent; sed Prophetarum quotidie medullas bibas, Christi mystes, Patriarcharum symmistes.

10. Siue legas, siue scribas, siue uigiles, siue dormias,  Amos [al. amor] tibi semper buccina in auribus sonet. Hic lituus excitet animam tuam: hoc amore furibundus, quere in lectulo tuo quem desiderat anima tua , et loquere confidenter: »Ego dormio, et cor meum uigilat, . Cumque inueneris eum et tenueris, ne dimittas. Et si pauxillulum dormitanti elapsus fuerit e manibus, noli protinus desperare. Egredere in plateas, adiura filias Ierusalem , reperies eum cubantem in meridie, lassum, ebrium, noctis ore madefactum, inter greges sodalium, in aromatum uarietatibus, inter poma paradisi. Ibi ei de mammillas tuas , sugat de erudito pectore, requiescat inter medios Cleros, penne columbe deargentate, et interiora eius in fulgore auri . Paruulus iste et puer, qui butyro et melle saginatur , qui inter caseatos nutritus est montes, cito crescit in iuuenem, 401 uelociter in te hostes spoliat, mature predatur Damascum, et regem uincit Assyrium.

11. Xenedochium exstructum a Pammac.---Audio te Xenodochium in portu fecisse romano, et  uirgam de arbore Abraham in Ausonio plantasse littore. Quasi Aeneas noua castra metaris, et super undam Tyberis, ubi ille, cogente quondam penuria, crustis fatalibus et quadris patulis non pepercit, tu uiculum nostrum, id est, domum panis  edificas: et diuturnam famem repentina saturitate compensas.  Euge: nostra initia transgrederis; statum summum tenes: de radice peruenis ad cacumen; primus inter monachos, in prima urbe, primum sequeris patriarcham. Lot, quod [al. qui] interpretatur declinans, campestria eligat, et iuxta Pythagore  litteram, facilia magis ac sinistra sectetur. Tu in arduis et saxosis cum Sara tibi monumentum para . Iuxta sit ciuitas litterarum, deletisque gigantibus, filiis Enac [al. Enacim], hereditatem tuam, gaudium et risus excipiat. Diues erat Abraham auro, argento, pecore, possessione, uestibus : tantam habebat familiam, ut ad subitos nuntios, iuuenibus electis armare posset exercitum, et quatuor reges, quos quinque reges fugerant, in Dan consecutus occideret; et tamen post tam crebra hospitalitatis officia, dum non refutat homines, suscipere meruit Deum. Non seruis, et ancillulis imperabat, ut ministrarent hospitibus, nec bonum quod exercebat, per alios minuit; sed quasi reperta preda, cum Sara sua humanitati solus incubuit. Ipse pedes lauit, ipse pinguem uitulum portauit humeris de armento. Stetit ut seruus,  peregrinis prandentibus, et Sare manibus coctos cibos ieiunaturus apposuit.

12. Hec moneo, frater carissime, pietate qua te diligo; ut non solum pecuniam, sed teipsum Christo offeras, hostiam uiuam, sanctam, placentem Deo, rationabile obsequium tuum ; et imiteris filium hominis, qui non uenit ministrari, sed ministrare . Et quod 402 patriarcha alienis, hoc discipulis et seruis Magister exhibuit et Dominus. »Corium pro corio, et omnia que homo possidet, dare potest pro anima sua. Sed tange,« inquit diabobolus, »carnes eius, nisi in faciem benedixerit tibi« . Scit hostis antiquus, maius continentie quam nummorum esse certamen. FACILE ABIICITUR, quod heret extrinsecus; intestinum bellum periculosius est. Coniuncta disglutinamus, unita discindimus [al. dissuimus]. Zacheus diues erat, Apostoli pauperes. Reddidit ille quadruplum quod rapuerat, diuisitque pauperibus medietatem substantie sue que remanserat; suscepit Christum hospitem, salus facta est domui eius ; et tamen quia paruulus erat, et apostolice proceritati se non poterat extendere, non fuit in duodecim numero Apostolorum. Apostoli autem quantum ad diuitias nichil, quantum ad uoluntatem, totum mundum pariter reliquerunt. Si offeramus Christo opes cum anima nostra, libenter suscipiet. Si autem que foris sunt Deo, que intus sunt, diabolo demus, non est equa partitio, et dicitur nobis: »Nonne si recte offeras, et non recte diuidas, peccasti?« 

13. Quod patritii generis  primus inter primos, monachus esse cepisti, non tibi sit tumoris, sed humilitatis occasio, scienti Filium Dei factum Filium hominis. QUANTUMCUMQUE te deieceris, humilior Christo non eris. Esto, incedas nudis pedibus, fusca tunica uestiaris, equeris pauperibus, inopum cellulas dignanter intreas; cecorum oculus sis, manus debilium, pes claudorum; ipse aquam portes, ligna concidas, focum exstruas, ubi uincula? ubi alape? ubi sputa? ubi flagella? ubi patibulum? ubi mors? Et eum omnia que dixi feceris, ab Eustochio tua, Paulaque uinceris, si non opere, at certe sexu. Ego quidem Rome non eram, et tunc me tenebat eremus , quando socero tuo uiuente  Toxotio, seculo seruiebant. Sed tamen audio, que immunditias platearum 403 ferre non poterant, que eunuchorum manibus portabantur, et inequale solum molestius transcendebant; quibus serica uestis oneri erat, et solis calor incendium, nunc sordidate et lugubres, et sui comparatione forticule, uel lucernas concinnant, uel succendunt focum, pauimenta uerrunt, mundant legumina, olerum fasciculos in feruentem ollam deiiciunt, apponunt mensas, calices  porrigunt, effundunt cibos, huc illucque discurrunt. Et certe magnus uirginum chorus cum illis habitat. Num huiuscemodi ministeria aliis imperare non poterant? SED NOLUNT uinci ab his labore corporum, quas ipse superant uirtute animi. Hec dico, non quod de ardore mentis tue quidquam dubitem, sed quo currentem impellam, et acriter dimicanti, feruorem  feruori augeam.

14. Monaster. ab Hieron. exstruct.---Nos in ista prouincia edificato monasterio, et diuersorio propter exstructo, ne forte et modo Ioseph cum Maria in Bethleem ueniens, non inueniat hospitium , tantis de toto orbe confluentibus turbis obruimur monachorum; ut nec ceptum opus deserere, nec supra uires ferre ualeamus. Unde quia pene nobis illud de Euangelio contigit, ut future turris non ante supputaremus expensas , compulsi sumus fratrem Paulinianum ad patriam mittere, ut semirutas uillulas, que barbarorum effugerunt manus;  et parentum communium census uenderet, ne ceptum Sanctorum ministerium deserentes, risum maledicis et emulis prebeamus.

15. In calce Epistole recordatus sum, quadrige uestre, et proposito quintam deesse Blesillam, pene oblitus de ea loqui, que prima de uobis precesserit ad Dominum. uere nunc quinque in tres, ac duas uidemus esse diuisas, illa cum sorore Paulina dulci somno fruitur, tu duarum medius, ad Christum leuius subuolabis.





EPISTOLA LXuII  AUGUSTINI AD HIERONYMUM.

Hieronymum 404 sciscitatur de titulo uulgati ab ipso libri de Scriptoribus Ecclesiasticis; tum de Petro reprehenso non mendaciter a Paulo, quod etiam superiori epist. 56. quesierat. Postremo petit, ut que sint Origenis aliorumque hereticorum errata, sibi indicet.

Domino dilectissimo, et cultu sincerissimo caritatis obseruando atque amplectendo fratri et Compresbytero HIERONYMO, AUGUSTINUS.

1. »Habeo gratiam, quod pro subscripta salutatione, plenam mihi  Epistolam reddidisti, sed breuiorem multo quam ex te uellem suscipere, tali uiro, a quo, tempora quantalibet occupet, nullus sermo prolixus est. Quanquam itaque nos negotiorum alienorum, eorumque secularium, curis circumstemur ingentibus: tamen Epistole tue breuitati facile non ignoscerem, nisi cogitarem quam paucioribus uerbis meis redderetur. Quare aggredere, queso, istam nobiscum litterariam collocutionem, ne multum ad nos disiungendos liceat absentie corporali; quanquam simus in Domino spiritus unitate coniuncti,  etiamsi ab stilo quiescamus, atque taceamus. Et libri quidem quos de horreo Dominico elaborasti, pene totum nobis te exhibent. Si enim propterea te non nouimus, quia faciem corporis tui non uidimus, hoc modo nec ipse te nosti: nam tu quoque non uides eam. Si autem tibi non ob aliud notus es, nisi quia nosti animum tuum: et nos eum non mediocriter nouimus in litteris tuis, in quibus benedicimus Domino, quod tibi, et nobis, omnibusque fratribus qui tua legunt, te talem dedit.«

2. »Liber quidam tuus, inter cetera non diu est, quod uenit in manus nostras: que sit eius inscriptio, nescimus adhuc. Non enim hoc codex ipse, ut assolet, in liminari pagina pretendebat. Epitaphium tamen appellari dicebat frater, apud quem inuentus est, quod ei nomen tibi placuisse ut inderetur, crederemus, si eorum tantum 405 hominum uel uitas, uel scripta  ibi legissemus, qui iam defuncti essent. Cum uero multorum et eo tempore quo scribebatur, et nunc usque uiuentium, ibi commemorentur opuscula, miramur cur hunc ei titulum uel imposueris, uel imposuisse credaris. Tamen [al. Sane] utiliter a te conscriptum eumdem librum satis approbamus.«

3. »In expositione quoque Epistole Pauli Apostoli ad Galatas, inuenimus aliquid, quod nos multum moueat. Si enim ad Scripturas sanctas admissa fuerint,  uelut officiosa mendacia, quid in eis remanebit auctoritatis? Que tandem de Scripturis illis sententia proferetur, cuius pondere contentiose falsitatis subruatur [al. obruatur] improbitas? Statim enim ut protuleris, si aliter sapit, qui contra nititur; dicet illud quod prolatum erit, honesto aliquo officio scriptorem fuisse mentitum. Ubi enim hoc non poterit, si potuit in ea narratione, quam exorsus Apostolus ait: Que autem scribo uobis, ecce coram Deo quia non mentior , credi affirmarique mentitus, eo loco ubi dixit de Petro et Barnaba: Quum uiderem, quia non recte ingrediebantur ad ueritatem Euangelii? . Si enim recte ingrediebantur illi, iste mentitus est. Si autem ibi mentitus est, ubi uerum dixit? An ibi uerum dixisse uidebitur, ubi hoc dixerit, quod lector sapit? Cum uero contra sensum lectoris aliquid occurrerit, officioso mendacio deputabitur? Non enim deesse poterunt cause, cur existimetur non solum potuisse, uerum etiam debuisse mentiri, si huic regule conceditur locus. Non opus est hanc causam multis uerbis agere, presertim apud te, cui sapienter prouidenti dictum est satis. Nequaquam uero mihi arrogauerim, ut ingenium tuum diuino dono aureum, meis obolis ditare contendam: nec est quisquam te magis idoneus, qui opus illud emendet.«

4. »Neque enim a me docendus es, quomodo intelligatur, quod idem dicit: Factus sum Iudeis tanquam Iudeus, ut Iudeos lucrifacerem , et cetera que ibi dicuntur COMPASSIONE misericordie,  non simulatione fallacie. Fit enim tanquam egrotus, qui ministrat egroto: non cum se febres habere mentitur, sed cum animo condolentis cogitat, quemadmodum sibi seruiri uellet, si ipse egrotaret. Nam utique Iudeus erat; Christianus autem factus, non Iudeorum sacramenta 406 reliquerat, que conuenienter ille populus et legitimo tempore quo oportebat, acceperat.  Sedi deo susceperat ea celebranda, cum iam Christi esset Apostolus; ut doceret non esse perniciosa iis, qui ea uellent, sicut a parentibus per Legem acceperant, custodire, etiam cum in Christo credidissent, non tamen in eis iam constituerent spem salutis, quoniam per Dominum Iesum salus ipsa, que illis sacramentis significabatur, aduenerat. Ideoque gentibus, quod insuetos a fide reuocarent  onere graui et non necessario, nullo modo imponenda esse censebat.

5. »Quapropter non ideo Petrum emendauit, quod paternas traditiones obseruaret: quod si facere uellet, nec mendaciter, nec incongrue faceret; quamuis enim iam superflua, tamen solita non nocerent: sed quoniam gentes cogebat iudaizare , quod nullo modo posset, nisi ea sic ageret, tanquam adhuc etiam post Domini aduentum necessaria saluti forent: quod uehementer per Apostolatum Pauli ueritas dissuasit. Nec Apostolus Petrus hoc ignorabat: sed id faciebat, timens eos qui ex Circumcisione erant. Itaque et ipse uere correctus est, et Paulus uera narrauit; ne sancta scriptura, que ad fidem posteris edita est, admissa auctoritate mendacii, tota dubia nutet ac fluctuet. Non enim potest aut oportet litteris explicari, quanta et quam inexplicabilia mala consequantur, si hoc concesserimus. Posset autem opportune minusque periculose demonstrari, si coram inter nos colloqueremur.

6. »Hoc ergo Iudeorum Paulus dimiserat, quod malum habebant: et in primis illud, quod ignorantes Dei iustitiam, et suam iustitiam uolentes constituere, iustitie Dei non sunt subiecti . Deinde quod post passionem et resurrectionem Christi, dato ac manifestato sacramento gratie, secundum ordinem Melchisedech, adhuc putabant uetera sacramenta, non ex consuetudine solemnitatis, sed ex necessitate salutis esse celebranda. Que tamen si nunquam fuissent necessaria, infructuose atque inaniter pro eis Machabei Martyres fierent . Postremo illud, quod predicatores gratie Christianos [f. Christiane] Iudei tanquam hostes legis persequebantur. Hos itaque atque huiusmodi errores et uitia, dicit se  damna et stercora arbitratum, ut Christum lucrifaceret : non obseruationes legis, si more patrio 407 celebrarentur: sicut ab ipso celebrate sunt sine ulla salutis necessitate:  non  sicut Iudei celebrandas putabant, aut fallaci simulatione, quod in Petro reprehenderat. Nam si propterea illa sacramenta celebrauit, quia simulauit se Iudeum, ut illos lucrifaceret: cur non etiam sacrificauit cum Gentibus, quia et iis qui sine lege erant, tanquam sine lege factus est, ut eos quoque lucrifaceret : nisi quia et illud fecit, ut natura Iudeus: et hoc totum dixit, non ut fallaciter se fingeret esse quod non erat; sed ut misericorditer eis ita subueniendum esse sentiret, ac si ipse in eodem errore laboraret? NON SCILICET mentientis astu, sed compatientis affectu: sicut eo ipso loco generaliter intulit: Factus sum infirmis infirmus, ut infirmos lucrifacerem , ut sequens conclusio: Omnibus omnia factus sum, ut omnes lucrifacerem, ad hoc referenda intelligatur, ut cuiusque infirmitatem tanquam in seipso miseratus appareat. Non enim et cum diceret: Quis infirmatur, et ego non infirmor?  infirmitatem alterius simulasse potius quam condoluisse, uolebat intelligi.

7. »Quare arripe, obsecro te, ingenuam et uere Christianam cum caritate seueritatem, ad illud opus corrigendum atque emendandum, et , ut dicitur, cane. Incomparabiliter enim pulchrior est ueritas Christianorum, quam Helena Grecorum. PRO ISTA ENIM fortius nostri Martyres aduersus hanc Sodomam, quam pro illa illi heres aduersus Troiam, dimicauerunt. Neque hoc ideo dico, ut oculos cordis recipias, quos absit, ut amiseris; sed ut aduertas, quos cum habeas sanos et uigiles, nescio qua dissimulatione auertisti; ut non intenderes que consequantur aduersa, si semel creditum fuerit,  posse honeste atque pie scriptorem diuinorum librorum in aliqua sui operis parte mentiri.

8. »Scripseram iam hinc aliquando ad te Epistolam, que non perlata est, quia nec is perrexit, cui perferendam tradideram. Ex qua illud mihi suggestum est, cum ista dictarem, quod in hac quoque pretermittere non debui, ut si alia est sententia tua, eademque est melior, timori meo libenter ignoscas. Si enim aliter sentis, uerumque tu sentis  ut non dicam nulla, certe non magna culpa, meus error ueritati fauet, si recte in quoquam ueritas potest fauere mendacio.«

408 9. De Origene autem quod rescribere dignatus es, iam sciebam non tantum in Ecclesiasticis litteris, sed in omnibus, recta et uera que inuenerimus, approbare atque laudare, falsa uero et praua improbare atque reprehendere. Sed illud de prudentia doctrinaque tua desiderabam, et adhuc desidero, ut nota nobis facias ea ipsa eius errata, quibus a fide ueritatis ille uir tantus recessisse conuincitur. In libro etiam, quo cunctos, quorum meminisse potuisti, Scriptores Ecclesiasticos, et eorum scripta commemorasti, commodius ut arbitror fieret, si nominatis eis quos heresiarchas [al. heresiotas] esse nosti  (quando ne ipsos quidem pretermittere uolueris, subiungeres etiam in quibus cauendi essent: quanquam nonnullos etiam pretermiseris, quod scire cuperem, quo consilio factum sit. Aut si illud uolumen forte onerare noluisti, ut commemoratis hereticis, non adderes, in quibus eos Catholica damnarit auctoritas, queso ne graue sit litterario labori tuo, quo non mediocriter per Domini Dei nostri gratiam in latina lingua sanctorum studia et accendisti et adiuuisti, id quod tibi per humilitatem meam fraterna caritas indicit, ut si occupationes tue sinunt, omnium hereticorum peruersa dogmata, qui rectitudinem fidei christiane usque ad hoc tempus, uel imprudentia, uel imperitia, uel peruicacia deprauare conati sunt,  uno libello breuiter digesta edas, in notitiam eorum, quibus aut non uacat propter alia negotia, aut non ualent propter alienam linguam tam multa legere atque cognoscere. Diu te rogarem, nisi hoc soleret esse indicium minus de caritate presumentis. Hunc interea fratrem nostrum in Christo Paulum multum commendo benignitati tue, cuius in nostris regionibus existimationi bonum coram Deo testimonium perhibemus.«



EPISTOLA LXuIII  . AD CASTRUTIUM.

Castrutio e Pannonia, qui ut Hieronymum inuiseret, nauigare constituerat, gratias agit, eumque consolatur de cecitate oculorum, docens eam aliquoties a Deo propitio immitti.

1. Sanctus filius meus Heraclius diaconus mihi retulit, quod cupiditate 409 nostri  Cissam usque uenisses: et homo Pannonius, id est, terrenum animal, non timueris Adriatici maris estus [al. Syrtes], et Aegei atque lonii subire discrimina. Et nisi te pius fratrum retinuisset affectus, uoluntatem opere complesses. Habeo itaque gratias, et in acceptum refero. In amicis enim non res queritur, sed uoluntas. Quia alterum ab inimicis sepe prebetur: alterum sola caritas tribuit. Simulque obsecro, ne imbecillitatem corporis quam sustines, de peccato tibi existimes euenisse. Quod quidem et Apostoli suspicantes de eo qui natus erat cecus ex utero, interrogantesque Dominum Saluatorem: Iste peccauit, an parentes eius, ut cecus nasceretur, audiunt: Neque hic peccauit, nec parentes eius; sed ut manifestentur opera Dei  in  ipso . Quantos enim cernimus Ethnicos atque Iudeos, hereticos, atque diuersorum dogmatum homines uolutari in ceno libidinum, madere sanguine, feritate lupos, rapacitate miluos uincere; et nichilominus flagellum non appropinquare tabernaculis eorum , nec eos cum hominibus uerberari: et idcirco superbire contra Deum, et transire usque ad celum os eorum. Cum sanctos e contrario uiros, sciamus egrotationibus, miseriis et egestate torqueri, qui forsitan dicunt.  Ergo frustra sanctificaui animam meam, et laui inter innocentes manus meas . Et statim se reprehendentes aiunt: Si narrauero sic, ecce nationem [al. generationem] filiorum tuorum reprobaui . Si cecitatis causam putas esse peccatum, et id Dei inferre iram, quod crebro medici remediantur, insimulabis Isaac, qui in tantum lucis istius expers fuit, ut etiam cui nollet, errore deceptus benediceret . Referes crimen in Iacob, cuius caligauerat acies, et cum interioribus oculis, et spiritu prophetali longe post futura prospiceret,  et Christum cerneret de stirpe regia esse uenturum, Ephraim et Manassem uidere non poterat . Quid inter reges Iosia sanctius? Aegyptio mucrone 410 interfectus est . Quid Petro, quid Paulo sublimius? Neronianum gladium cruentarunt. Et  Dei Filius sustinuit ignominiam crucis: et tu putas beatos, qui felicitate istius seculi et deliciis perfruuntur? Magna ira est, quando peccantibus non irascitur Deus. Unde et in Ezechiele ad Ierusalem, Iam, inquit, non irascar tibi, zelus meus recessit a te . Quem enim diligit Dominus, corripit ; Et, castigat omnem filium quem recipit . Non erudit pater, nisi quem amat. Non corripit magister discipulum, nisi eum quem ardentioris cernit ingenii. Medicus si cessauerit curare, desperat.  Quod si responderis: quo modo Lazarus recepit mala in uita sua , libenter nunc tormenta patiar, ut futura mihi gloria reseruetur; Non enim uindicabit Dominus bis in idipsum . Iob uir sanctus et immaculatus, et iustus in generatione sua cur tanta perpessus sit ipsius uolumine continetur.

2. Et ne ueteres replicando historias, longum faciam, et excedam mensuram epistole, breuem tibi fabulam [Narratiunculam] referam, que infantie mee temporibus accidit. Beatus Antonius cum a sancto Athanasio, Alexandrie Episcopo, propter confutationem hereticorum [Arianorum], in urbem Alexandriam esset accitus, et isset ad eum Didymus uir eruditissimus, captus oculis, inter ceteras sermocinationes,  quas de Scripturis sanctis habebant, cum eius admiraretur ingenium, et acumen animi collaudaret, sciscitans ait: Num tristis es, quod oculis carnis careas? Cum ille pudore reticeret; secundo tertioque interrogans, tandem elicuit, ut merorem animi simpliciter fateretur. Cui Antonius: Miror, ait, prudentem uirum eius rei dolere damno, quam formice et musce et culices habent, et non letari illius possessione, quam sancti soli et Apostoli meruerunt. Ex quo peruides, quod multo melius sit spiritu uidere quam carne: et illos oculos possidere, in quos peccati 411 festuca  non possit incidere. Nos [al. Ad nos], licet hoc anno non ueneris, tamen non desperamus aduentum tuum. Quod si sanctus Diaconus portitor litterarum, tuis  rursum amplexibus fuerit irretitus, et illo comitante, huc ueneris, libenter suscipiam, dispensationis moram magnitudine fenoris duplicari.



EPISTOLA LXIX  . AD OCEANUM.

Carterii Hispani Episcopi, qui unam ante baptismum, alteram, ea mortua, post baptismum uxorem duxerat, ordinationem defendit, ne bigamus censeatur, contra quam Oceanus sentiebat. Hinc arrepta occasione de uerbis Apostoli, Unius uxoris uirum, deque iis que in Episcopo cum primis requiruntur, uirtutibus disserit.

1. Nunquam,  fili Oceane, fore putabam, ut indulgentia Principis calumniam sustineret reorum; et de carceribus exeuntes, post sordes ac uestigia catenarum dolerent alios relaxatos. In Euangelio audit  inuidus salutis aliene; Amice, si ego bonus sum, quare oculus tuus nequam est? . Conclusit Deus omnia sub peccato, ut omnibus misereatur . Ubi abundauit peccatum, superabundauit gratia . Cesa sunt Aegypti primogenita , et ne iumentum quidem Isreliticum in Aegypto derelictum est. Et [al. En] consurgit mihi  Caina heresis, atque olim emortua uipera contritum caput leuat, que non ex parte ut ante consueuerat, sed totum Christi subruit sacramentum.  Dicit enim esse aliqua peccata, que Christus non possit purgare sanguine suo; et tam profundas scelerum pristinorum 412 inherere [al. inseri] corporibus atque animis cicatrices, ut medicina illius attenuari non queant. Quid aliud agit, nisi ut Christus frustra mortuus sit? Frustra autem mortuus est, si aliquos uiuificare non potest. Mentitur Ioannes Baptista, et digito Christum et uoce demonstrans: Ecce Agnus Dei, qui tollit peccata mundi , si sunt adhuc in seculo, quorum Christus peccata non tulerit. Aut enim ostendendi sunt non esse de mundo, quos Christi ignoret indulgentia: aut si de mundo sunt, eligendum e duobus alterum. Liberati a peccatis, Christi potentiam probant: non liberati, quasi adhuc rei, imbecillitatem demonstrant. Sed absit hoc de Omnipotente credere, quod in aliquo impotens sit. Omnia que Pater facit, et Filius facit similiter . Infirmitas Filii redundat ad Patrem. Cuncta ouicule membra portata sunt: tote Apostoli Epistole Christi gratiam sonant. Et ne parum uideretur simplex gratie nuncupatio: Gratia, inquit, uobis et pax multiplicetur . Multiplicatio promittitur, et a nobis paucitas affirmatur.

2. Quorsum ista?  Nosti problema tuum: Carterius Hispanie Episcopus, homo et etate uetus et sacerdotio, unam antequam baptizaretur, alteram post lauacrum, priore mortua, duxit uxorem; et arbitraris eum contra Apostoli fecisse sententiam, qui in catalogo uirtutum, Episcopum unius uxoris uirum preceperit ordinandum. Miror autem te unum protraxisse in medium, cum omnis mundus his ordinationibus plenus sit; non dico de Presbyteris, non de inferiori gradu: ad Episcopos uenio, quos si sigillatim uoluero 413 nominare, tantus numerus congregabitur, ut  Ariminensis Synodi multitudo superetur. SED INDECENS EST, sic unum tueri, ut plures accusare uidearis; et quem ratione non possis, societate peccantium defendas.  Sustinui Rome a uiro eloquentissimo cornutum, ut dicitur, syllogismum, ut quocumque me uerterem, strictius [al. strictus] tenerer. Uxorem, inquit, ducere peccatum est, an non? Ego simplex, et qui insidias uitare nescirem, dixi non esse peccatum. Rursum aliud proposuit, in baptismate bona opera dimittuntur, an mala? Et in hoc eadem simplicitate respondi peccata dimitti. Cum me securum putarem, ceperunt mihi hinc inde cornua increscere, et abscondite prius acies dilatari. Si, inquit, uxorem ducere, non est peccatum; baptismus autem peccata dimittit; quidquid non dimittitur, reseruatur. Illico mihi, quasi a fortissimo pugile percussus essem, ante oculos caligo obseruari cepit, statimque recordatus Chrysippei [al. Chrysippi] sophismatis: »Si mentiris, idque uere dicis; mentiris:« et in me reuersus conuerti in aduersarium propositionis stropham. Queso, inquam, te ut respondeas. Baptismus hominem facit nouum, an non? uix dedit, quod nouum faceret. Gradatim intuli: ex toto nouum facit, an ex parte? Respondit, ex toto. Deinceps interrogaui, nichil ergo ueteris hominis in baptismate reseruatur? Mouit caput. Cepi protinus texere: Si baptismus nouum hominem facit, et ex toto nouum creat, nichilque in eo ueteris reseruatur, non potest nouo imputari, quod in ueteri quondam fuit. Primum  spinosulus noster obmutuit; postea uero Pisoniano uitio, cum loqui nesciret, tacere non potuit. Sudare tamen frons, pallere gene, tremere labia, herere lingua, saliua siccari, et plus timore quam etate contrahi. Erupuit aliquando: Nonne legisti ab Apostolo, unius uxoris uirum assumi in sacerdotium, et rem non tempora definiri? Quia me syllogismis prouocauerat, et uidebam tendere hominem ad interrogatiunculas tortuosas, sua contra illum tela iaciebam. Baptizatos, 414 inquam, Apostolus elegit in Episcopatum, an Catechumenos? Respondere nolebat. Ego tamen idipsum ingerere, et secundo ac tertio sciscitari [al. additur cepit]. Nioben putares, que nimio fletu in lapidem uersa est. uerti me ad auditores: nichil interest, o boni iudices, aduersarium uigilantem, an dormientem ligem, nisi quod facilius est quiescenti, quam reluctanti uincula innectere. Si Apostolus non catechumenos in clerum allegit, sed fideles: fidelis autem est qui Episcopus ordinatur; uitia catechumeni non imputabuntur fideli. Torquebam istiusmodi spicula, et uibrantes hastas in lethargicum dirigebam. Oscitabat tandem, et quasi per mentis crapulam ructans et nauseans euomebat: Apostolus, dixit, Paulus hec docuit.

3. Proferuntur ergo Apostoli Epistole, una ad Timotheum, altera ad Titum. In prima scriptum erat: »Si quis episcopatum desiderat, bonum opus desiderat.  Oportet ergo Episcopum irreprehensibilem esse, unius uxoris uirum, sobrium, prudentem, ornatum, hospitalem, doctorem, non uinolentum, non percussorem: sed modestum, non litigiosum, non auarum, domum suam bene regentem; filio shabentem subditos cum omni castitate. Si quis autem domui sue preesse nescit, quomodo Ecclesie Dei diligentiam adhibebit? Non neophytum, ne in superbiam elatus, in iudicium incidat diaboli. Oportet autem eum et testimonium habere bonum ab his qui foris sunt, ut non in opprobrium incidat, et in laqueum diaboli« . Ad Titum statim in principio hec mandata ponuntur. »Huius rei gratia reliqui te Crete, ut ea que deerant, corrigas: et constituas per ciuitates Presbyteros, sicut ego tibi disposui. Si quis est sine crimine unius uxoris uir, filios habens fideles, non in accusatione luxurie, aut non subditos. Oportet ego Episcopum esse sine crimine, tanquam Dei dispensatorem, non proteruum, non iracundum, non uinolentum, non percussorem, non turpis lucri cupidum, sed hospitalem, beneuolum, prudentem, iustum, sanctum, continentem, obtinentem eum, qui secundum doctrinam est, fidelem sermonem; ut possit exhortari in doctrina sana, et contradicentes reuincere« . In utraque 415 Epistola, siue Episcopi, siue Presbyteri,  quanquam apud ueteres iidem Episcopi et Presbyteri fuerint: quia illud nomen dignitatis est, hoc etatis, iubentur monogami in Clerum eligi. Certe de baptizatis Apostoli sermonem esse, nemo dubitat. Si ergo omnia que in ordinatione queruntur Episcopi, non preiudicant ordinando, licet ea ante baptisma non habuerit  quare solum nomen uxoris impediat, quod solum peccatum non fuit? Dicis, quia peccatum non fuit, idcirco non est dimissum in baptismate. Rem nouam audio: quia  peccatum non fuit, in peccatum reputabitur. Omnia scorta, et publice colluuionis sordes, impietas in Deum, parricidium, et incestus in parentes, atque in extraordinarias uoluptates utriusque sexus mutata natura, Christi fonte purgantur: uxoris inherebunt macule, et lupanaria thalamis preferentur? Ego non tibi imputo meretricum exercitus, exoletorum greges, effusionem sanguinis, et instar suis in omni ceno libidinum uolutabra; et tu mihi olim mortuam de sepulcro uxorculam protrahis: quam ideo accepi, ne facerem quod fecisti? Audiant ethnici messes [al. messis] Ecclesie, de quibus quotidie horrea nostra complentur: audiant catechumeni, qui sunt fidei canditati, ne uxores ducant ante baptisma, ne honesta iungant matrimonia;  sed Scottorum et Atticotorum ritu, ac de Republica Platonis,  promiscuas uxores, communes liberos habeant: imo caueant qualecumque uocabulum coniugis, ne postquam in Christo crediderint, doceat eis quod aliquando non concubinas, nec meretrices, sed uxores habuerint.

4. Recolat unusquisque conscientiam suam, et totius uulnera plangat etatis: cumque uerum iudicem priorum se exhibuerit delictorum, audiat increpantem Iesum: Hypocrita, eiice primum trabem de oculo tuo, et tunc uidebis eiicere festucam de oculo fratris tui . uere Scribarum et Phariseorum similes, culicem liquantes et camelum glutientes, decimamus mentam et anethum; et Dei iudicium pretermittimus . Quid simile uxor et scortum? 416 Imputatur infelicitas coniugis mortue, et libido meretricia coronatur? Ille si prior uxor uiueret, aliam coniugem non haberet: tu ut passim caninas nuptias iungeres, quid potes excusare? Forsitan timuisse te dicas, ne si matrimonium copulasses, non posses aliquando Clericus ordinari. Ille in uxore optauit liberos, tu in meretrice sobolem perdidisti. Illum nature et benedictioni Domini seruientem: Crescite et multiplicamini, et replete terram , cubiculorum secreta texerunt: te subantem ad coitum publica facies execrata est. Ille quod licebat, uerecundo pudore celauit: tu quod non licebat, impudenter omnium oculis ingessisti. Illi scriptum est: Honorabiles nuptie, et cubile immaculatum ; tibi legitur: Fornicatores autem et adulteros iudicabit [al. perdet.] Deus : Et, qui corrumpit templum Dei, corrumpet illum Deus . Omnia, inquit, nobis in baptismate condonata sunt crimina: nec post indulgentiam, iudicis est metuenda seueritas, dicente Apostolo: »Et hec quidem fuistis, sed abluti estis, sed sanctificati estis, sed iustificati estis in nomine Domini Iesu Christi, et in Spiritu Dei nostri . Omnia peccata donata sunt; bene et fideliter. Sed quero quomodo tue sordes lote sint, et mee munditie sordidate? Non dico, ais, tuas sordidatas, sed in eodem statu mansisse quo fuerant; si enim sordes fuissent, lote utique fuissent ut mee. Rogo que est ista tergiuersatio, et acumen omni pistillo retusius? Quia non est peccatum, peccatum est: quia non est sordidum, sordidum est? Non dimisit Dominus, quia non habuit quod dimitteret; et quia non dimisit, idcirco manet, quod dimissum non fuit.

5. Quantam uim habeat baptisma, et aqua in Christo sanctificata gratiam, paululum post docebo: interim iuxta uulgare prouerbium: Malo arboris nodo, malus cuneus requirendus est. Hoc quod dicit, unius uxoris uirum, potest et aliter disseri. Ex Iudeis erat Apostolus: prima Christi Ecclesia de Isrel reliquiis congregabatur. Sciebat, Lege concessum, et exemplo Patriarcharum ac Moysi familiare populo nouerat in multis uxoribus liberos spargere: ipsis quoque Sacerdotibus huius licentie patebat arbitrium: Precepit ergo, ne 417 eamdem licentiam Ecclesie sibi uindicent Sacerdotes: ne bina pariter et trina coniugia sortiantur; sed ut singulas uno tempore uxores habeant.  Ne contentiosum clames esse quod diximus, accipe et aliam explanationem: ne tibi soli liceat, non uoluntatem Legi, sed Legem iungere uoluntati. Quidam coacte interpretantur uxores pro Ecclesiis, uiros pro Episcopis debere accipi. Et hoc in Nicena quoque Synodo a patribus esse decretum,  ne de alia ad aliam Ecclesiam Episcopus transferatur: ne uirginali [al. uirginis] paupercule societate contempta, ditioris adultere querat amplexus: ut quomodo culpa et filiorum uitium in , id est, cogitationibus, accipitur; domusque dispensatio ad animam refertur et corpus, ita et uxores Pontificum dici Ecclesias. De quibus in Isaia scriptum est: Mulieres properantes de spectaculo uenite: non est enim populus habens intelligentiam . Et rursum: Mulieres diuites, surgite, et audite uocem meam . Et in Prouerbiis: Mulierem fortem quis inueniet?  Honorabilior est pretiosis lapidibus, que talis est. Confidit in ea cor uiri sui. Et in eodem uolumine: Sapientes mulieres edificauerunt domum; insipiens autem destruxit manibus . Nec hoc, inquiunt, Episcopis uideatur indignum, cum de Deo quoque scriptum sit: Sicut despicit uxor uirum suum, sic despexit me domus Isrel . Et in Apostolo: Despondi enim uos uni uiro, uirginem castam exhibere Christo . Mulierem autem, id est, iuxta 418 Greci sermonis ambiguitatem, in his omnibus testimoniis  uxorem potius intellige. uiolenta est, inquies, et satis dura etiam hec interpretatio. Redde igitur Scripture simplicitatem suam, ne tuis contra te legibus dimicemus. Queram et illud: Si quis et ante baptismum habuerit concubinam, et illa mortua, baptizatus uxorem duxerit, utrum Clericus fieri debeat an non? Respondebis posse fieri: quia concubinam habuerit, non uxorem. Coniugales ergo tabule et iura dotalia, non coitus ab Apostolo condemnatur. Multos uidemus ob nimiam paupertatem, uxorum [al. uirorum] sarcinam declinare, et ancillas suas habere pro uxoribus, susceptosque ex his liberos colere [al. tollere] ut proprios: qui si forte ditati ab Imperatore,  stolam illis meruerint, confestim  Apostolo colla submittent, et inuiti inter uxores eas recipere cogentur. Sin autem Principale rescriptum eadem tenuitas impetrare non quiuerit, cum romanis legibus scita Ecclesie mutabuntur. uide ne hoc quod dicitur: unius uxoris uirum, unius mulieris possit intelligi, ut ad coitum magis referatur, quam ad dotales tabulas. Hec uniuersa proferimus, non quo uere et simplici intelligentie resistamus: sed ut doceamus te Scripturas sanctas sic intelligere ut scripte sunt; nec euacuare baptismum Saluatoris, et totum patibuli sacramentum irritum facere.

6. Reddamus quod paulo ante promisimus, et de schola Rhetorum, aquarum 419 laudes et baptismi predicemus  . Rudis mundus, necdum sole rutilante, nec pallente luna, nec astris micantibus, incompositam et inuisibilem materiam, abyssorum magnitudine, et deformibus tenebris opprimebat. Solus Spiritus Dei in aurige modum super aquas ferebatur , et nascentem mundum in figura baptismi parturiebat. Inter celum et terram, medium exstruitur firmamentum; et iuxta Hebraici sermonis celum, id est, SAMAIM ex aquis sortitur uocabulum: et aque que super celos sunt, in laudes Dei separantur. Unde et in Ezechiele Propheta, Crystallum super Cherubim uidetur extensum , id est, compacte et densiores aque. Primum de aquis, quod uiuit, egreditur et pennatos fideles de terra ad celum leuat. Fabricatur homo de limo , et inter manus Dei aquarum sacramenta uersantur. Plantatur paradisus in Eden ; et unus fons in quatuor principia diuiditur, qui postea egrediens de templo, et contra solis ortum uadens , amaras aquas mortuasque uiuificat. Peccat mundus,  et sine aquarum Diluuio non purgatur , Statimque columba Spiritus sancti, expulso alite teterrimo, ita ad Ne quasi ad Christum in Iordane deuolat, et ramo refectionis ac luminis, pacem orbi annuntiat . Pharao cum exercitu suo nolens  populum Dei exire de Aegypto, in typo baptismatis suffocatur . Et in Psalmis de interfectione illius scribitur: »Tu confirmasti in uirtute tua mare, contriuisti [al. contribulasti] capita draconum in aquis; tu confregisti capita draconis magni« . Unde et reguli et scorpiones arentia queque sectantur; et postquam ad aquas uenerint , et lymphaticos faciunt. Mare mutatur sacramento crucis; et septuaginta palme Apostolorum, dulcoratis Legis gurgitibus irrigantur. Abraham et Isaac puteos fodiunt, repugnant Allophyli. Et Bersabee, ciuitas iuramenti , regnumque Salomonis nomen sumit a fontibus . Rebecca inuenitur ad puteum . Rachel propter aquas, supplantatoris osculo salutatur . Moyses filias sacerdotis Madiam aperto puteo ab iniuria uindicat. Precursor Domini in aquis fontium iuxta Salim, quod interpretatur pax siue perfectio, Christo populum 420 parat . Ipse Saluator post baptisma, et sanctificatas suo lauacro Iordanis aquas, regnum celorum incipit predicare. Primum signum ex aquis facit , Samaritana uocatur ad puteum, sitiens inuitatur ad potum. Nicodemo dicit occulte: »Nisi quis renatus fuerit ex aqua et Spiritu  , non intrare eum in regnum celorum« . Quia ab aquis ceperat, finiuit in aquis. Latus Christi percutitur lancea, et baptismi atque martyrii pariter sacramenta funduntur. Post resurrectionem mittit Apostolos ad Gentes, et precipit eis, ut baptizent eos in mysterio Trinitatis. Penitet facti populum Iudeorum, et statim a Petro ad baptisma mittitur. Antequam parturiat, parit Sion, et nascitur gens simul . Paulus persecutor Ecclesie, et lupus rapax Beniamin, Ananie oui submittit caput: nec ante recuperat aspectum quam curet baptismo cecitatem . Eunuchus Candacis regine Aethiopum, lectione Prophetica, Christi baptismati preparatur. Mutat contra naturam Aethiops pellem suam, et pardus uarietates suas . Qui Ioannis acceperant, quia Spiritum Sanctum nesciebant, iterum baptizantur, ne quis putaret  Gentibus ac Iudeis, aquas sine Spiritu Sancto ad salutem posse sufficere. »uox Domini super aquas, Dominus super aquas multas, Dominus diluuium inhabitare facit« . »Dentes eius sicut grex detonsarum, que ascenderunt de lauacro, omnes gemellos  habentes fetus, et infecunda non est in eis« . Si non est infecunda, nec sterilis, omnes habent ubera lacte rorantia, que cum Apostolo possint dicere: Filioli mei, quos iterum parturio, donec Christus formetur in uobis : et, Lac uobis potum dedi, non escam . Micheas de baptismi gratia uaticinatur: Ipse auertet, et miserebitur nostri: demerget iniquitates nostras, et proiiciet in profundum maris omnia peccata nostra .

7. Quomodo ergo in lauacro omnia peccata merguntur, si una uxor supernatat: Beati quorum remisse sunt iniquitates, et quorum sunt peccata. Beatus uir, cui non imputauit Dominus peccatum . Arbitror quod possumus et nos huic aliquid cantico iungere: Beatus uir, cui non imputabit Dominus uxorem. Audiamus et Ezechielem filium hominis, quomodo de eius uirtute pronuntiet, qui hominis futurus est filius: Assumam 421 uos de gentibus, et aspergam super uos aquam mundam, et mundabimini ab omnibus immunditiis uestris: et dabo uobis cor nouum, et spiritum. Ab omnibus, inquit, mundabo uos sordibus . In omnibus nichil pretermittitur. Si sordes emundantur, quanto magis munditie non coinquinantur? Dabo uobis cor nouum, et spiritum nouum: In Christo enim Iesu, neque circumcisio aliquid ualet, neque preputium, sed noua  natura . Unde cantamus canticum nouum: et uetere homine deposito, non ambulamus in uetustate littere sed in nouitate spiritus . Hic est calculus nouus, cui nouum nomen inscribitur; quod nemo scit legere, nisi qui illud acceperit . »Quotquot enim baptizati sumus in Christo Iesu, in mortem illius baptizati sumus. Consepulti enim ei sumus per baptismum in mortem [al. morte], ut quomodo surrexit Christus a mortuis per gloriam Patris, ita et nos in nouitatem uite ambulemus« . Toties nouitatem legimus, et tamen maculosum nomen uxoris non potest ulla nouitate deleri? Consepulti sumus Christo in baptismate, et resurreximus per fidem operationis Dei, qui suscitauit eum a mortuis. Cumque essemus mortui in delictis, et preputio carnis nostre, conuiuificauit nos cum illo, donans omnia delicta; delens quod aduersum nos erat chirographum decreti, quod erat contrarium nobis: et ipsum tulit de medio, affigens illud cruci . Omnia nostra cum Christo mortua sunt, uniuersa chirographi ueteris peccata deleta sunt; solum nomen uiuit uxoris? Dies me deficiet si cuncta que ad potentiam baptismi pertinent, de Scripturis sanctis uoluero digerere; et natiuitatis secunde, imo in Christo prime, ponere sacramenta.

8. Antequam dictandi finem faciam , uolo superiora capitula, in quibus futuri Episcopi uita describitur, cursim exponere; ut Apostolum non in unius uxoris elogio, sed in omnibus que precipit, Doctorum  Gentium suscipiamus. Simul obsecro, ne quis me in sugillationem istius temporis Sacerdotum scripsisse, que scripsi, existimet, sed in Ecclesie utilitatem. Ut enim oratores, et philosophi describentes qualem uelint esse perfectum oratorem, 422 et philosophum, non faciunt iniuriam Demostheni et Platoni, sed res ipsas absque personis definiunt: sic in descriptione Episcopi, et in eorum expositione que scripta sunt, quasi speculum Sacerdotii proponitur. Iam in potestate et conscientia singulorum est, quales se ibi aspiciant; ut uel dolere ad deformitatem, uel gaudere ad pulchritudinem possint. Si quis Episcopatum desiderat, bonum opus desiderat .  Opus, non dignitatem; laborem, non delicias, OPUS, PER quod humilitate decrescat, non intumescat fastigio. Oportet ergo Episcopum irreprehensibilem esse . Idipsum quoque ad Titum: Si quis est sine crimine . Omnes uirtutes in uno sermone comprehendit, et pene rem contra naturam exigit? Si enim omne peccatum, etiam in otioso uerbo reprehensione dignum est: quis est ille qui absque peccato, id est, sine reprehensione, uersetur in hoc mundo? Sed futurus Pastor Ecclesie talis eligitur, ad cuius comparationem recte grex ceteri nominentur. Definiunt Rhetores oratorem, qui sit uir bonus, dicendi peritus. Ante uita, sic lingua irrephensibilis queritur, ut merito suspiciatur. PERDIT ENIM auctoritatem docendi, cuius sermo opere destruitur. Unius uxoris uirum; de hoc supra diximus. Nunc hoc tantum admonemus, ut si unius uxoris uir, etiam ante baptisimum queritur; cetera quoque que precepta sunt, ante baptismum requiramus. Neque enim competit uniuersa post baptismum, et unum hoc mandatum intelligere ante baptismum. Sobrium, siue uigilantem, quippe utrumque significat. Prudentem, ornatum, hospitalem, doctorem . Sacerdotes qui ministrant in templo Dei, prohibentur uinum et siceram bibere: ne in crapula et ebrietate aggrauentur corda eorum; et ut sensus officium exhibens, Deo uigeat semper, et tenuis sit. Quod autem infert prudentem, excludit eos, qui sub nomine simplicitatis excusant stultitiam Sacerdotum. NISI ENIM cerebrum sanum fuerit, omnia membra in uitio erunt. Ornatum quoque,  est prioris uerbi, id est, irreprehensibilis. Qui uitia non habet, irreprehensibilis appellatur: qui uirtutibus pollet, ornatus est. Possumus et aliud 423 intelligere ex hoc uerbo, iuxta illud Tullii: Caput est artis, decere quod facias. Sunt enim quidam ignorantes mensuram suam, et tante stoliditatis ac uecordie, ut et in motu et in incessu, et in habitu, et in sermone communi, risum spectantibus prebeant: et quasi intelligentes quid sit ornatus, comunt se uestibus et munditiis corporis, et lautioris mense epulas parant: cum omnis istiusmodi ornatus et cultus sordibus fedior sit. Quod autem doctrina a Sacerdotibus expetatur, et ueteris precepta sunt Legis, et ad Titum  plenius scribitur. INNOCENS ENIM et absque sermone conuersatio, quantum exemplo prodest, tantum silentio nocet. Nam et latratu canum, baculoque pastoris, luporum rabies deterrenda est. Non uinolentum, non percussorem . uirtutibus uitia opposuit.

9. Didicimus quales esse debeamus: discamus quales non esse debeant Sacerdotes. uinolentia scurrarum est, et comessatorum: uenterque mero estuans, cito despumat in libidines. In uino luxuria, in luxuria uoluptas, in uoluptate impudicitia est. Qui luxuriatur, uiuens mortuus est: ergo qui inebriatur, et mortuus et sepultus est. Noc ad unius hore ebrietatem nudat femora sua , que per sexcentos annos sobrietate contexerat. Lot per temulentiam, nesciens libidini miscet incestum: et quem Sodoma non uicerat, uina uicerunt. Percussorem autem Episcopum ille condemnat, qui dorsum suum posuit ad flagella: et maledictus non remaledixit . Sed modestum . Duobus malis unum opposuit bonum; ut temulentia et ira, modestia refrenentur. Non litigiosum, non auarum. Nihil enim impudentius arrogantia rusticorum, qui garrulitatem auctoritatem putant; et parati semper ad lites, in subiectum sibi gregem tumidis sermonibus tonant. Auaritiam in Sacerdote uitandam, et Samuel docet: nichil coram populo eripuisse se cuiquam probans : et Apostolorum paupertas, qui refrigeria sumptuum a fratribus accipiebant, et preter uictum atque uestitum nichil se aliud nec habere, nec uelle gloriabantur. Quam ad Timotheum auaritiam, 424 ad Titum turpis lucri cupiditatem apertissime notat . Domum suam bene regentem. Non ut opes augeat, non ut regias paret epulas, non ut celatas patinas struat, non ut Phasides aues lentis uaporibus coquat, qui ad ossa perueniant et superficiem carnis non dissoluant artifici temperamento: sed ut quod populo precepturus est, prius a domesticis exigat. Filios habentem subditos, cum omni castitate; ne scilicet imitentur filios Eli, qui in uestibulo Templi cum mulieribus dormiebant; et  religionem predam putantes, quidquid optimum in hostiis erat, in suas delicias conuertebant . Non neophytum, ne in superbiam elatus in iudicium incidat diaboli . Mirari satis non queo, que hominum tanta sit cecitas, de uxoribus ante baptismum disputare; et rem in baptismate mortuam, imo cum Christo uiuificatam in calumniam trahere, cum tam apertum euidensque preceptum nemo custodiat. Heri catechumenus, hodie pontifex: heri in amphitheatro, hodie in Ecclesia; uespere in circo, mane in altario: dudum fautor histrionum, nunc uirginum consecrator. Num ignorabat Apostolus tergiuersationes nostras, et argumentorum ineptias nesciebat? Qui dixit, unius uxoris uirum , ipse mandauit irreprehensibilem, sobrium, prudentem, ornatum, hospitalem, doctorem,  modestum: non uinolentum, non percussorem, non litigiosum, non auarum, non neophytum. Ad hec omnia claudimus oculos, solas uidemus uxores. Quod autem ait: Ne in superbiam elatus, incidat in iudicium diaboli, quis non exemplo uerum probet? Ignorat  momentaneus Sacerdos humilitatem, et mansuetudinem rusticorum: ignorat blanditias Christianas; nescit seipsum contemnere: de dignitate transfertur ad dignitatem: non ieiunauit, non fleuit, non mores suos sepe reprehendit, et assidua meditatione correxit: non substantiam pauperibus erogauit. De cathedra quodammodo ducitur ad cathedram, id est, de superbia ad superbiam. Iudicium autem et ruina diaboli, nulli dubium, quin arrogantia sit. INCIDUNT IN EAM qui in puncto hore, necdum discipuli 425 iam magistri sunt. Oportet autem eum et testimonium habere bonum ab his qui foris sunt. Quale principium, talis et clausula. Qui irreprehensibilis est, non solum a domesticis, sed et ab alienis consono ore laudatur. Alieni et extra Ecclesiam sunt Iudei, heretici, atque Gentiles. Talis ergo sit Pontifex Christi, ut qui religioni detrahunt, uite eius detrahere non audeant. At nunc plerosque cernimus, uel fauorem populi, in aurigarum morem pretio redimere: uel tanto omnium hominum odio uiuere, ut non extorqueant pecunia, quod mimi impetrant gestibus.

10. Hec, fili Oceane, sollicito timore perquirere : hec magistri Ecclesie custodire debebunt: hos in Sacerdotibus eligendis canones obseruare: non iuxta propria odia et priuatas simultates, carpentemque semper auctorem suum, inuidiam, legem Christi interpretari. uide quantum sit testimonium huius, quem arguunt, mariti, cui preter uinculum coniugale, et hoc ante baptismum, nichil aliud ab emulis obiici potest. »Qui precipit non mechandum, ipse dixit, et non occides« . Si non mechamur, sed occidimus, transgressores legis sumus. »Qui totam legem seruauerit, et offenderit in uno, fit omnium reus« . Itaque cum opposuerint nobis uxorem ante baptismum, nos ab eis omnia que post baptismum precepta sunt, requiramus. PRAETEREUNT quod non licet: et obiiciunt quod concessum est.



EPISTOLA LXX  . AD  MAGNUM ORATOREM URBIS ROMAE.

Magno cuidam Rhetori Romano, quem Ruffinus sobornarat, ut quereret ab Hieronymo, cur in opusculis suis secularium litterarium exempla poneret, rationem reddit, ostenditque quatenus id liceat, et quorum exemplo id faciat.

1.  Sebesium nostrum tuis monitis profecisse,  non tam Epistola tua, quam ipsius penitudine didicimus. Et 426 mirum in modum plus correptus placuit, quam errans leserat. Certauerunt inter se indulgentia parentis, et filii pietas: dum alter preteritorum non meminit, alter in futurum quoque officia pollicetur. Unde et mutuo nobis tibique gaudendum est: quia nos filium recepimus, tu discipulum comprobasti.

2. Quod autem queris in calce Epistole tue, cur in opusculis nostris secularium (al. scholarium litterarum interdum ponamus exempla, et candorem Ecclesie, Ethnicorum sordibus polluamus; breuiter responsum habeto. Nunquam hoc quereres, nisi te totum Tullius possideret; si Scripturas sanctas legeres, si Interpretes earum, omisso  uolcatio, euolueres. Quis enim nesciat et in Moyse, et in Prophetarum uoluminibus quedam assumpta de Gentilium libris,  et Salomonem Philosophis Tyri et nonnulla proposuisse, et aliqua respondisse? Unde in exordio Prouerbiorum commonet, ut intelligamus sermones prudentie, uersutiasque uerborum, parabolas, et obscurum sermonem, dicta sapientum, et enigmata , que proprie dialecticorum et philosophorum sunt. Sed et Paulus Apostolus Epimenidis Pete abusus uersiculo est, scribens ad Titum: »  Cretenses semper mendaces, male bestie, uentres pigri« . Cuius heroici hemistichium postea Callimachus usurpauit. Nec mirum si apud Latinos metrum non seruet ad uerbum expressa translatio, cum Homerus eadem linqua uersus in prosam, uix cohereat. In alia quoque Epistola, Menandri ponit senarium:  »Corrumpunt mores bonos confabulationes pessime.« Et apud Athenienses in Martis curia disputans, Aratum testem uocat. »Ipsius enim et genus sumus,« quod Grece dicitur: ; et est clausula uersus heroici. Ac ne parum hoc esset, ductor Christiani exercitus, et orator inuictus pro Christo causam agens, etiam inscriptionem fortuitam, arte torquet in argumentum fidei. Didicerat enim a uero Dauid, extorquere de 427 manibus hostium gladium, et Golie superbissimi caput proprio mucrone truncare. Legerat in Deuteromonio  Domini uoce preceptum, mulieris captiue radendum  caput, supercilia, omnes pilos, et ungues corporis amputandos, et sic eam habendam in coniugio. Quid ergo mirum, si et ego sapientiam secularem propter eloquii uenustatem, et membrorum pulchritudinem, de ancilla atque captiua Isrelitidem  facere cupio? et si quidquid in ea mortuum est, idololatrie, uoluptatis, erroris, libidinum, uel precidio, uel rado: et  mixtus purissimo corpori uernaculos ex ea genero Domino Sabaoth? Labor meus in familiam Christi proficit; stuprum in alienam, auget numerum conseruorum. Osee accepit uxorem fornicariam Gomer filiam Debelaim, et nascitur ei de meretrice filius Iezrel, qui uocatur semen Dei . Isaias nouacula acuta barbam, et crura peccantium radit : et Ezechiel in typo fornicantis Ierusalem, tondet cesariem suam; ut quidquid in ea absque sensu et uita est, auferatur.

3. Cyprianus uir eloquentia pollens et martyrio,  Firmiano narrante, mordetur, cur aduersus Demetrianum scribens, testimoniis usus sit Prophetarum, et Apostolorum, que ille ficta et commentitia esse dicebat, et non potius Philosophorum et Petarum, quorum auctoritati, ut Ethnicus, contraire non poterat. Scripserunt contra nos Celsus atque Porphyrius: priori Origenes, alteri Methodius, Eusebius, et Apollinaris fortissime responderunt. Quorum Origenes octo scripsit libros: Methodius usque ad decem millia procedit uersuum: Eusebius, et Apollinaris uiginti quinque, et triginta uolumina condiderunt. Lege eos, et inuenies nos comparatione eorum imperitissimos: et post tanti temporis otium, uix quasi per somnium quod pueri didicimus, recordari. Iulianus Augustus septem libros in expeditione Parthica, aduersum Christum euomuit; et iuxta fabulas Petarum, suo se ense lacerauit. Si contra hunc scribere tentauero, puto, interdices mihi, ne rabidum canem, Philosophorum 428 et Stoicorum doctrinis, id est, Herculis claua percutiam ? quanquam Nazarenum nostrum, et  Galileum, statim in prelio senserit; et mercedem lingue putidissime,  conto ilia perfossus acceperit. Iosephus antiquitatem approbans Iudaici populi, duos libros scripsit contra Appionem Alexandrinum Grammaticum: et tanta secularium profert testimonia, ut mihi miraculum subeat, quomodo uir Hebreus, et ab infantia sacris Litteris eruditus, cunctam Grecorum Bibliothecam euoluerit. Quid loquar de Philone, quem  uel alterum, uel Iudeum Platonem critici pronuntiant?

 4. Scriptores Ecclesiastici secularibus litteris eruditi.---Curram per singulos: Quadratus Apostolorum discipulus, et Atheniensis Pontifex Ecclesie, nonne Adriano Principi, Eleusine sacra inuisenti, librum pro nostra religione tradidit? Et tante admirationi omnibus fuit, ut persecutionem grauissimam, illius excellens sedaret ingenium. Aristides Philosophus, uir eloquentissimus, eidem Principi Apologeticum pro Christianis obtulit, contextum Philosophorum sententiis: quem imitatus postea Iustinus, et ipse Philosophus, Antonino Pio et filiis eius, Senatuique librum contra Gentiles tradidit, defendens ignominiam crucis, et resurrectionem Christi tota predicans libertate. Quid loquar de Melitone Sardensi Episcopo? quid de Apollinario Hierapolitane Ecclesie Sacerdote, Dionysioque Corinthiorum Episcopo, et Tatiano, et Bardesane, et Ireneo Photini Martyris successore: qui origines hereseon singularum, et ex quibus Philosophorum fontibus emanarint, multis uoluminibus explicarunt? Pantenus Stoice secte Philosophus, ob precipue eruditionis gloriam, a Demetrio Alexandrie Episcopo missus est in Indiam, ut Christum apud Brachmanas, et illius gentis Philosophos predicaret. Clemens Alexandrine Ecclesie Presbyter, meo iudicio , omnium eruditissimus, octo scripsit Stromatum libros; et totidem , et alium contra Gentes, Pedagogi quoque tria uolumina. Quid in illis indoctum? imo 429 quid non de media Philosophia est? Hunc imitatus Origenes, decem scripsit Stromateas, Christianorum et Philosophorum inter se sententias comparans: et omnia nostre religionis dogmata de Platone et Aristotele, Numenio, Cornutoque confirmans. Scripsit et Miltiades contra Gentes uolumen egregium. Hippolytus quoque, et Apollonius, Romane urbis  Senator, propria opuscula condiderunt. Exstant et Iulii Africani libri, qui temporum scripsit historias; et Theodori, qui postea Gregorius appelatus est , uiri Apostolicorum signorum. atque uirtutum; et Dionysii Alexandrini Episcopi: Anatolii quoque Laodicene Ecclesie Sacerdotis; nec non Presbyterorum Pamphili, Pierii, Luciani, Malchionis, Eusebii Cesariensis Episcopi, et Eustathii Antiocheni, et Athanasii Alexandrini: Eusebii quoque Emiseni, et Triphilii Cyprii, et Asterii Scythopolite, et Serapionis Confessoris: Titi quoque Bostrensis Episcopi: Cappadocumque Basilii, Gregorii, Amphilochii: qui omnes in tantum Philosophorum doctrinis atque sententiis suos resarciunt libros, ut nescias quid in illis primum  admirari debeas, eruditionem seculi, an scientiam Scripturarum.

5. ueniam ad Latinos. Quid Tertulliano eruditius, quid acutius? Apologeticus eius, et contra Gentes libri, cunctam seculi obtinent  disciplinam. Minutius Felix causidicus Romani fori, in libro, cui titulus Octauius est; et in altero contra Mathematicos  quid Gentilium scripturarum dimisit intactum? Septem libros aduersus Gentes Arnobius edidit, totidemque discipulus eius Lactantius, qui de Ira quoque, et Opificio Dei duo uolumina condidit: quos si legere uolueris, dialogorum Ciceronis in eis reperies. uictorino Martyri in libris suis, licet desit eruditio, tamen non deest eruditionis uoluntas. Cyprianus, 430 Quod idola dii non sint, qua breuitate, qua historiarum omnium scientia, quorum uerborum et sensuum splendore perstrinxit? Hilarius meorum Confessor temporum et Episcopus, duodecim Quintiliani libros et stylo imitatus est, et numero: breuique libello, quem scripsit contra Dioscorum Medicum, quid in litteris possit, ostendit. Iuuencus Presbyter, sub Constantino historiam Domini Saluatoris uersibus explicauit: nec pertimuit Euangelii maiestatem sub metri leges mittere. De ceteris uel mortuis, uel uiuentibus taceo: quorum in scriptis suis et uires manifeste sunt et uoluntas.

6. Nec statim praua opinione fallaris, contra Gentes hoc esse licitum, in aliis disputationibus dissimulandum, quia omnes pene omnium libri, exceptis his qui cum Epicuro litteras non didicerunt, eruditionis doctrineque plenissimi sunt. Quanquam ego illud magis reor, quod dictanti uenit in mentem, non te ignorare quod semper a doctis uiris usurpatum est; sed per te mihi proponi ab alio questionem, qui forte propter amorem historiarum Sallustii,  Calpurnius cognomento Lanarius sit. Cui queso ut suadeas, ne uescentium dentibus edentulus inuideat, et oculos caprearum, talpa contemnat. Diues, ut cernis, ad disputandum materia; sed iam epistolaris angustia finienda est.



EPISTOLA LXXI   AD LUCINIUM.

Lucinium Beticum genere, qui cum uxore sua Theodora castam ducebat uitam, et Ierosolymam nauigare  constituerat, hortatur ut in proposito perstet et adnauiget. Interea opera quedam sua, que ille postulauerat, una cum quatuor ciliciolis, et Isaie codice, mittit; tum de ieiuniis, Eucaristie sumptione, ac traditionibus Ecclesiasticis disserit.

1. Nec opinanti mihi subito littere tue reddite sunt: que quanto 431 insperate, tanto gaudiorum plene,  quiescentem animam suscitarunt, ut statim amore complecterer, quem oculis ignorabam, et illud mecum tacitus mussitarem: Quis dabit mihi pennas sicut columbe, et uolabo, et quiescam , ut inueniat quem diligit amima mea. uere nunc in te sermo Dominicus completus est: Multi de Oriente et Occidente uenient, et recumbent in sinu Abrahe. Cornelius centurio cohortis Italice, iam tunc Lucinii mei prefigurabat fidem. Apostolus Paulus scribens ad Romanos: Cum in Hispaniam proficisci cepero, spero quod preteriens uideam uos, et a uobis deducar illuc , tantis fructibus  approbauit, quid de illa prouincia quereret. In breui tempore ab Ierosolymis usque ad Illyricum Euangelii iaciens fundamenta, Romam uinctus ingreditur, ut uinctos superstitionis erroribus liberos faciat. Manet in hospitio conducto per biennium; ut nobis utriusque Instrumenti eternam reddat domum. Piscator hominum, misso rete Apostolico, te quoque quasi pulcherrimum Auratam inter innumera piscium genera traxit ad littus. Reliquisti amaros fluctus, salsos gurgites, scissuras monitum, et Leuiathan regnantem in aquis, cum Iesu deserta expetens, contempsisti, ut possis Propheticum illud canere: In terra deserta, et inuio, et in inaquoso, sic in sancto apparui tibi . Et iterum: Ecce elongaui fugiens, et mansi in solitudine. Exspectabam eum qui saluum me fecit a pusillanimitate spiritus et tempestate . Obsecro te et moneo parentis affectu, ut qui Sodomam reliquisti, ad montana festinans, post tergum ne respicias: ne aratri stiuam, ne fimbriam Saluatoris, ne cincinnos eius, noctis rore madefactos, quos semel tenere cepisti, aliquando dimittas: ne de tecto uirtutum pristina quesiturus uestimenta descendas; ne de agro reuertaris domum, ne campestria cum Lot et amena hortorum diligas, que non irrigantur de celo, ut terra sancta, sed de turbido flumine Iordanis, postquam dulces aquas maris mortui commixtione mutauit.

2. Cepisse multorum est, ad culmen peruenisse paucorum. Qui in stadio currunt, 432 omnes quidem currunt; sed unus accipit coronam . At contra de nobis dicitur: Sic currite, ut apprehendatis.  NON EST INuIDUS Agonotheta noster, nec alterius palma,  alteri parat ignominiam. Omnes athletas suos desiderat coronari. Gaudet anima mea, et magnitudine letitie rem meroris patior. Ruth in lacrymas uerba prorumpunt. Zacheus ad unius hore conuersionem, hospitem habere meruit Saluatorem. Martha et Maria, conuiuio preparato Dominum suscepere. Meretrix lauat fletibus pedes, et unguentis bonorum operum Dominici corporis dedicat sepulturam. Simon leprosus inuitat magistrum cum discipulis, et non contemnitur. Abrahe dicitur: Egredere de terra tua, et de cognatione tua, et de domo patris tui, et uade in terram quam monstrauero tibi . Relinquit Chaldeam, relinquit Mesopotamiam: QUAERIT QUOD nescit  ne perdat quem inuenerat. Non enim arbitratus est simul se habere posse et patriam et Dominum; sed iam tunc illud Prophete Dauid opere complebat: (Aduena sum apud te, et peregrinus, sicut omnes patres mei : Hebreus id est,  , atque transitor: dum non est presenti uirtute contentus; sed preteritorum obliuiscens, in futurum se extendit, et scit illud, Ibunt de uirtute in uirtutem , mysticum sortitus est nomen, et uiam tibi aperuit, quomodo non queras ea que tua sunt, sed que aliena: et illos putes parentes, fratres, affines, atque cognatos, qui tibi in Christo copulati sunt. Mater, inquit, mea, et fratres mei hi sunt, qui faciunt uoluntatem Patris mei .

3. Habes tecum prius in carne, nunc in spiritu sociam; de coniuge germanam, de femina uirum, de subiecta parem: que sub eodem iugo ad celestia simul regna festinat. Cauta rei familiaris dispensatio, et ad  calculos rediens, non cito deponitur. Ioseph cum tunica Aegyptiam effugere non potuit. Adolescens ille, qui opertus sindone sequebatur Iesum: quia tentus fuerat a ministris, terrenum abiiciens operimentum, nudus euasit. Elias igneo curru raptus ad celum, meloten reliquit in 433 terris. Eliseus boues, et iuga prioris operis uertit in uota. Loquitur sapientissimus uir: Qui tangit picem, inquinabitur ab ea . QUAMDIU uERSAMUR in rebus seculi, et anima nostra possessionum ac reddituum procuratione deuincta est, de Deo libere cogitare non possumus. Que enim participatio iustitie cum iniquitate, aut que societas lucis ad tenebras? Qui consensus Christi ad Belial? Que pars fideli cum infideli?  Non potestis, inquit Dominus, Deo seruire et mamone . Aurum deponere incipientium est, non perfectorum. Fecit hoc Thebanus Crates, fecit Antisthenes. SEIPSUM offere Deo, proprie Christianorum est et Apostolorum: qui duo cum uidua paupertatis sue in Gazophylacium era mittentes, totum censum quem habuerunt, Domino  tradiderunt, et merentur audire: Sedebitis super duodecim solia, iudicantes duodecim tribus Isrel. .

4. Hec et ipse intelligis, quo animo replicem; et quod sub aliis uerbis te ad sanctorum Locorum inuitem habitaculum. Abundantia tua multorum in opiam sustentauit, ut et horum diuitie in tuam indigentiam redundarent. Fecisti tibi amicos de iniquo mammona, qui te reciperent in eterna tabernacula . Laudanda res, et Apostolicorum temporum uirtutibus cequanda: quando uenditis possessionibus suis, credentes afferebant pecunias, atque fundebant ante pedes Apostolorum, ostendentes auaritiam esse calcandam. Sed Dominus magis querit animas credentium, quam opes. Legimus: Redemptio anime uiri, proprie diuitie . Possumus quidem diuitias proprias intelligere, que non de alieno, non de rapinis sunt, iuxta illud: »Honora Deum de tuis iustis laboribus« : sed melior est illa intelligentia, ut diuitias proprias cognoscamus thesauros absconditos, quos nec fur possit suffodere, nec latro uiolentus eripere .

5. Opuscula mea, que non sui merito, sed bonitate tua desiderare te dicis, ad describendum hominibus tuis dedi, et descripta uidi in chartaceis codicibus: ac frequenter admonui, ut conferrent diligentius, et emendarent. Ego enim tanta uolumina pre frequentia commeantium et peregrinorum turbis relegere non potui, et ut ipsi probauere presentes, 434 longo tentus incommodo, uix diebus Quadragesime, quibus ipsi proficiscebantur, respirare cepi. Unde si paragrammata repereris, uel minus aliqua descripta sunt, que sensum legentis impediant, non mihi debes imputare, sed tuis, et imperitie notariorum librariorumque incurie, qui scribunt non quod inueniunt, sed quod intelligunt; et dum alienos errores emendare nituntur, ostendunt suos. Porro  Iosephi libros, et sanctorum Papie et Polycarpi uolumina, falsus ad te rumor pertulit a me esse translata: quia nec otii mei, nec uirium est, tantas res eadem in alteram linguam exprimere uenustate. Origenis et  Didymi pauca transtulimus, uolentes nostris ex parte ostendere, quid Greca doctrina retineret. Canonem Hebraice ueritatis, excepto  Octateucho, quem nunc in manibus habeo, pueris tuis et notariis dedi describendum. Septuaginta interpretum editionem et te habere non dubito; et ante annos plurimos diligentissime emendatam, studiosis tradidi. Nouum Testamentum Grece reddidi auctoritati. Ut enim ueterum  librorum fides de Hebreis uoluminibus examinanda est; ita nouorum Grece sermonis normam desiderat.

6. Ieiunium Sabbati, et Eucaristie sumptio quotidiana.---De Sabbato quod queris, utrum ieiunandum sit: et de Eucaristia, an accipienda quotidie, quod Romana Ecclesia [al. Romane Ecclesie] et Hispanie obseruare perhibentur, scripsit quidem et Hippolytus uir disertissimus; et carptim diuersi Scriptores e uariis auctoribus edidere. Sed ego illud breuiter te admonendum puto, traditiones Ecclesiasticas  ita obseruandas, ut a maioribus tradite sunt; nec aliorum consuetudinem, aliorum contrario more subuerti. Atque utinam omni tempore ieiunare possimus, quod in Actibus Apostolorum diebus Pentecostes et die Dominico, Apostolum Paulum, et cum eo credentes fecisse legimus . Nec tamen Manichee hereseos accusandi sunt, cum carnalis cibus preferri non debuerit spirituali. Eucaristiam quoque absque condemnatione nostri, et pungente conscientia, semper accipere, et Psalmistam audire dicentem: Gustate et uidete, quoniam suauis est Dominus , et cum eo canere: 435 Eructauit cor meum uerbum bonum . Nec hoc dico,  quod diebus festis ieiunandum putem; et contextas quinquaginta diebus ferias auferam: sed unaqueque prouincia abundet in sensu suo, et precepta maiorum, leges Apostolicas arbitretur.

7. Duo palliola, et  amphimallum de tuis usibus uel utenda, uel sanctis danda suscepi. Ego insignia paupertatis, et quotidiane symbola penitentie, tibi et sorori tue misi: quatuor ciliciola apta proposito et usibus uestris: et codicem, hoc est  decem uisiones Isaie ualde obscurissimas, quas nuper historica explanatione disserui: ut quotiescumque mea opuscula uideris, toties amici dulcissimi recordatus, nauigationem quam parumper distuleras, pares. Et quia non est in homine uia eius, et a Domino gressus hominis diriguntur : si forte  aliquid fuerit impedimenti, queso ut quos caritas iungit, terrarum longitudo non separet: et absentem Lucinium nostrum, semper presentem litterarum uicissitudine sentiamus.



EPISTOLA LXXII  . AD uITALEM  PRESBYTERUM. De Salomone et Achaz.

Alteri uitalis epistole respondens, docet pro uero credendum  esse, Salomonem, et Achaz undecimo etatis anno filios genuisse. Posse tamen alia ratione Scripturam id asseuantem explicari; uerum ab huiusmodi questionibus anxie discutiendis dehortatur.

1. Zenon nauclerus, per quem mihi dicis tue sanctitatis litteras esse transmissas, unam tantum et breuem 436 Epistolam beati Pape  Amabilis reddidit, solita munuscula continentem. Satisque miror quid cause fuerit, ut cum in benedictionibus et tuis et illius perferendis fidelis extiterit, in  reddenda epistola negligens comprobetur. Neque enim te falli arbitror discipulum ueritatis; nisi forte Greco homini Latinus sermo inter chartulas oberrauit. Itaque ad secundam rescribo Epistolam, quam mihi sanctus filius meus Heraclius  Diaconus reddidit, in qua inter cetera deprecaris, ut exponam tibi causas, Quare Salomon, et Achaz undecim annorum, filios genuisse dicantur. Si enim duodecimo anno Salomon super Isrel accepit imperium, et quadraginta annis regnauit in Ierusalem; filiusque eius Roboam cum  quadragesimum et primum annum ageret etatis, patri successit in regnum, perspicuum est undecim annorum fuisse Salomonem, siue decem, quia decem menses a conceptu usque ad partum sibi mater uindicat. Rursum Achaz filius Ioathan cum uiginti esset annorum, rex constitutus est super duas tribus, idest, Iudam et Beniamin , regnauitque annis sedecim : quo mortuo, Ezechias cum uicesimum et quintum annum ageret etatis, patri successit in regnum . Ex quo intelligitur, Achaz quoque undecimo  siue decimo anno, Ezechiam filium procreasse.

2. Et si quidem in historiis aliter haberent Septuaginta interpretes, aliter Hebraica ueritas, confugere poteramus ad solita presidia: et arcem lingue tenere  uernacule: nunc uero et ipsum authenticum, et ceteri interpretes pari auctoritate consentiant, non in Scriptura, sed in sensu est difficultas. Quis enim crederet mortalium, ut undecim  annorum puer generaret filium? Multa et alia dicuntur in Scripturis, que uidentur 437 incredibilia, et tamen uera sunt. NEQUE ENIM uALET natura contra nature Dominum: aut potest uas figulo dicere: quare me ita fecisti, aut ita? Licet quod pro miraculo, signo atque portento fit, legem  nature facere non possit. Num quia nostra etate duplex Lydde natus est homo, duorum capitum, quatuor manuum, unum uentre, et duobus pedibus, omnes homines ita nasci necesse est? Legamus ueteres  historias et maxime Grecas ac Latinas, et inueniemus lustralibus hostiis, secundum errorem ueterum, portentuosas soboles, tam in hominibus, quam in armentis ac pecudibus, expiatas. Audiui, Domino teste non mentior: quedam muliercula cum expositum nutriret infantem, et instillaret cibos, ac nutricis officio fungeretur, cubaretque cum ea paruulus, qui usque ad decimum iam peruenerat annum; accidit, ut plus quam pudicitia patitur, se mero ingurgitaret, accensaque libidine, obscenis motibus ad coitum duceret infantem. Prima ebrietas alterius noctis et ceterarum deinceps fecit consuetudinem. Nec dum duo menses fuerant euoluti, et ecce femine uterus intumuit. Quid plura? dispensatione Dei factum est, ut que contra naturam simplicitate paruuli in contemptum Dei abutebatur, a nature Domino proderetur, impleto sermone quo dicitur: Nihil occultum quod non manifestetur .

3. Simulque consideremus, quod occulte Scriptura et Salomonem et Achaz uoluptatis et impietatis accuset. Uterque enim cum esset de stirpe Dauid, recessit a Domino: et alter in tantum secutus est libidinem, ut septingentas habuerit uxores, et trecentas concubinas, et adolescentulas, et scorta  passiua, quorum non erat numerus: neglectoque Deo patrum suorum, extruxerit idola gentium plurimarum; et fuerit, non ut prius IDIDIA, id est, amabilis Domini, sed amator mulierum : alter miserit ad regem Assyriorum, auxilium postulans, et in tempore angustie sue, auxerit contemptum in Dominum, immolaueritque 438 diis Damasci uictimas percussoribus suis, et in omnibus  urbibus  Iuda extruxerit aras ad cremandum thus; atque ad iracundiam prouocauerit Dominum Deum Patrum suorum : in tantum ut direptis uasis domus Domini atque confractis, clauserit ianuas Templi Dei, et fecerit sibi altaria in uniuersis angulis Ierusalem, ambulaueritque in uiis regum Isrel, et statuas fuderit Baalim, et adoleuerit incensum in ualle filiorum Ennon, et lustrauerit filios suos in igne, iuxta ritum gentium, quas interfecit Dominus in aduentu filiorum Isrel. Ex quo perspicuum est, homines a parua etate libidini deditos, immatura eorum sobole demonstrari, quod etiam eo tempore peccare ceperint, quo natura non patitur.

4. Ad summam illud dici potest, quod in regno Dauid Salomon cum duodecim esset annorum, solium patris obtinuerit: et postea, quia Scriptura reliquit incertum, uixerit Dauid, regnante iam filio, aliquot annos, qui sibi et non Salomoni imputentur: mortuo autem patre, post filius regnauerit annis quadraginta, quos sine parente regnauit: atque ita et initium regni Salomonis, et tempus quo solus ipse regnauit, ab historia demonstratum. Nec tamen omnes annos uite illius quinquaginta tantum et duorum annorum circulis contineri. Sin autem dubitas, quod regnantibus filiis, patribusque uiuentibus, non filiis tempus regni eorum, sed parentibus imputetur, lege ipsum Regnorum uolumen, et inuenies, quod Ozias rex Iuda postquam lepra percussus est, habitauit in domo separata, et filius eius Ioathan imperium rexerit, iudicaueritque populum terre, usque ad diem mortis patris sui : et tamen post mortem illius, cum uiginti quinque esset annorum, sedecim annis regnasse dicatur, quos solus ipse regnauerit. Quod de Salomone intelleximus, de Achaz similiter intelligendum est, qui Ioathe filius, Ezechie pater fuerit . Audiui quemadmodum Hebreum huiuscemodi narrare fabulam iuxta Prophetiam 439 Isaie,  quam inter decem uisiones nuper interpretatus sum: quod mortuo Achaz, Philistea letata sit, et Scriptura postea comminetur ac dicat: »Ne leteris Philistea omnis tu: quoniam comminuta est uirga percussoris tui. De radice enim colubri egredietur regulus, et semen eius absorbens uolucrem« : hoc est de Achaz constituetur rex Ezechias. Ex quo intelligi uoluit, non statim post mortem patris, filium in imperium subrogatum, sed uel seditionibus populi, uel quibusdam  interregnis, aut certe prementibus malis, et hinc inde consurgentibus bellis, regnum eius fuisse dilatum.

5. In rebus obscuris diuersas ponimus opiniones,  ut non tam scribere, quam loqui tibi coram uideamur. Ceterum Apostolus interminabiles genealogias et Iudaicas fabulas prohibens, de istiusmodi mihi uidetur interdicere questionibus. Quid enim prodest herere in littera, et uel scriptoris errorem, uel annorum seriem calumniari, cum manifestissime scribatur: Littera occidit, spiritus autem uiuificat?  Relege omnes et ueteris et noui Testamenti libros, et tantam annorum reperies dissonantiam, et numerum inter Iudam et Isrel, id est, inter regnum utrumque confusum, ut huiuscemodi herere questionibus, non tam studiosi, quam otiosi hominis esse uideatur. Munuscula a te missa libenter suscepi, et impendio precor, ut in amore quo nos appetere cepisti, ad finem usque perdures. Non enim cepisse, sed permansisse uirtutis est. Nostra uicissim per Desiderium  missa suscipe.



EPISTOLA LXXIII  , AD  EuANGELUM PRESBYTERUM.

Auctoris 440 anonymi librum, qui Pontificem Melchisedec, non hominem, sed Spiritum Sanctum fuisse affirmabat, ex ueterum Christianorum sententiis impugnat; ostenditque, illum reuera hominem genere Chananeum exstitisse; aut si Iudeis credatur, Sem primum filium Ne Patriarche.

1. Lib. anonymum et absque auctore.---Misisti mihi uolumen  et nescio, utrum tu de titulo nomen subtraxeris, an ille qui scripsit, ut periculum fugeret disputandi, auctorem noluerit confiteri. Quod cum legissem, intellexi famosissimam questionem super Pontifice Melchisedec illuc plurimis argumentis esse perductam, ut docere conatus sit, eum qui benedixerit tanto Patriarche,  diuinioris fuisse nature, nec de hominibus estimandum. Et ad extremum ausus est dicere Spiritum Sanctum occurrisse Abrahe, et ipsum esse qui sub hominis figura uisus sit. Quomodo  autem Spiritus Sanctus, panem uinumque protulerit, et decimas prede, quas Abraham uictis quatuor regibus reportarat, acceperit, omnino tangere noluit: petisque ut quid mihi, uel de Scriptore, ue de questione uideatur, respondeam. Fateor uolui dissimulare sententiam, nec me periculoso  et miscere tractatui, in quo quodcumque dixissem, reprehensores habiturus forem. Sed rursum cum Epistolam legerem, et inuenissem in extrema pagella, miris me obtestationibus adiuratum, ne spernerem precatorem: reuolui 441 ueterum libros, ut uiderem quid singuli dicerent, et tibi quasi de multorum consilio, responderem.

2. Statimque in fronte Geneseos  primam Homiliarum Origenis reperi scriptam de Melchisedech, in qua multiplici sermone disputans, illuc deuolutus est, ut eum Angelum diceret. Iisdemque pene argumentis, quibus Scriptor tuus de Spiritu sancto, ille de supernis uirtutibus est locutus. Transiui ad Didymum sectatorem eius, et uidi hominem pedibus in magistri isse sententiam. uerti me ad Hippolytum, Ireneum, Eusebium Cesariensem, et Emisenum,  Apollinarem quoque, et Eustathium nostrum, qui primus Antiochene Ecclesie Episcopus contra Arium clarissima tuba bellicum cecinit: et deprehendi, horum omnium opiniones, diuersis argumentationibus ac diuerticulis ad unum compitum peruenisse, ut dicerent Melchisedech hominem fuisse Chananeum, regem urbis Ierosolyme, que primum Salem, postea Iebus, ad extremum Ierusalem appellata sit. Nec mirum esse, si Sacerdos Dei altissimi describatur absque circumcisione et legalibus ceremoniis, et genere Aaron: cum Abel quoque, et Enoch, et Ne placuerint Deo, et uictimas obtulerint: et in Iob uolumine legamus, quod ipse et oblator munerum fuerit, et sacerdos, et quotidie pro filiis suis hostias immolarit . Et aiunt ipsum quoque Iob non fuisse de genere Leui, sed de stirpe Esau: licet aliud  Hebrei autument.

3. Quomodo autem Ne inebriatus in domo sua, et nudatus atque derisus a  mediano filio ,  typum Saluatoris prebuit, et Cnam populi Iudeorum: Samson quoque amator meretricis et pauperis Dalile, multo plures hostium mortuus, quam uiuus occidit , ut Christi exprimeret passionem: omnesque pene 442 Sancti et Patriarche et Prophete, in aliqua re figuram expresserunt Saluatoris; sic et Melchisedech, eo quod Chananeus fuerit, et non de genere Iudeorum, in typum precessisse sacerdotis  Filii Dei, de quo dicitur in centesimo nono Psalmo: Tu es Sacerdos in eternum, secundum ordinem Melchisedech. Ordinem autem eius multis modis interpretantur, quod solus et rex fuerit, et sacerdos, et ante circumcisionem functus sacerdotio: ut non gentes ex Iudeis, sed Iudei a gentibus sacerdotium acceperint, neque unctus oleo sacerdotali, ut Moysi precepta constituunt : sed oleo exsultationis, et fidei puritate, neque carnis et sanguinis uictimas immolauerit,  et brutorum animalium exta susceperit: sed pane et uino, simplici puroque sacrificio Christi dedicauerit sacramentum; et multa alia que epistolaris breuitas non recipit.

4. Preterea  plenius esse tractatum in Epistola ad Hebreos , quam omnes Greci recipiunt, et nonnulli Latinorum, quod iste Melchisedech, id est, rex iustus, rex fuerit Salem, id est, rex pacis, sine patre, sine matre,  et quomodo hoc intelligendum sit, uno statim uerbo explicari , non quod absque patre et matre fuerit, cum Christus quoque secundum utramque naturam et patrem habuerit et matrem, sed quod subito introducatur in Genesi occurrisse Abraham a cede hostium reuertenti; et nec ante. nec postea eius nomen feratur adscriptum. Affirmat autem Apostolus, quod Aaron sacerdotium, id est, populi Iudeorum, et principium habuerit et finem: Melchisedech autem, id est, Christi et Ecclesie, et in preteritum et in futurum eternum sit, nullumque habuerit auctorem: et quod translato sacerdotio, legis quoque mutatio fiat: ut nequaquam de Agar ancilla, et monte 443 Sina, sed de Sara libera, et arce Sion egrediatur uerbum Domini, et lex Dei de Ierusalem. Et difficultatem rei  primo exagerat, dicens: Super quo multus nobis  sermo est, et ininterpretabilis : non quia Apostolus non potuerit id interpretari, sed quia illius temporis non fuerit. Hebreis enim, id est, Iudeis persuadebat, non iam Fidelibus, quibus passim proderet sacramentum. uerumtamen si uas electionis stupet ad mysterium, et de quo disputat, ineffabile confitetur; quanto magis nos uermiculi et pulices, solam debemus scientiam inscitie confiteri, et amplissimam domum, paruo quasi foramine ostendere: ut dicamus duo sacerdotia inter se ab Apostolo comparata, prioris populi et posterioris? Et hoc agit tota disputatione, ut ante Leui et Aaron, sacerdos fuerit Melchisedech ex gentibus, cuius tantum  precedat meritum, ut futuris sacerdotibus Iudeorum, in lumbis benedixerit Abraham. Totumque quod sequitur in laudes Melchisedech, ad Christi typum referri, cuius profectus Ecclesie sacramenta sunt.

5. Hec legi in Grecorum uoluminibus, et quasi latissimos terrarum situs, in breui tabella uolui demonstrare, non extendens spatia sensuum atque tractatuum, sed quibusdam punctis atque compendiis infinita significans, ut in parua Epistola multorum simul disceres uoluntates. uerum quia amanter interrogas, et uniuersa que didici, fidis auribus instillanda sunt, ponam et Hebreorum opinionem: et ne quid desit curiositati, ipsa Hebraica uerba subnecram  UMELCHISEDEC MELEC SALEM MOSI LEHEM uAIAIN, UHU CHeN LEEL ELION: uAIBAR CHEU uAIOMER BARUCH ABRAM LEEL ELION CONE SAMAIM uA ARES: UBARUCII EL ELION ESER MAGGEN SARACH BIADACH uAIETHEN LO MAASER MECCHOL . Quod interpretatur in Latinum hoc modo: Et Melchisedech rex Salem, protulit panem et uinum; erat autem sacerdos 444 Dei excelsi: benedixitque illi, et ait, Benedictus Abram Deo excelso, qui creauit celum et terram: et benedictus Deus altissimus, qui tradidit inimicos tuos in manu tua; et dedit ei decimas ex omnibus. Traduntque hunc esse Sem primum filium Ne, et eo tempore quo ortus est Abram, habuisse etatis annos trecentos nonaginta, qui ita supputantur. Sem post diluuium anno secundo, cum centum esset annorum, genuit Arphaxad: post cuius ortum, uixit annos quingentos, hoc est, simul sexcentos. Arphaxad annos natus triginta et quinque, genuit Salem, qui et ipse tricenarius, procreauit Eber, quem triginta quatuor annorum legimus genuisse Phaleg. Rursum Phaleg expletis annis triginta, genuit Rehu: qui et ipse, post trigesimum et secundum natiuitatis sue annum,  edidit Serug: de quo cum ad triginta peruenisset annos, ortus est Nachor: qui uiginti nouem annorum, genuit Thare: quem legimus quod septuagenarius genuit Abram, et Nachor, et Aran. Supputa per singulas etates annorum numerum, et inuenies ab ortu Sem, usque ad generationem Abram, trecentos nonaginta annos. Mortuus est autem Abraham centesimo septuagesimo quinto etatis sue anno. Ratione deducta, inuenitur Sem, abnepoti suo decimi gradus,  Abraham, superuixisse annos triginta quinque.

6. Simulque et hoc tradunt, quod usque ad sacerdotium Aaron, omnes primogeniti ex stirpe Ne, cuius series et ordo describitur, fuerint sacerdotes, et Deo uictimas immolarint: et hec esse primogenita, que Esau fratri suo uendiderit Iacob . Nec esse mirum, si Melchisedech uictori Abram obuiam processerit, et in refectionem tam ipsius, quam pugnatorum eius, panes uinumque protulerit, et benedixerit ei, cum abnepoti suo hoc iure debuerit: et decimas prede atque uictorie acceperit ab eo: siue quod habetur ambiguum, ipse dederit ei  substantie sue decimas, et auitam largitatem ostenderit in nepotem. 445 Utrumque enim intelligi potest, et iuxta Hebraicum et iuxta Septuaginta interpretes, quod et ipse acceperit decimas spoliorum, et Abrahe dederit decimas substantie sue: quanquam Apostolus in Epistola sua ad Hebreos  apertissime definiat, non Abraham suscepisse a Melchisedech decimas diuitiarum eius, sed de spoliis hostium, partem accepisse Pontificem.

7. Salem autem non, ut Iosephus, et nostri omnes arbitrantur esse  Ierusalem, nomen ex Greco Hebraicoque compositum, quod absurdum esse, peregrine lingue mixtura demonstrat: sed oppidum iuxta Scythopolim, quod usque hodie appellatur Salem, et ostenditur ibi palatium Melchisedech, ex magnitudine ruinarum, ueteris operis ostendens magnificentiam: de quo in posteriore quoque parte Geneseos scriptum est. uenit Iacob in Socoth, id est, in tabernacula, et fecit sibi ibi domos atque tentoria, et transiuit in Salem ciuitatem regionis Sichem. que est in terra Chanaan .

8. Considerandum quoque est, quod Abrahe a cede hostium reuertenti; quos persecutus est usque Dan , que hodie Paneas  appellatur; non  deuia Ierusalem, sed oppidum metropoleos Sichem, in itinere fuerit: de quo in Euangelio quoque legimus: Erat autem Ioannes baptizans in Ennon, iuxta Salim, quia aque erant multe ibi . Nec refert, utrum Salem, an Salim nominetur, cum uocalibus in medio litteris perraro utantur Hebrei, et pro uoluntate lectorum, ac uarietate,  regionem eadem uerba diuersis sonis atque accentibus proferantur.

9. Hec ab eruditissimis gentis illius didicimus, qui intantum non recipiunt Spiritum sanctum, uel Angelum fuisse Melchisedech, ut etiam certissimum hominis nomen adscribant. Et reuera stultum est, id quod in typo dicitur: eo quod Christi sacerdotium finem non habeat; et ipse rex et sacerdos nobis utrumque donauerit, ut simus genus regale et sacerdotale , et quasi angularis lapis  parietem utrumque coniunxerit, et 446 de duobus gregibus bonus pastor unum effecerit gregem ; sic quosdam referre ad , ut historie auferant ueritatem, et dicant non fuisse regem, sed imagine hominis Angelum demonstratum: cum intantum nitantur Hebrei Melchisedech regem Salem, filium Ne, Sem ostendere, ut ante hoc scriptum sic referant: Egressus est autem rex Sodomorum in occursum ei  postquam reuersus est a cede Chodorlaomor, et regum qui cum eo erant in ualle Saue: hec est uallis regis; de qua statim sequitur: Et Melchisedech rex Salem protulit panem et uinum , et reliqua. Si ergo hec ciuitas regis est, et uallis regis, siue ut Septuaginta transtulerunt, campus, quem hodie Aulonem Palestini uocant: manifestum est hominem fuisse, qui in terrena et ualle et urbe regnauit .

10. Habes que audierim, que legerim de Melchisedech. Meum fuit citare  testes: tuum sit de fide testium iudicare. Quod si omnes repuleris, tuum certe spiritualem illum interpretem non recipies, qui imperitus sermone, et scientia, tanto supercilio et auctoritate Melchisedech Spiritum sanctum pronuntiauit, ut illud uerissimum comprobarit, quod apud Grecos canitur,  Imperitia confidentiam, eruditio timorem creat. Ego post longam egrotationem, uix in Quadragesime diebus  febri carere potui, et cum alteri me operi prepararem, paucos dies qui supererant in Matthei expositione consumpsi: tantaque auiditate studia omissa repetiui, ut quod exercitationi lingue profuit, nocuerit corporis ualetudini.



447 EPISTOLA LXXIu  AD  RUFFINUM PRESBYTERUM. De iurgio duarum meretricum, et iudicio Salomonis.


Recentis cum Ruffino amicitie officiis breuiter perstrictis, iurgium duarum meretricum interpretatur allegorice de Ecclesia ex Gentibus congregata, ac Iudeorum Synagoga.

1. Multum in utramque partem crebro fama mentitur, et tam de bonis mala, quam de malis bona,  falso rumore concelebrat. Unde et ego gaudeo quidem super testimonio erga me sanctitatis tue, et amore sancti Presbyteri  Eusebii: nec dubito quin me publice predicetis, sed tacitum uestre prudentie iudicium pertimesco. Itaque obsecro, ut magis memineritis mei, et dignum uestra laude faciatis. Quod primus ad officium prouocasti, et mihi secunde in rescribendo  partes date sunt, non uenit de incuria in amicos, sed de ignorantia; si enim scissem, preoccupassem sermonem tuum.

2. Interpretatio iudicii Salomonis super iurgio duarum mulierum meretricum , quantum ad simplicem historiam pertinet, perspicua est: quod puer annorum duodecim contra etatis sue mensuram de intimo humane nature iudicarit affectu. Unde et admiratus est, et pertimuit illum omnis Isrel, quod scilicet eum manifesta non fugerent, qui tam prudenter abscondita deprehendisset. Quantum autem ad typicos pertinet intellectus, dicente Apostolo: Hec omnia in figura contingebant illis, scripta sunt autem  de nobis, in quos fines seculorum decurrerunt , quidam Grecorum autumant super Synagoga et Ecclesia sentiendum, 448 et  ad illud tempus cuncta referenda, quando post crucem et resurrectionem, tam in Isrel, quam in Gentium populo uerus Salomon, id est, pacificus, regnare ceperit. Quod autem adultere et meretrices, Synagoga et Ecclesia dicantur in Scripturis, nulla dubitatio est.

3. Et hoc prima fronte uidetur esse blasphemum; ceterum si recurramus ad Prophetas, Osee uidelicet, qui accepit uxorem fornicariam, et generauit filios fornicationis , et deinde adulteram: et ad Ezechiel, qui Ierusalem quasi meretricem arguit, quod sequuta sit amatores suos, et diuaricauerit omni transeunti pedes, lupanarque in loco celebri exstruxerit ; animaduertemus Christum idcirco uenisse, ut meretrices donaret matrimonio, et de duobus gregibus unum ouile faceret, medioque pariete destructo , in easdem caulas oues prius morbidas congregaret. He sunt due uirge, que iunguntur in Ezechiel , et de quibus per Zacariam Dominus refert: Et assumpsi mihi duas uirgas, unam uocaui decorem, et alteram uocaui funiculum, et paui gregem . Mulier quoque illa meretrix in Euangelio, que pedes Iesu lacrymis lauat, crine detergit, et cui peccata omnia dimittuntur, manifeste pingit Ecclesiam de Gentibus congregatam . Hec idcirco in prima fronte replicaui, ne cui uideatur incongruum, si meretrices dicantur Synagoga et Ecclesia, quarum una Salomonis iudicio, filii possessione donata est. Prudens querat auditor, quomodo meretrix sit Ecclesia, que non habet maculam, neque rugam?  Non dicimus Ecclesiam permansisse meretricem, sed fuisse. Nam et in Simonis leprosi domo Saluator scribitur inisse conuiuium , utique non quia leprosus erat eo tempore, quo habebat hospitem Saluatorem, sed quia leprosus ante fuerat. Mattheus quoque in 449 catalogo Apostolorum Publicanus dicitur, non quo permanserit Publicanus post Apostolicam dignitatem, sed quia prius fuerit Publicanus: ut ubi superabundauit peccatum, superabundaret gratia.

4. Simulque considera quid dicat Ecclesia contra Synagogam calumniatricem: Ego et mulier hec habitabamus in domo una . Post resurrectionem enim Domini Saluatoris, una de utroque populo Ecclesia congregata est; et quam eleganter: Peperi, inquit, apud eam in cubiculo. Ecclesia enim de Gentibus, que non habebat prius Legem et Prophetas, peperit in domo Synagoge: nec egressa est de cubiculo, sed ingressa. Unde dicit in Cantico Canticorum: Introduxit me rex in cubiculum suum . Et iterum: Et quidem non spernam te. Assumens introducam te in domum matris mee, et in cubiculum eius  que concepit me . Tertia autem die: postquam ego peperi, peperit et hec. Si consideres Pilatum lauantem manus atque dicentem: Mundus  ego sum a sanguine iusti huius : si Centurionem ante patibulum confitentem: uere hic erat Filius Dei , si eos qui ante passionem per Philippum, Dominum uidere desiderant: haud ambiges primam peperisse Ecclesiam, et postea natum populum Iudeorum, pro quo Dominus precabatur: Pater, ignosce eis, quod enim faciunt, nesciunt . Unaque die crediderunt tria millia: et alia die quinque millia . Et eramus simul (multitudinis enim credentium erat cor [ nullusque alius in domo nobiscum, exceptis nobis duabus: non blasphemantium Iudeorum, non Gentilium idolis seruientium. Mortuus est autem filius mulieris huius nocte. Dum enim Legis sequitur obseruantiam, et gratie Euangelii iugum Mosaice doctrine copulat, tenebrarum errore cooperta est. Oppressitque eum mater sua dormiens, que non poterat dicere: Ego dormio, et cor meum uigilat .  Media nocte consurgens, tulit filium de latere  dormientis, et in suo collocauit sinu. Relege totam ad Galatas Apostoli Epistolam, et animaduertes quomodo filios Ecclesie suos facere Synagoga festinet, et dicat Apostolus: Filioli mei, quos iterum parturio, donec Christus formetur in uobis . uiuum tulit, non ut possideret, sed ut 450 occideret. Non enim amore fecit hoc filii, sed emule odio, et suum mortuum per Legis ceremonias in sinu Ecclesie supposuit.

5. Longum est  si uelim per singula currere; quomodo per Apostolum Paulum, et Ecclesiasticos uiros intellexit Ecclesia, non esse suum filium, qui tenebatur in Lege: et in luce cognouerit, quem in tenebris non uidebat. Inde iurgium ortum est, presente rege, altera dicente: Filius tuus mortuus est, meus autem uiuit: altera respondente, Mentiris, filius quippe meus uiuit, et filius tuus mortuus est: atque in hunc modum contendebant coram rege. Tunc rex Salomon, qui manifeste Saluator accipitur  simulat ignorantiam, et humanos pro dispensatione carnis mentitur affectus, sicut et  in alio loco: Ubi posuistis Lazarum?  et ad mulierem fluentem sanguine, Quis me tetigit?  gladium postulat, de quo dixerat: Nolite putare, quod uenerim pacem mittere super terram: non ueni pacem mittere, sed gladium. ueni enim diuidere hominem contra patrem suum, et filiam contra matrem suam, et nurum contra socrum suam: et inimici hominis domestici eius : et tentat naturam nature Dominus, uultque secundum utriusque uoluntatem,  uiuentem filium in Legem, Gratiamque diuidere: non quod probet, sed quod ad arguendum calumniam Synagoge, hoc uelle se dicat. Illa, que nolebat Ecclesie filium in gratia uiuere, nec per baptismum liberari, libenter habet diuidi puerum: non ut possideat, sed ut interficiat. ECCLESIA QUEM scit suum esse, libenter concedit emule, dum uiuat saltem apud aduersariam: ne inter Legem diuisus et Gratiam, Saluatoris mucrone feriatur. Unde dicit Apostolus: Ecce ego Paulus dico uobis, quod si Legem obseruatis, Christus uobis nichil prodest .

6. Hec sub allegorie nubilo dicta sint. Ceterum optime nouit prudentia tua, non easdem esse regulas in Tropologie umbris, que in historie ueritate. 451 Quod sicubi pedem offendimus, et sapienti lectori friuolum uideatur esse quod scripsimus, culpam in auctorem referat. Nos enim et hec ipsa in lectulo decumbentes, longaque egrotatione confecti, uix notario celeriter scribenda dictauimus: non ut impleremus materiam, sed ne tibi in principio amicitiarum aliquid imperanti, uideremur negare. Ora nobis a Domino sospitatem, ut post duodecim menses, quibus iugi languore confectus sum, possim aliquid dignum uestre scribere uoluntati: et ignosce si scatens oratio, cursu  solito non fluat. Non enim eodem lepore dictamus, quo scribimus: quia in altero sepe stylum uertimus, iterum que legi digna sint, scripturi: in altero quidquid in buccam uenerit celeri sermone conuoluimus. Caninium libenter uidi, qui narrare tibi poterit, quam difficile et periculosum manus dextere, usque in presentem diem, quo ista dictaui, uulnus sustinuerim.



EPISTOLA LXXu  . AD THEODORAM uIDUAM.

Theodoram Lucinii uiduam consolatur de morte mariti, cuius uirtutes, et castitatem precipue laudat.

1. Lugubri nuntio consternatus super sancti et uenerabilis mihi dormitione Lucinii, uix breuem Epistolam dictare potui. Non quod eius uicem doleam, quem scio ad meliora transisse, dicente Moyse: Transiens uidebo uisionem hanc magnam ; sed quod torquear desiderio, non meruisse me eius uiri, uidere faciem, quem in breui tempore huc uenturum esse credebam. uerum est illud super necessitate mortis prophetale uaticinium, quod fratres diuidat , et carissima inter se nomina crudelis et dura dissociet. Sed habemus consolationem, quia  Domini sermone iugulatur, et dicitur ad eam: Ero mors tua, o mors, ero morsus tuus inferne; et in consequentibus: Adducet urentem uentum Dominus de deserto ascendentem, qui siccabit omnes uenas eius, et desolabit fontem illius . Exiuit enim  uirga de radice Iesse, et flos de uirginali frutice pullulauit : qui loquitur in 452 Cantico Canticorum: Ego flos campi, et lilium conuallium . Flos noster mortis interitus; ideoque et mortuus est, ut mors illius morte moreretur. Quod autem de deserto dicitur adducendus, uirginalis uterus demonstratur, qui absque coitu et semine uiri Deum nobis fudit infantem: qui calore Spiritus Sancti exsiccaret fontes libidinum, et caneret in Psalmo: In terra deserta et inuia et inaquosa, sic in sancto apparui tibi . Aduersum ergo mortis duritiam et crudelissimam necessitatem hoc solatio erigimur, quod breui uisuri sumus eos, quos dolemus absentes. NEQUE ENIM mors, sed dormitio et somnus appellatur. Unde et beatus Apostolus uetat de dormientibus contristari : ut quos dormire nouimus, suscitari posse credamus; et post digestum soporem, uigilare cum Sanctis, et cum Angelis dicere: Gloria in excelsis Deo, et super terram pax hominibus bone uoluntatis . In celo, ubi non est peccatum, gloria est, et perpetua laus, et indefessa preconia. In terra autem, ubi seditio, bella atque discordie, pax imprecanda est: et pax non in omnibus; sed in his qui bone sunt uoluntatis; et salutationem audiunt Apostolicam: Gratia uobis et pax a Deo Patre, et Domino nostro Iesu Christo multiplicetur : ut in pace sit locus eius, et habitatio eius in Sion , id est, in specula, in sublimitate dogmatum atque uirtutum, in anima credentis; cuius quotidie Angelus uidet faciem Dei , et reuelato uultu gloriam Dei contemplatur.

2. Unde obsecro te, et currentem, ut aiunt, impello, ut Lucinium tuum desideres quidem ut fratrem; sed gaudeas regnare cum Christo: Quia raptus est, ne malitia immularet mentem eius. Placita enim erat Deo anima illius, et in breui spatio tempora multa compleuit . NOS DOLENDI magis, qui quotidie stamus in prelio peccatorum, uitiis sordidamur, accipimus uulnera, et de otioso uerbo reddituri sumus rationem. Ille iam securus et uictor te aspicit de excelso, et fauet laboranti: et iuxta se locum preparat, eodem amore et eadem caritate,  qua oblitus officii coniugalis, in terram quoque sororem te habere ceperat,  imo fratrem; quia casta coniunctio sexum non habet nuptialem. Et si adhuc in carne positi, 453 et renati in Christo, non sumus Grecus et Barbarus, seruus et liber, masculus et femina; sed omnes in eo unum sumus: quanto magis cum corruptiuum hoc induerit incorruptionem, et mortale hoc induerit immortalitatem , non nubent, neque nubentur, sed erunt sicut Angeli in  celis?  Quando dicit, non nubent, neque nubentur, sed erunt sicut Angeli in celis, non natura et substantia corporum tollitur, sed glorie magnitudo monstratur. Neque enim scriptum est, erunt Angeli; sed, sicut Angeli, ubi similitudo promittitur, ueritas denegatur. Erunt, inquit, sicut Angeli, id est, similes Angelorum: ergo homines esse non desinent. Inclyti quidem, et Angelico splendore decorati; sed tamen homines: ut et Apostolus, Apostolus sit, et Maria, Maria: et confundatur  heresis, que ideo incerta et magna promittit, ut que certa et moderata sunt, auferat.

3. Et quia hereseos semel fecimus mentionem, qua Lucinius noster digne eloquentie tuba predicari potest? qui, spurcissima per Hispanias Basilidis heresi seuiente, et instar pestis et morbi, totas intra Pyreneum et Oceanum uastante prouincias, fidei Ecclesiastice tenuit puritatem, nequaquam suscipiens, Armagil, Barbelon, Abraxas, Balsamum, et ridiculum Leusiboram, ceteraque magis portenta, quam nomina, que ad imperitorum, et muliercularum animos concitandos,  quasi de Hebraicis fontibus hauriunt, barbaro simplices quosque terrentes sono: ut quod non intelligunt, plus 454 mirentur. Refert Ireneus, uir Apostolicorum temporum, et Papie, auditoris Euangeliste Ioannis discipulus, Episcopusque Ecclesie Lugdunensis: quod Marcus quidam de Basilidis Gnostici stirpe descendens, primum ad Gallias uenerit: et eas partes per quas Rhodanus et Garumna fluunt, sua doctrina maculauerit: maximeque nobiles feminas, quedam in occulto mysteria repromittens, hoc errore seduxerit: magicis artibus, et secreta corporum  uoluptate, amorem sui concilians  . Inde Pyreneum transiens, Hispanias occuparit, et hoc studii habuerit, ut diuitum domos, et in ipsis feminas maxime appeteret: que ducuntur uariis desideriis, semper discentes, et nunquam ad scientiam ueritatis peruenientes. Hoc ille scripsit ante annos circiter  trecentos. Et scripsit in his libris, quos aduersus omnes hereses doctissimo et eloquentissimo sermone composuit.

4. Ex quo perpendat prudentia tua, qua Lucinius noster laude sit dignus, qui clausit aurem, ne audiret iudicium sanguinis: et omnem substantiam suam dispersit et dedit pauperibus, ut iustitia eius maneret in eternum . Nec patrie sue largitate contentus, misit Ierosolymarum et Alexandrine Ecclesie tantum auri, quantum multorum possit inopie subueniri. Quod cum multi mirentur et predicent, ego in illo magis laudabo feruorem et studium Scripturarum. Quo ille desiderio opuscula nostra flagitauit, et missis sex notariis (quia in hac prouincia Latini sermonis [ describi 455 sibi fecit, quecumque ab adolescentia usque in presens tempus dictauimus? Non nos honorauit, qui paruuli et minimi Christianorum omnium sumus, et ob conscientiam peccatorum, Bethleemitici ruris saxa incolimus; sed Christum, qui honoratur in seruis suis; et Apostolis repromittit, dicens: »Qui uos recipiunt, me recipiunt. Et qui me recipiunt, recipiunt eum, qui me misit .

5. Itaque, carissima filia, hanc Epistolam amoris mei in illum habeto Epitaphium: et quidquid posse me scieris in opere spirituali, audacter impera, ut sciant secula post futura, eum, qui dicit in Isaia: »Posuit me ut sagittam electam, in pharetra sua abcondit me« , duos uiros tantis maris atque terrarum inter se spatiis separatos, suo acumine uulnerasse, ut cum mutuo in carne se nesciant, amore spiritus copulentur.


Subscriptio.

Sanctam te corpore et spiritu seruet ille Samarites, id est, Seruator et custos, de quo in Psalmo scribitur: »Non dormitabit, neque dormiet, qui custodit Isrel« ; ut Hir, qui interpretatur uigil, qui descendit  ad Daniel, ad te quoque ueniat, et possis dicere: dormio, et cor meum uigilat .



EPISTOLA LXXuI  AD ABIGAUM.

Abigao Presbytero excusat se, quod non scripserit: eumque consolatur, ne moleste ferat cecitatem corporis, cum animo cernat. Denique integritatem eius laudat, eique commendat Theodoram uiduam Lucinii.

1. Quanquam mihi multorum sim conscius peccatorum, et quotidie in oratione flexis genibus loquar: »Delicta iuuentutis mee, et ignorantias meas ne memineris« : tamen sciens dictum esse ab Apostolo: »Ne inflatus superbia incidat in iudicium diaboli« : Et in alio loco scriptum: »Superbis Deus resistit; humilibus autem dat gratiam« , nichil ita a pueritia conatus sum uitare quam tumentem animum, et ceruicem erectam, Dei contra se odia prouocantem. Noui 456 enim magistrum et Dominum et Deum meum in carnis humilitate dixisse: »Discite a me, quia mitis sum et humilis corde« : et ante per os Dauid cecinisse: »Memento, Domine, Dauid, et omnis mansuetudinis eius« . Et in alio loco legimus: »Ante gloriam humiliabitur cor uiri; et ante ruinam eleuatur« . Itaque obsecro te, ne me putes sumptis litteris tuis ante tacuisse; et aliorum, uel infidelitatem, uel negligentiam in me referas. Quid enim cause erat, ut prouocatus officio, tacerem, et amicitias tuas meo silentio repellerem, qui ultro soleo bonorum appetere necessitudinem, et me eorum ingerere caritati? »Quia meliores sunt duo, quam unus: et si alter ceciderit, ab altero fulcietur. Funiculus triplex non facile rumpitur, et frater fratrem adiuuans, exaltabitur« . Scribe igitur audacter; et absentiam corporum, crebro  uince sermone.

2. Nec doleas, si hoc non habeas quod formicule, et musce, et serpentes habent, id est, carnis oculos: sed illum te oculum habere letare, de quo in Cantico dicitur Canticorum: »uulnerasti me, soror mea sponsa, uno de oculis tuis« ; quo Deus uidetur; de quo a Moyse dicitur: »Transiens uidebo uisionem hanc magnam« .  Denique quosdam etiam mundi Philosophos legimus, ut totam cogitationem ad mentis cogerent puritatem, sibi oculos eruisse. Et a Propheta dicitur: »Intrauit mors per fenestras  uestras« . Et Apostoli audiunt; »Qui uiderit mulierem ad concupiscendum eam, iam mechatus est eam in corde suo« . Unde precipitur eis, ut leuent oculos, et uideant candidas segetes, que parate sunt ad metendum .

3. Quod autem precaris, ut nostris monitis Nabuchodonosor, et Rapsaces, et Nabuzardan, et Holofernes in te occidantur, NUNQUAM nostra auxilia postulares, si in te uiuerint. Sed quia illi mortui sunt, et cum Zorobabel, et cum Iesu filio Iosedec Sacerdote magno , cum Ezra quoque, et Neemia ruinas Ierusalem edificare cepisti; nec mittis mercedes in pertusum sacculum, sed thesauros tibi in celestibus paras, idcirco nostras appetis amicitias, quos Christi famulos arbitraris. 457 Sanctam filiam meam Theodoram, sororem beate memorie Lucinii, per se commendatam, meo sermone commendo, ut in cepto itinere non lassetur; ut ad Terram sanctam multo per eremum labore perueniat: ut non putet perfectam esse uirtutem exisse de Aegypto; sed per innumerabiles insidias ad montem Nabo, et ad Iordanem fluuium peruenire : ut accipiat secundam in Galgala circumcisionem: ut illi  Iericho corruat, sacerdotalium tubarum subuersa clangoribus: ut iuguletur Adonisedec: ut Hai, et Azor pulcherrime quondam corruant ciuitates . Fratres qui nobiscum in Monasterio sunt, te salutant. Sanctos qui nos diligere dignantur [al. conantur], per te oppido salutamus.



EPISTOLA LXXuII  . AD OCEANUM De morte Fabiole.

Fabiolam nobilem feminam laudat, quod post lapsum ad Christum conuersa, sanctissimam uereque christianam egerit uitam, gloriosumque meruerit uite finem. Tum alteram de 42. Mansionibus epistolam huic iungit, atque eius memorie reddit.

1. Plures anni sunt, quod super dormitione Blesille, Paulam uenerabilem feminam, recenti adhuc uulnere, consolatus sum . Quarte estatis circulus uoluitur, ex quo ad Heliodorum Episcopum Nepotiani scribens Epitaphium, quidquid habere potui uirium, in illo tunc dolore consumpsi. Ante hoc ferme biennium, Pammachio meo pro subita peregrinatione Pauline, breuem Epistolam dedi, erubescens ad disertissimum uirum plura loqui, et ei sua ingerere, ne non tam consolari amicum uiderer, quam stulta iactantia docere perfectum. Nunc mihi, fili Oceane, uolenti et ultro appetenti, debitum munus imponis, quo pro nouitate uirtutum, ueterem materiam nouam faciam. In illis enim uel parentis affectus, uel meror auunculi, uel desiderium mariti temperandum fuit; et pro diuersitate personarum, diuersa de Scripturis adhibenda medicamina.

 2. Fabiole laudes.---In presentiarum tradis mihi Fabiolam, laudem Christianorum, miraculum Gentilium, luctum pauperum, 458 solatium Monachorum. Quidquid primum arripuero, sequentium comparatione uilescit. Ieiunium predicem? sed preualescunt eleemosyne. Humilitatem laudem? sed maior est fidei ardor. Dicam appetitas sordes, et in condemnationem uestium sericarum plebeium cultum et seruilia indumenta quesita? PLUS EST animum deposuisse, quam cultum. Difficilius arrogantia, quam auro caremus et gemmis. His enim abiectis, interdum gloriosis tumemus sordibus: et uendibilem paupertatem populari aure offerimus. CELATA uIRTUS, et conscientie fota secreto, Deum solum iudicem respicit. Unde nouis mihi est efferenda preconiis, et ordine Rhetorum pretermisso, tota de conuersionis ac penitentie [al. confessionis, et conuersationis] incunabulis assumenda. Alius forsitan schole memor, Q. Maximum.

Unum qui nobis, cunctando, restituit rem , et totam Fabiorum gentem proferret in medium: diceret pugnas, describeret prelia, et per tante nobilitatis gradus Fabiolam uenisse iactaret, ut quod in uirga non poterat, in radicibus demonstraret. Ego diuersorii Bethleemitici, et presepis Dominici amator, in quo uirgo puerpera Deum fudit infantem, ancillam Christi, non de nobilitate ueteris historie, sed de Ecclesie humilitate producam.

3. Et quia statim in principio, quasi scopulus quidam, et procella mihi obtrectatorum eius opponitur, quod secundum sortita matrimonium, prius reliquerit, non laudabo conuersam, nisi prius ream absoluero. Tanta prior maritus uitia habuisse narratur, ut ne scortum quidem et uile mancipium ea sustinere posset. Que si uoluero dicere, perdam uirtutem femine, que maluit culpam subire dissidii, quam corporis sui infamare partem, et maculas eius detegere. Hoc solum proferam, quod uerecunde matrone et Christiane satis est. Precepit Dominus uxorem non debere dimitti, excepta causa fornicationis: et si dimissa fuerit, manere innuptam . Quidquid uiris iubetur, hoc consequenter redundat in feminas. Neque enim adultera uxor dimittenda est, et uir mechus tenendus. »Si quis meretrici iungitur, unum corpus facit« : ergo et que scortatori impuroque sociatur, unum 459 cum eo corpus efficitur. Alie sunt leges Cesarum, alie Christi: aliud Papianus, aliud Paulus noster precipit. Apud illos  uiris impudicite frena laxantur: et solo stupro atque adulterio condemnato,  passim per lupanaria et ancillulas libido permittitur: quasi culpam dignitas faciat, non uoluntas. Apud nos, quod non licet feminis, eque non licet uiris; et eadem seruitus pari conditione censetur. Dimisit ergo, ut aiunt,  uitiosum: dimisit illius et illius criminis noxium: dimisit  quod, clamante uicinia, uxor sola non prodidit. Sin autem arguitur, quare repudiato marito, non innupta permanserit, facile culpam fatebor, dum tamen referam necessitatem. Melius est, inquit Apostolus, nubere, quam uri . Adolescentula erat, uiduitatem suam seruare non poterat. uidebat aliam legem in membris suis repugnantem legi mentis sue , et se uinctam et captiuam ad coitum trahi. Melius arbitrata est aperte confiteri imbecillitatem suam, et umbram quamdam miserabilis subire coniugii, quam sub gloria uniuire opera exercere meretricum. Idem Apostolus uult uiduas adolescentulas nubere, filios procreare, nullam dare occasionem aduersario maledicti gratia . Et protinus cur hoc uelit, exponit: »Iam enim quedam abierunt retro post Satanam.« Igitur et Fabiola, quia persuaserat sibi, et putabat a se uirum iure dimissum, nec Euangelii uigorem nouerat, in quo nubendi uniuersa causatio, uiuentibus uiris, feminis amputatur, dum multa diaboli uitat uulnera, unum incauta uulnus accepit.

4. Fabiole penitentia publica.---Sed quid ego in abolitis et antiquis moror, querens excusare culpam, cuius penitentiam ipsa confessa est? Quis hoc crederet, ut post mortem secundi uiri in semetipsam reuersa, quo tempore solent uidue negligentes, iugo seruitutis excusso, agere se liberius, adire  balneas, uolitare per plateas, uultus circumferre meretricios; saccum indueret, ut errorem publice fateretur; et tota urbe spectante Romana, ante diem Pasche in Basilica quondam  Leterani, qui Cesariano truncatus est gladio, 460 staret in ordine penitentium, Episcopo, Presbyteris, et omni populo collacrymantibus, sparsum crinem, ora lurida, squalidas manus, sordida colla submitteret? Que peccata fletus iste non purget? quas inueteratas maculas hec lamenta non abluant? Petrus trinam negationem trina confessione deleuit . Aaron sacrilegium,  et conflatum ex auro uituli caput, fraterne correxere preces . Dauid sancti et mansuetissimi uiri homicidium pariter et adulterium, septem dierum emendauit fames . Iacebat in terra, uolutabatur in cinere, et oblitus regie potestatis, lumen querebat in tenebris. Illumque tantum respiciens quem offenderat, lacrymabili [al. lacrymali] uoce dicebat: Tibi soli peccaui, et malum coram te feci . Et: Redde mihi letitiam salutaris tui, et spiritu principali confirma me . Atque  factum est, ut qui me prius docuerat uirtutibus, suis, quomodo stans non caderem, doceret per penitentiam, quomodo cadens resurgerem. Quid tam impium legimus inter reges, quam Achab, de quo Scriptura dicit; Non fuit alius talis ut Achab, qui uenundatus est, ut faceret malum in conspectu Domini?  Hic cum propter sanguinem Nabuthe correptus fuisset ab Elia, et audisset iram Domini per Prophetam: »Occidisti, et insuper possedisti: et ecce ego inducam super te malum, et demetam posteriora tua,« et reliqua: scidit uestimenta sua, et operuit cilicio carnem suam, ieiunabatque in sacco, et ambulabat demisso capite. Tunc factus est sermo Dei ad Eliam Thesbyten, dicens: »Nonne uidisti Achab humiliatum coram me? Quia ergo humiliatus est mei [al. timoris mei] causa, non inducam malum in diebus eius.« O felix penitentia, que ad se Dei traxit oculos, que furentem sententiam Dei, confesso errore mutauit. Hoc idem et Manassen in Paralipomenon , et Niniuen fecisse legimus in Propheta , Publicanum quoque in Euangelio . E quibus primus non solum indulgentiam, sed et regnum recipere meruit; alter impendentem Dei fregit iram; tertius pectus uerberans, pugnis, oculos non leuabat ad celum; et multo iustificatior 461 recessit Publicanus humili confessione uitiorum, quam Phariseus superba iactatione uirtutum. Non est loci huius ut penitentiam predicem, et quasi contra  Montanum, Nouatumque scribens dicam, illam hostiam Domino esse placabilem ; et, »Sacrificium Deo, spiritum contribulatum« : Et, »Malo penitentiam peccatoris, quam mortem:« ; Et, »Exsurge, exsurge Ierusalem« ; et multa alia, que prophetarum clangunt tube.

5. Hoc unum loquar, quod et legentibus utile sit, et presenti cause conueniat. Non est confusa Dominum in terris, et ille eam non confundetur [al. confundet] in celo . Aperuit cunctis uulnus suum, et decolorem [al. dedecorem] in corpore cicatricem flens Roma conspexit. Dissuta habuit latera, nudum caput, clausum os. Non est ingressa Ecclesiam Domini, sed extra castra cum Maria sorore Moysi separata censedit , ut quam Sacerdos eiecerat, ipse reuocaret. Descendit de solio deliciarum suarum, accepit molam, fecit farinam, et discalceatis pedibus transiuit fluenta lacrymarum. Sedit super  carbones ignis. Hi ei fuere in adiutorium. Faciem, per quam secundo uiro placuerat, uerberabat, oderat gemmas, linteamina uidere non poterat, ornamenta fugiebat. Sic dolebat, quasi adulterium commisisset, et multis impendiis medicaminum unum uulnus sanare cupiebat.

6. Diu morati sumus in penitentia, in qua uelut  in uadosis locis resedimus, ut maior nobis et absque ullo impedimento se laudum eius campus aperiret. Recepta sub oculis omnis Ecclesie communione, quid fecit? scilicet in die bona malorum non oblita est ; et post naufragium rursum tentare noluit pericula nauigandi. Quin potius omnem censum, quem habere poterat  dilapidauit, ac uendidit: et in pecuniam congregatum, usibus pauperum preparauit; et prima omnium  instituit, in quo egrotantes colligeret de plateis, et consumpta languoribus atque inedia miserorum membra foueret. Describam ego nunc diuersas hominum calamitates, truncas nares, effossos oculos, semiustos pedes, luridas 462 manus, tumentes aluos, exile femur, crura turgentia, et de exesis ac putridis carnibus uermiculos bullientes? Quoties morbo regio, et pedore confectos humeris suis ipsa portauit? quoties lauit purulentam uulnerum saniem quam alius aspicere non ualebat? Prebebat cibos propria manu, et spirans cadauer sorbitiunculis irrigabat. Scio multos diuites et religiosos ob stomachi angustiam exercere huiusmodi misericordiam per aliena ministeria, et clementes esse pecunia, non manu. Quos equidem non reprobo, et teneritudinem animi nequaquam interpretor infidelitatem: sed sicut imbecillitati stomachi ueniam tribuo, sic perfecte mentis ardorem in celum laudibus fero. MAGNA fides ista contemnit. Scio [al. Scit] quid in Lazaro diues purpuratus aliquando non fecerit, quali superba mens retributione damnata sit . Ille quem despicimus, quem uidere non possumus, ad cuius intuitum nobis uomitus erumpit, nostri similis est, de eodem nobiscum formatus est luto, iisdem compactus elementis. Quidquid patitur, et nos pati possumus. uulnera eius existimemus propria; et omnis animi in alterum duritia, clementi in nosmetipsos cogitatione frangetur.

Non mihi si lingue centum sint, oraque centum,
Ferrea uox,
Omnia morborum percurrere nomina possim,
.
que Fabiola in tanta miserorum refrigeria commutauit, ut multi pauperum sani languentibus inuiderent. Quanquam illa simili liberalitate erga Clericos, et Monachos, ac uirgines fuerit. Quod Monasterium non illius opibus sustentatum est? quem nudum, et clinicum non Fabiole uestimenta texerunt? in quorum se indigentiam non effudit preceps et festina largitio? Angusta misericordie eius Roma fuit. Peragrabat ergo insulas, et totum Etruscum mare, uolscorumque prouinciam, et reconditos curuorum littorum sinus, in quibus Monachorum consistunt chori, uel proprio corpore, uel transmissa per uiros sanctos ac fideles munificentia circumibat.

7. Unde repente et contra opinionem omnium Ierosolymam  nauigauit, ubi 463 multorum excepta concursu, nostro parumper usa est hospitio: cuius societatis recordans, uideor mihi adhuc uidere quam uidi. Iesu bone, quo illa feruore, quo studio intenta erat diuinis uoluminibus? et ueluti quamdam famem satiare desiderans, per Prophetas, Euangelia, Psalmosque currebat: questiones et proponens, et solutas recondens in scriniolo pectoris sui. Nec uero satiabatur audiendi cupidine, sed addens scientiam, addebat dolorem ; et quasi oleum flamme adiiciens [al. adieceris], maioris ardoris fomenta capiebat. Quodam die cum in manibus Moysi Numeros teneremus, et me uerecunde rogaret, quid sibi uellet nominum tanta congeries: cur singule tribus in aliis atque aliis locis uarie iungerentur: quomodo Balaam ariolus sic futura Christi mysteria prophetarit , ut nullus propemodum Prophetarum tam aperte de eo uaticinatus sit; respondi ut potui, et uisus [al. nisus] sum interrogationi eius satisfacere. Reuoluens ergo librum, peruenit ad eum locum, ubi catalogus describitur omnium Mansionum, per quas de Aegypto egrediens populus, peruenit usque ad fluenta Iordanis . Cumque causas quereret et rationes singularum [al. singulorum], in quibusdam hesitaui, in aliis inoffenso cucurri pede, in plerisque simpliciter ignorantiam confessus sum. Tunc uero magis cepit urgere, et quasi non mihi liceret nescire, quod nescio, expostulare, ac se indignam tantis mysteriis dicere. Quid plura? Extorsit mihi negandi uerecundia, ut proprium ei opus huiuscemodi disputatiuncule pollicerer, quod usque in presens tempus, ut nunc intelligo, Domini uoluntate dilatum, reddetur memorie illius: ut sacerdotalibus prioris ad se uoluminis induta uestibus, per mundi huius solitudinem gaudeat se ad terram repromissionis aliquando uenisse.

8. uerum quod cepimus, prosequamur. Querentibus nobis dignum tante 464 femine habitaculum, cum illa ita solitudinem cuperet, ut diuersorio Marie carere nollet: ecce subito discurrentibus nuntiis, Oriens totus intremuit [al. intonuit], ab ultima Meotide inter glacialem Tanain, et Massagetarum immanes populos, ubi Caucasi rupibus feras gentes  Alexandri claustra cohibent, erupisse Hunnorum examina, que pernicibus equis huc illucque uolitantia, cedis pariter, ac terroris cuncta complerent. Aberat tunc Romanus exercitus, et  bellis ciuilibus in Italia tenebatur. Hanc gentem  Herodotus refert,  sub Dario, rege Medorum, uiginti annis Orientem tenuisse captiuum, et ab Aegyptiis atque Aethiopibus annum exegisse uectigal. Auertat iehsu ab orbe Romano tales ultra bestias. Insperati ubique aderant, et famam celeritate uincentes, non religioni, non dignitatibus, non etati parcebant, non uagientis miserabantur infantie. Cogebantur mori, qui nondum uiuere ceperant; et nescientes malum suum, inter hostium manus ac tela ridebant. Consonus inter omnes rumor, petere eos Ierosolymam, et ob nimiam auri cupiditatem ad hanc urbem percurrere  Muri neglecti pacis incuria, sarciebantur. Antiochia obsidebatur. Tyrus se uolens a terra abrumpere, insulam querebat antiquam. Tunc et nos compulsi sumus parare naues, es se in littore, aduentum hostium precauere, et seuientibus uentis, magis barbaros metuere, quam naufragium; non tam proprie saluti, quam uirginum castimonie prouidentes. Erat illo tempore quedam apud [al. inter] nos  dissensio, et barbarorum pugnam domestica bella superabant. Nos in Oriente tenuerunt iam fixe sedes, et inueteratum sanctorum Locorum desiderium. Illa, que tota in sarcinis erat, et in omni urbe peregrina, reuersa est ad patriam, ut ibi pauper uiueret, ubi diues fuerat; manens in alieno, que 465 multos prius hospites habuit: et  in conspectu Romane urbis pauperibus erogaret, quod, illa teste, uendiderat.

9. Nos hoc tantum dolemus, quod pretiosissimum de sanctis Locis monile perdidimus. Recepit Roma quod amiserat, et procax ac maledica lingua Gentilium, oculorum testimonio confutata est. Laudent ceteri misericordiam eius, humilitatem, fidem: ego ardorem animi plus laudabo. Librum quo Heliodorum quondam iuuenis ad eremum cohortatus sum , tenebat memoriter; et Romana cernens menia, inclusam se esse plangebat Oblita sexus, fragilitatis immemor, ac solitudinis tantum cupida, ibi erat, ubi animo morabatur. Non poterat teneri consiliis amicorum: ita ex urbe, quasi de uinculis, gestiebat erumpere. Dispensationem pecunie, et cautam distributionem genus infidelitatis uocabat. Non aliis distributionem eleemosynarum tribuere; sed suis pariter effusis, ipsa pro Christo stipes optabat accipere. Sic festinabat, sic impatiens erat morarum, ut illam crederes profecturam. Itaque dum semper paratur, mors eam inuenire non potuit imparatam.

10. Inter laudes femine subito mihi Pammachius meus exoritur. Paulina dormit ut iste uigilet. Precedit  maritum, ut Christo famulum derelinquat. Hic heres uxoris, et hereditatis alii possessores. Certabant uir et femina, quis in  Portu Abrahe tabernaculum figeret: et erat hec inter utrumque contentio, quis humanitate superaret. uicit uterque, et uterque superatus est. Ambo se uictos et uictores fatentur, dum quod alter cupiebat, uterque perfecit. Iungunt opes, sociant uoluntates, ut quod emulatio dissipatura erat, concordia cresceret. Necdum dictum, iam factum. Emitur hospitium, et ad hospitium [al. et hospitum] turba concurrit. »Non est enim labor in Iacob, nec dolor in Isrel« . Adducunt maria, quos in gremio suo terra suscipiat. Mittat Roma properantes [al. nauigantes], quos nauigaturos littus molle confoueat. Quod Publius semel fecit in insula  Melite erga unum Apostolum, et  466 in una naui; hoc isti et frequenter faciunt et in plures: nec solum inopum necessitas sustentatur, sed prona in omnes munificentia aliquid et habentibus prouidet. Xenodochium in Portu Romano situm totus pariter mundus audiuit. Sub una estate didicit Britannia  , quod Aegyptus et Parthus nouerant uere.

11. Quod scriptum est: »Timentibus Dominum, omnia cooperantur in bonum , in obitu tante femine uidimus comprobatum. Quadem presagio futurorum ad multos scripserat Monachos, ut uenirent, et se graui onere laborantem absoluerent, faceretque sibi de iniquo mammona amicos, qui eam reciperent in eterna tabernacula . uenerunt, amici facti sunt: dormiuit illa quo modo uoluit: et deposita tandem sarcina, leuior uolauit ad celum. Quantum haberet uiuentis Fabiole Roma miraculum, in mortua demonstrauit. Necdum spiritum exhalauerat, necdum debitam Christo reddiderat animam,

Et iam fama uolans, tanti prenuntia luctus ,
totius Urbis populum ad exequias congregabat. Sonabant Psalmi, et aurata Templorum  tecta reboans in sublime quatiebat ALLELUIA.

Hic iuuenum chorus, ille senum, qui carmine laudes,
Femineas, et facta ferant. 
Non sic Furius de Gallis, non Papirius de Samnitibus, non Scipio de Numantia, non Pompeius de Ponti gentibus triumphauit. Illi corpora uicerant, hec spirituales nequitias subiugauit. Audio precedentium  turmas, et cateruatim in exequiis eius multitudinem confluentem. Non platee, non porticus, non imminentia desuper tecta capere poterant prospectantes. Tunc suos in unum populos Roma conspexit: fauebant sibi omnes in gloria penitentis. Nec mirum si de eius salute homines exultarent, de cuius conuersione Angeli letabantur in celo.

12. Hoc tibi, Fabiola [al. mi Fabiola], ingenii mei senile munus, has officiorum inferias dedi. Laudauimus sepe uirgines, uiduas, ac maritatas, quarum semper fuere candida uestimenta, que »sequuntur Agnum quocumque uadit« . Felix preconium, quod nulla totius uite sorde 467 maculatur. Procul liuor, facessat inuidia. Si paterfamilias bonus est, quare oculus noster malus est? Que inciderat in latrones, Christi humeris reportata est . Multe mansiones sunt apud Patrem . Ubi abundauit peccatum, superabundauit gratia . Cui plus dimittitur, plus amat .



EPISTOLA LXXuIII  . SEU LIBER EXEGETICUS AD FABIOLAM. De XLII mansionibus Isrelitarum in deserto.

Postquam egressus Hebreorum ex Egypto, et diuturni itineris historiam spiritualiter intelligendam docuit, Mansionum ordinem prosequitur, singulam quamque iuxta tropologiam exponens; redditque ita memorie Fabiole opus, quod ei uiuenti promiserat.

1. In septuagesimo septimo Psalmo, quem iuxta Euangelistam Mattheum  ex persona Domini dictum credimus, decem plagarum in Aegypto, et egressionis Isrel in solitudinem, narratur historia. Cumque nulli dubium sit, facta esse que scripta sunt, quasi aliud littera sonet, aliud spiritus clausum teneat: »Aperiam,« inquit, »in parabola os meum: loquar propositiones ab initio. Quanta audiuimus et uidimus, ea et patres nostri narrauerunt nobis« . Unde et Apostolus iisdem uerbis, quia eodem et spiritu: »Hec autem,« ait, »omnia in figura contingebant illis: scripta sunt autem ad  commonitionem nostram, in quos fines seculorum deuenerunt« : Et, »Nolo uos ignorare, fratres, quoniam patres nostri omnes sub nube fuerunt, et omnes mare transierunt, et omnes in Moyse baptizati sunt, in nube et in mari: et omnes eamdem escam spiritualem manducauerunt, et omnes eumdem potum spiritualem biberunt. Bibebant autem de spirituali consequente eos petra: petra autem erat Christus« . Si ergo pars historie itineris ex Aegypto spiritualiter accipitur, et cetera, que ab Apostolo pro angustia temporis pretermissa sunt, eiusdem esse intelligentie conuincentur. Nam idem Propheta, qui in alio loco  dixerat: »Habitaui cum habitantibus Cedar: multum incola fuit anima mea« : absentiam Terre sanctenon 468 sustinens, lacrymabiliter ingemiscit, et dicit: »Hec recordatus sum, et effudi in me animam meam: donec transeam in locum tabernaculi admirabilis, usque ad domum Dei: in uoce exsultationis et confessionis, sonus epulantis« . Et in alio Psalmo: »Reuela oculos meos, et considerabo mirabilia de lege tua« . Paulus quoque, »Lex spiritualis est« : Et ipse Dominus, »Si crederetis Moysi, et mihi crederetis: de me enim ille scripsit« . Et Euangelium secundum Lucam: »Tunc incipiens a Moyse, et omnibus Prophetis, interpretabatur illis in cunctis Scripturis, que de se ipso dicta erant« . Igitur Iudei paruuli, et qui solidum cibum glutire nequeunt, sed adhuc lacte nutriuntur infantie , legant Pharaonem carneum, et mare Rubrum, per quod ad Indiam nauigatur: et Manna coriandro simile: et omnia que scripta sunt, audiant corporaliter, lepram domorum, et lepram pellis, et staminis; taurum homicidam, et iumentum adulterii reum; et Hebrei propter uxorem ac liberos seruire  cupientis, aurem subula perforatam. Nos autem derelinquentes Capharnaum, agrum quondam pulcherrimum, et cum Iesu egredientes in desertum, pascamur panibus eius : si insipientes sumus et iumentorum similes, hordeaceis: sin rationale animal, triticeis, et ex grano frumenti commolitis: quod in terram cadens et mortuum multos fructus attulit. Nouem plagis percussa est Aegyptus, fractus Pharao, ut dimitteret populum Dei. Ad extremum primogenita perdidit, ut primogenita Isrelis Domino sacrarentur. Qui prius tenere cupiebant, instanter expellunt. Exterminator transit, et terram Gessen pastoralem et pluuiis irrigatam, non audet attingere: erant enim postes eorum agni cruore signati, et opere loquebantur: »Signatum est super nos lumen uultus tui, Domine« . Unde et appellatur ipsa solemnitas Phase, quam nos transitum appellare possumus, eo quod de peioribus ad meliora pergentes, tenebrosam Aegyptum relinquimus. Sed iam tempus est, ut promissa complentes, Mansionum Isrel ordinem prosequamur.

2. Scriptum est in ultima parte uoluminis Numerorum , quod apud Hebreos appellatur uAIEDABBER: »Hec sunt castra filiorum Isrel, qui egressi sunt 469 de terra Aegypti per turmas suas in manu Moysi et Aaron;« quas Greci  uocant, nos propter lingue proprietatem significantius Mansiones, siue quia de exercitu dicitur, castra  transtulimus. Fit autem catalogus Mansionum a prima usque ad ultimam; et numerantur simul quadraginta due, de quibus Mattheus loquitur: »Ab Abraham usque ad Dauid generationes quatuordecim, et a Dauid usque ad transmigrationem Babylonis generationes quatuordecim: et a transmigratione Babylonis usque ad Christum generationes quatuordecim, id est, simul generationes quadraginta due« . Per has currit  uerus Hebreus, qui de terra transire festinat ad celum: et Aegypto seculi derelicta, terram repromissionis ingreditur. Nec mirum, si in illo numeri sacramento perueniamus ad regna celorum: sub quo  Dominus atque Saluator a primo Patriarcha peruenit ad uirginem, quasi ad Iordanem, que pleno gurgite fluens, Spiritus sancti gratiis redundabat. Quod autem in manu Moysi et Aaron egressus scribitur, intellige legem et sacerdotium, opera, et cultum Dei: quorum alterum altero indiget. NIHIL ENIM PRODEST exercere uirtutes, nisi noueris Creatorem: nec Dei ueneratio proficit ad salutem, nisi precepta Conditoris impleueris. His duabus manibus, quasi duobus Seraphim in confessionem sancte Trinitatis erumpimus, dicentes, Sanctus, sanctus, sanctus Dominus Deus sabaoth.



PRIMA MANSIO.

Mouerunt autem castra de Ramesse, mense primo, quinta decima die mensis primi, altera die post Pascha egressi sunt filii Isrel in manu excelsa in conspectu omnium Aegyptiorum: et Aegyptii sepeliebant, quos percusserat Dominus ex eis, omne primogenitum in terra Aegypti: et in 470 diis eorum fecit Dominus iudicia .

RAMESSES a quibusdam interpretatur commotio turbulenta, aut amaritudo  commotioque tinee: nos autem uerius estimamus exprimi, tonitruum gaudii. Ad hanc urbem que in extremis finibus erat, populus congregatus est, qui in desertum exire cupiebat, eo quod tumultum seculi derelinquens, mouebatur a uitiis pristinis, et ab excomodente se prius tinea peccatorum, ut omnem amaritudinem uertens in dulcedinem, Dei uocem in Sina monte desuper tonantis  audiret. Quod autem uerba diuina et eloquia Scripturarum, in istius seculi et mundi rota, tonitrus appellentur, Psalmista declarat, dicens: »uox tonitrui tui in rota« . Et Dei Patris uocem in baptismo Saluatoris audientes  tonitruum putauerunt. Cumque commoti fuerimus ad Euangelicam tubam, et excitati tonitruo gaudii, eximus in mense primo, quando »hyems preteriit, et abiit sibi« , quando ueris exordium est, quando terra parturit, quando cuncta renouantur, et eximus quinta decima die mensis primi , in crastinum Pasche pleno mensis lumine, post esum agni immaculati: et calciatos pedes habentes de Apostolo , et accinctos pudicitia lumbos, et baculos in manibus preparatos. Quamuis enim in Aegypto quarta decima die mensis Pascha facientes, comederimus agnum, tamen tunc nobis lux plena completur, quando in manu excelsa Ramessem dimittimus, que excelsa dicitur, uel quod Aegyptum percusserit, uel quod protexerit Isrel, uidentibus Aegyptiis, qui admirantur nos exire de seculo, et torquentur inuidia, et postea nos tenere cupientes, in persecutionibus suffocantur: quando et Aegyptii sepeliunt primogenitos suos, et patres mortui terrenis operibus, opprimunt mortuos filios suos. Mihi uidentur 471 Aegyptiorum primogenita, dogmata esse Philosophorum, quibus deceptos homines atque irretitos tenebant. Que cum Isrel uiuus effugerit, circumdant [al. circumdantur] mortuis suis, ne exeuntium imitentur exemplum. Porro quod sequitur: »In diis eorum fecit iudicia« , siue ut Septuaginta transtulerunt, »ultiones:« illud Hebrei autumant, quod nocte qua egressus est populus, omnia in Aegypto templa destructa sint, siue motu terre, siue ictu fulminum. Spiritualiter autem discimus quod egredientibus nobis de Aegypto, errorum idola corruant, et omnis peruersarum doctrinarum cultura quatiatur.



II. MANSIO.

Et proficiscentes filii Isrel de Ramesse, castra metati sunt in Soccoth .

Secunda Mansio. In hac coquunt panes azymos, et primum tendunt tabernacula, unde et ex re locus nomen accepit. SOCCOTH quippe interpretatur in lingua nostra, tabernacula, siue tentoria. Et ob hoc septimo mense, quinta decima die mensis solemnitas Tabernaculorum est . Cum ergo exierimus ex Aegypto, primum tabernacula figimus, scientes nobis ad ulteriora pergendum. Tunc non comedimus de fermento Aegypti, de fermento malitie et nequitie: sed uescimur azymis sinceritatis et ueritatis : Domini precepta opere consummantes: »Cauete a fermento Phariseorum« . In hac nobis precipitur Mansione, ut semper  egressionis ex Aegypto memores simus: ut celebremus transitum, id est, Phase Domini; ut primogenita nostri uteri, cunctarumque uirtutum, pro primogenitis Aegypti, que percussa sunt, Domino consecremus.



III. MANSIO.

Et profecti de Soccoth, castra metati sunt in Etham, que est in extremo solitudinis .

Tertia Mansio offertur post tabernacula, in qua primum uidetur Dominus nocte in columna ignis, et per diem in columna nubis, ut precedat populum, et dux itineris fiat. ETHAM  nobis sonat fortitudo, atque perfectio, de qua 472 et Dauid canit: »Tu dirupisti fluuios  Etham,« , id est, »fortes.« Grandis est fortitudo, Aegyptum dimittere, et in extrema solitudine commorari. Ex quo intelligimus locum Soccoth adhuc iuxta Aegypti fuisse regiones. In eo enim quod dicitur, que est in extremis finibus solitudinis, ostenditur inter confinia esse eremi et Aegypti. Preparemus nobis fortitudinem, assumamus perfectum robur, ut inter errorum tenebras, et confusionem noctis, scientie Christi lumen appareat. Dies quoque noster nubem  habeat protegentem: ut his ducibus ad sanctam Terram peruenire ualeamus.



Iu. MANSIO.

Profectique de Etham, reuersi sunt ad Phiahiroth, quod est contra Beel sephon, et castra metati sunt e regione Magdol .

Quarta Mansio est PHIAHIROTH, que interpretatur os nobilium, scribiturque per literam HETH. Quidam male, hiroth, uillas putant, errorque manifestus, quod pro supradicto elemento, AI litteram legant. BEEL-SEPHON in linguam nostram uertitur Dominus aquilonis, aut ascensus specule, aut habens arcana. Porro MAGDOL, magnitudo uel turris. Assumpta igitur fortitudine nobilitamur in Domino, et Beel-sephon idoli arcana contemnimus, illiusque magnificentiam et turritam superbiam declinamus. Non enim est ab austro, unde Dominus uenit, et a meridie, in qua sponsus recumbit in floribus; sed possessor Aquilonis uenti frigidissimi, a quo exardescunt mala super terram: qui cum sit frigidissimus, nomine dexter uocatur, falsum sibi assumens uocabulum uirtutis ac dextre, cum totus sit in sinistra.



u. MANSIO.


Et profecti de Phiahiroth, transierunt per medium mare in deserto: et ambulauerunt uiam trium dierum in solitudine Etham, et castra metati sunt in Mara .

Quinta Mansio est in MARA, que interpretatur amaritudo. Non poterant ad Rubri maris gurgites peruenire, et Pharaonem cum suo exercitu uidere pereuntem; nisi postquam habuerunt in 473 ore nobilitates, id est, in Domini confessione uirtutes, quando crediderunt Deo, et Moysi famulo eius: et audierunt ab eo: »Dominus pugnauit pro uobis [al. nobis], et uos tacebitis« : et uictores, Maria precinente, in tympanis et choris resonare ceperunt carmina triumphantium. »Cantemus Domino, gloriose enim honorificatus est, equum et ascensorem proiecit in mare« . Post predicationem Euangelii, post tabernacula transmigrantium, post assumptam fortitudinem, post confessionis nobilitatem  , Aegyptii et Pharao rursus occurrunt. Unde discimus cauendas semper insidias, et inuocandam misericordiam Dei, ut insequentem Pharaonem possimus effugere, et nobis in spirituali baptismo suffocetur. Egressis de mari Rubro, occurrit eremus Sur, que et solitudo Etham dicitur, in qua tribus diebus ingredientes non habuerunt aquam: et peruenerunt ad Mara, que ex amaritudine nomen accepit. Habebat fons aquam, et dulcedinem non habebat. Murmurat populus uidens aquas, et potare non sustinens. Mara intellige, aquas occidentis littere, quibus si immittatur confessio crucis, et passionis Dominice sacramenta iungantur: omne quod impotabile et triste uidebatur ac rigidum, uertitur in dulcedinem. Unde et scriptum est: »Constituit Deus populo legem et iudicia, et tentauit eum« . Ubi enim magnitudo gratie, ibi magnitudo discriminis. Nec terrearis, si post uictoriam uenias ad amaritudinem: quia uerum Pascha facientes, azyma cum amaritudinibus comedunt, et tentatio probationem, probatio spem, spes parit salutem . Apud medicos quoque, quedam antidotus, noxios humores temperans, ex  amaritudine nuncupatur, que dulcis ostenditur, restituens sanitatem: sicut e contrario uoluptas atque luxuria amaritudine terminantur, dicente Scriptura: »Que ad tempus pinguefacit fauces tuas, nouissime uero amarius felle inuenies« .



uI. MANSIO.

Et profecti de Mara, uenerunt in Elim, ubi erant duodecim fontes aquarum, et 474 septuaginta palme; ibi que castra metati sunt .

Sexta Mansio in arietes fortesque uertitur. Quam  pulcher ordo uirtutum: post uictoriam tentatio, post tentationem refectio. De amaritudine uenimus ad arietes, et robustos principes gregis, quos apud Ezechielem  Dominus iudicaturum esse se dicit: quod alii eorum conculcauerint aquas, et compresserint oues: alii lenes et placabiles fuerint. De his et uicesimus octauus Psalmus loquitur: Afferte Domino Filii Dei, Afferte Domino filios arietum. Sexte Mansionis tenemus hospitium. Nunquam prius occurrerunt fontes purissimi, nisi ubi magistrorum doctrina prorupit. Nec dubium quin de duodecim Apostolis sermo sit: de quorum fontibus deriuate aque, totius mundi siccitatem rigant. Iuxta has aquas septuaginta creuerunt palme, quos et ipsos secundi ordinis intelligimus preceptores, Luca Euangelista testante, duodecim fuisse Apostolos, et septuaginta discipulos minoris gradus, quos et binos ante se Dominus premittebat . De quibus et Paulus refert , quod apparuerit Dominus primum  undecim, deinde Apostolis omnibus, alios uolens intelligi primos, et alios secundos Christi discipulos. Bibamus de huiusmodi fontibus, et dulces fructus uictorie deuorantes, ad Mansiones reliquas preparemur.



uII. MANSIO.

Profectique de Elim, castra metati sunt ad mare Rubrum   .

Mare Rubrum, quod Hebraice dicitur, IAM SUPH, septima Mansio est. Et queritur, quomodo post transitionem maris Rubri, et fontis Mara, et Elim, rursum ad mare Rubrum uenerint, nisi forte in itinere pergentibus, sinus quidam maris occurrerit, iuxta quem castra metati sint. Aliud est enim transire mare: aliud in proximo figere tabernacula. Ex quibus monemur, etiam post Euangelicam disciplinam et cibos dulcissimos triumphorum, apparere nobis interdum mare: et preterita discrimina poni ante oculos. Quanquam multe differentie 475 sit transire mare, et mare procul aspicere. uerbum IAM SUPH, apud Hebreos ex mari et rubro compositum est  . SUPH autem et Rubrum et Scyrpus uocatur. Unde possumus suspicari, quod uenerint ad paludem quamdam et lacum, qui et carecto et iuncis  plenus fuerit. Quod autem omnes congregationes aquarum Scriptura sancta mare uocet, nulla dubitatio est. Hec Mansio in Exodo non habetur: sed scriptum est pro ea, quod de mari Rubro uenerint ad desertum Sin, quod est inter Elim et Sinai, quinta decima die mensis secundi egressionis eorum ex Aegypto , id est, tricesima prima postquam egressi sunt de Ramesse.



uIII. MANSIO.

Et profecti de mari Rubro, castra metati sunt in solitudine Sin .

Octaua Mansio, licet iuxta ordinem Exodi septima sit. Sed sciendum, quod omnis usque ad montem Sinai eremus Sin uocetur, et ex tota prouincia etiam locus unius Mansionis nomen acceperit: sicut et Moab tam urbis quam prouincie nomen est. In hac solitudine quinque Mansiones sunt: Iam suph, de qua supra diximus, et eremus Sin, et  Dephca, et Alus, et Raphidim, de quibus loquemur in consequentibus. SIN autem, interpretatur rubus, uel odium, quorum utrumque facit ad mysticos intellectus, quod postquam uenerimus ad eum locum, de quo sit nobis Dominus locuturus [al. locutus], grande odium mereamur inimici. Tunc uidebimus ardere rubum, et non comburi: inflammari Ecclesiam persecutionibus, et eam, loquente in illa Domino, non perire. Et nota, quod in octaua Mansione, in qua torcularia nostra sunt, unde et octauus Psalmus, hoc titulo prenotatur, desertum capimus rubi: quia plures filii deserte magis, quam eius que habet uirum .



IX. MANSIO.

Et profecti de deserto Sin, castra metati sunt in Dephca .

 Nona Mansio. Hoc nomen apud Hebreos 476 , id est, pulsatio dicitur: iuxta quod et Dominus ait: Pulsate et aperietur uobis . In libro autem Hebraicorum Nominum  , adhesionem, remissionemque transtulimus, quod lectorem turbare non debet. Nec putet nos dissonantia scribere; ibi enim iuxta id quod uulgo habetur, edidimus,  si medium uerbum scribatur per BETH litteram: hic autem in Hebraico uolumine scriptum reperi per PHE, quod elementum magis pulsationem, quam glutinum sonat: sensusque est manifestus: post responsa Domini, post octauum numerum resurrectionis, Christi incipimus sacramenta pulsare. Prudentem studiosumque lectorem rogatum uelim, ut sciat me uertere nomina  iuxta Hebraicam ueritatem. Alioquin in Grecis et Latinis codicibus preter pauca, omnia corrupta reperimus: et miror quosdam eruditos et Ecclesiasticos uiros ea uoluisse transferre, que in Hebraico non habentur, et de male interpretatis, fictas explanationes querere, ut in presenti pro Dephca  , legant Rephca, litteram ponentes pro littera, eo quod RES et DELETH paruo apice, distinguantur, et interpretantur curationem: atque exinde tropologiam similem prosequuntur.



X. MANSIO.

Profecti de Dephca, castra metati sunt in Alus .

Decima Mansio in Exodo non habetur, crediturque in Sin eremo contineri, eodem narrante libro. Profecta est omnis multitudo filiorum Isrel de eremo Sin per Mansiones suas iuxta os Domini, et uenerunt Raphidim. Ex quo perspicuum est plures Mansiones, unius regionis uocabulo demonstrari. Interpretaturque ALUS, fermentum: quod tollens mulier, miscuit farine satis tribus, donec fermentaretur totum . In hac solitudine murmurat populus propter famem, et conuersus respicit procul in nube gloriam Dei; accepitque uespere coturnicem, et mane alterius diei manna .

477 Et nota in Mansione decima fermentum poni, et post esum carnium, manna tribui, implerique Scripturam: Panem Angelorum manducauit homo .



XI. MANSIO.

Profecti de Alus, castra metati sunt in Raphidim: et non erat ibi aqua populo .

Undecima Mansio est, quam uiolenter interpretatam in libro Hebraicorum Nominum reperi, uidit os sufficiens eis, aut certe, uisio oris fortium: meliusque transfertur, dissolutio fortium, uel sanitas fortium, siue iuxta proprietatem lingue Syre, remissio manuum. Hec et in Exodo legitur  post profectionem de eremo Sin. Queritur in ea populus ob ardorem sitis: fons de petra Oreb erumpit, et profluit: et quia tentauerunt Deum, locus Raphidim, tentationis quoque, id est, MESSE [al. Masa], sortitus est nomen. Moyses ascendit in montem: iehsu contra Amalec militat: ad crucis signum superatur inimicus: remissis orantis manibus, hostis uictor insequitur. Sedet Moyses super lapidem dictum a Zacaria , qui septem habebat oculos: et in Samuelis uolumine appellatur ABEN EZER, id est, lapis adiutorii : et utramque manum eius Aaron, et Ur, id est, montanus, lucidusque sustentat. Deuicto aduersario superuenit Iethro, educit Zephoram, et utrumque filium; dat concilium septuaginta Seniorum: et in typum Ecclesie de gentibus congregate, Legis  immunitio, Euangelio suggerente,  completur. Pulchre autem dissolutio, ac sanitas fortium, RAPHIDIM dicitur, uel propter dissipatum Amalec, uel propter sanatum Isrel. Sin autem  remissionem manuum iuxta Syros RAPHIDIM sonat, dicemus, propter offensam populi: quia contra Dominum murmurauit, istud loco nomen impositum. Hec tangimus potius quam exponimus, breuiter indicasse contenti, quod post fermentum Alus, et Messam Ecclesie, soleant multiplicia demonum aduersum nos tentamenta consurgere.



478 XII. MANSIO.

Et profecti de Raphidim, castra metati sunt in solitudine Sinai .

Duodecima Mansio est. Statim tibi ueniat in mentem Apostolorum numerus. Una de pluribus, sed maior  omnibus, non separatur in ordine: et precellit in merito. Ad hunc locum quadragesima septima die perueniunt, Scriptura dicente: »Mense tertio egressionis filiorum Isrel de Aegypto, in die hac transierunt in solitudine Sinai, profectique de Raphidim, uenerunt in desertum Sinai, et castra metati sunt in eremo, seditque ibi Isrel e regione montis; et Moyses ascendit ad Deum: uocauitque eum Dominus de monte dicens« : et reliqua. Et rursum: »uade, inquit, ad populum, et sanctifica eos hodie et cras: et lauent uestimenta sua, sintque parati in diem tertium: quia tertia die descendet Dominus, uidente uniuerso populo, super montem Sinai« . Quod et factum est. Laueruntque uestimenta sua, et ab uxorum coitu separatis, die tertio descendit Dominus in montem: quo fumante, et fulgore, tonitruo, caligine, uoce, tuba, mortalium corda terrentibus, Moyses loquebatur, et Dominus respondebat ei. Supputemus numerum, et inueniemus quinquagesimo die egressionis Isrel ex Aegypto in uertice montis Sinai legem datam. Unde et Pentecostes celebratur solemnitas, et postea Euangelii sacramentum Spiritus sancti descensione completur: ut sicut priori populo quinquagesimo die, uero Iubileo, et uero anno Remissionis, et ueris quinquaginta et quingentis denariis, qui debitoribus dimittuntur, lex data est  : Apostolis quoque, et  qui cum eis erant, in centum uiginti Mosaice etatis numero constitutis, descenderit Spiritus sanctus, et diuisis linguis credentium, totus Euangelica predicatione mundus expletus sit. Longum est si replicare uelim, quod in lege preceptum sit: quomodo fabricatum tabernaculum, que uarietas hostiarum, que uasorum diuersitas, que indumenta Pontificis, 479 que Sacerdotum, et Leuitarum ceremonie, quid egerint: quomodo populus numeratus sit. Hoc tantum dicam, quod media pars Exodi, et totus Leuiticus liber, et Numerorum precepta non modica, et per singulas populi tribus distributio, et oblationes principum in hac Mansione descripte sint, multorumque uoluminum disputatio huic loco sufficere uix possit. Interpretatur autem SINAI rubi; non unus ut supra in solitudine Sin, sed plures: ut ibi principium sit, hic perfectio; ibi solitarius, numerus hic multiplex. Aliud est enim unam, et aliud omnes gratias possidere.



XIII. MANSIO.

Et profecti de solitudine Sinai, castra metati sunt in sepulcris concupiscentie .

Tertia decima Mansio, cuius nomen  ex interpretatione editum est, apud Hebreos appellatur CABATORH  ATTHAuA. Est autem sensus ille de Euangelio, quod iehsu baptizatus statim a Spiritu ductus est in desertum, et tentatus [al. tentabatur] a diabolo. Itaque et Isrel post familiarem cum Domino sermonem, postquam iuxta montem Sinai commoratus est anno uno et diebus quatuor, mira dispositione castrorum egressus in solitudinem  PHARAN, que interpretatur, onager, aut feritas, ibique succumbit male bestie, fastidiens celestem panem, et Aegyptiorum carnes desiderans, quando multos subitum uorauit incendium; et intercedente Moyse , humum uorax flamma consumpsit. Tunc accipiunt coturnices, et usque ad nauseam ac uomitum deuorant. Eliguntur septuaginta Presbyteri; uadunt ad ostium tabernaculi, duo remanent, Heldad et Medad, non imperii negligentes, sed humilitate submissi, dum se honore arbitrantur indignos. Unde et absentes prophetant; saturatoque populo, dum adhuc esce essent in ore eorum, ira Dei ascendit super eos, et occidit pingues eorum, et electos Isrel prepediuit : ne ad malum uelociter currerent: unde et appellatus est locus, sepulcra concupiscentie; siue ut 480 in Septuaginta legimus, memoria desiderii.  Ex quibus omnibus nos omnes docemur, qui  sapientiam dimisimus secularem, et Aegyptias ollas contempsimus, non debere murmurare contra celestem Scripturarum panem, nec uirulentias Aegyptiorum, qui sunt magnarum carnium, sed simplicem manne cibum querere; alioquin si rursus eas uoluerimus appetere, uorabimus usque ad nauscam; et statim Domini  igne torquebimur, desideriumque nostrum uertetur in tumulos, ut simus sepulcra dealbata, que foris parent hominibus speciosa, intus autem plena sunt ossibus mortuorum, et omni spurcitia.



XIu. MANSIO.

Et profecti de sepulcris concupiscentie, castra metati sunt in Aseroth .

Quarta decima Mansio est in solitudine Pharan, que in  atria uertitur. In hac Aaron et Maria, propter Aethyopissam contra Moysen murmurant, et in typum zeli, aduersus Ecclesiam de gentibus congregatam, populus Iudeorum lepre sorde perfunditur: nec redit ad tabernaculum,  et pristinam recipit sanitatem, donec statutum plenitudinis gentium tempus impleat [al. impleatur]. Et hoc prudens lector attende, quod post consummatam in duodecimo numero uirtutem, quia superbiuit Isrel: et in sepulcris concupiscentie carnes Aegyptias desiderauit: rursum iacit aliud fundamentum, et atria, id est, uestibulum uirtutis ingreditur, ostendens nobis, et eos qui stant, posse cadere, et qui ceciderunt, posse resurgere. Positus est enim iehsu in ruinam et resurrectionem multorum , et ipse loquitur per Prophetam: Numquid qui cadit, non resurget? 



Xu. MANSIO.

Et profecti de Aseroth, castra metati sunt in Rethma ; pro quo supra in hoc eodem libro legimus: Postquam profectus est populus de Aseroth, castra metati sunt in solitudine Pharan.

481 Hec est autem quinta decima Mansio. Et notandum quod relique Mansiones decem et octo, quarum nunc breuiter catologus describitur, a Rethma usque ad Asiongaber, id est, usque ad tricesimam secundam Mansionem, sub Pharan solitudinis nomine contineantur, in quibus uniuersa que scripta sunt, diuersis temporibus gesta sentimus: que quia non sunt per Mansiones singulas distributa, a nobis quoque in commune dicentur, ut postea ueniamus ad reliqua. RETHMA transfertur, sonitus, aut iuniperus, quanquam plerique, apud Grecos aliud genus arboris significare contendant. Iuniperum autem et primus Graduum Psalmus, iuxta ueritatem Hebraicam  sonat, ubi scriptum est: Quid detur tibi, aut quid apponatur tibi ad linguam dolosam? , et Propheta respondet: Sagitte potentis acute, cum carbonibus iuniperorum: pro quo apud nos legitur, desolatoriis. Ferunt autem lignum hoc ignem multo tempore conseruare, ita ut si prune ex eius cinere fuerint operte, usque ad annum perueniant. Ex quo discimus post sepulcra concupiscentie, et uestibula, transire nos ad lignum, quod multo tempore calorem tenet, ut simus feruentes spiritu, et claro sonitu atque  exaltata uoce, Euangelium Domini predicemus. Ab hac itaque Mansione usque ad tricesimam secundam istiusmodi continentur historie. Duodecim exploratores mittuntur ad Terram sanctam: botrus refertur in ligno,  et Christi breuiter passio demonstratur. Murmurat populus Iudeorum, gigantum impetum reformidans. Pugnat contra Amalec et Chananeum, nolente Deo, et uictus intelligit que debebat in Terra sancta exercere sacrificia. Dathan et Abiron, et filii Core consurgunt contra Moysen et Aaron, et terre uoragine glutiuntur. 482 Inter mortuos et uiuentes Pontifex medius thuribulo armatus ingreditur, et currens [f. furens] ira Dei, sacerdotis uoce prohibetur. uirga Aaron et florem profert et folia, et in eternam memoriam uirens siccitas  consecratur . Necdum templum, et iam editui, necdum Sacerdotes, et Leuite obtulere sacrificia, et partes eorum mysticus sermo describit. uitula rufa in holocausto concrematur, et cinis eius, piacularis aspersio est . Quorum omnium figure proprios libros flagitant, et melius reor tacere, quam pauca dicere.



XuI. MANSIO.

Et profecti de Rethma, castra metati sunt in Remmon Phares .

Sexta decima Mansio est, que interpretatur Greco sermone  , Latine, mali punici diuisio, quod alii malum granatum uocant. Cuius arboris fructus in Scriptura dupliciter accipitur: aut in Ecclesie gremio, que omnem turbam credentium suo cortice tegit: aut in uarietate et consonantia uirtutum, iuxta illud quod scriptum est: Multitudinis autem credentium erat cor unum, et anima una : sicque diuisi  sunt singuli gradus, ut omnes eadem compage teneantur.



XuII. MANSIO.


Et profecti de Remmon-Phares, castra metati sunt in Lobna .

Septima decima Mansio est, quam in laterem possumus uertere: licet quidam Lebbona transferentes,  male candorem interpretati sint. Legimus Aegyptios lateres in Exodo, quos populus faciens ingemuit . Legimus in  Malachia  lateres, pro quibus Idumea destructis, politos lapides reponere nititur. Et laterem in Ezechiel : in quo obsesse Ierusalem pictura describitur. Ex quibus discimus in itinere istius uite, et de alio in aliud  transitu, NUNC NOS CRESCERE, nunc decrescere, 483 et post ordinem Ecclesiasticum sepe ad laterum opera transmigrare.



XuIII. MANSIO.

Et profecti de Lebna, castra metati sunt in Ressa .

Octaua decima Mansio in frenos  uertitur. Si enim post profectum, rursum ad luti opera descendimus, infrenandi sumus et cursus uagi atque precipites, Scripturarum retinaculis dirigendi. Hoc uerbum, quantum memoria suggerit, nusquam alibi in Scripturis sanctis apud Hebreos inuenisse me noui, absque libro apocrypho, qui a Grecis  , id est parua Genesis, appellatur: ibi in edificatione turris, pro stadio ponitur, in quo exercentur pugiles et athlete, et cursorum uelocitas comprobatur. Dicit et Psalmista: In freno et chamo maxillas eorum constringe, qui non approximant ad te . Et Apostolus: Nescitis quod qui in stadio currunt, omnes quidem currunt; sed unus accipit palmam? Sic currite, ut comprehendatis .



XIX. MANSIO.


Et profecti de Ressa, castra metati sunt in Caaltha .

Nona decima Mansio interpretatur Ecclesia. uagi currentium gressus frenis ad Ecclesiam retrahuntur: et fores, quas ante reliquerant, rursum intrare festinant.



XX. MANSIO.

Et profecti de Caaltha, castra metati sunt in monte Sapher .

uigesima Mansio interpretatur pulchritudo, et in monte decoris est constituta, de qua et quarti decimi Psalmi principium sonat: Domine, quis habitat in tabernaculo tuo: aut quis requiescet in monte sancto tuo? uIDE QUID prosint frena. A uitiis nos retrahunt, introducunt ad uirtutum choros, et in Christo, monte pulcherrimo, habitare faciunt. Iste, iuxta Danielem, lapis excisus de monte sine manibus, creuit in montem magnum, et impleuit omnem terram . Iste iuxta Ezechielem,  uulnerauit principem Tyri . Ad istum in Isaia et Michea populi confluunt, dicentes: uenite ascendamus in montem Domini, et ad domum Dei Iacob: et docebit nos uias suas; et ambulabimus in semitis eius .



484 XXI. MANSIO.

Et profecti de monte Sapher, castra metati sunt in Arada .

uicesima 484 prima Mansio uertitur in miraculum. Quam pulcher ordo profectuum, quam egregia textura credentium. Post opus lateris infrenamur: post frenos in Ecclesiam introducimur: post habitationem Ecclesie, ad Christum montem ascendimus, in quo positi stupemus atque miramur: ut noster in laudibus eius sermo superetur, inuenientes in eo, que nec oculus uidit, nec auris audiuit, nec in cor hominis ascenderunt .



XXII. MANSIO.

Et profecti de Arada, castra metati sunt in Maceloth .

uicesima secunda Mansio in cetus uertitur. In hac enim consistit multitudo credentium: Ecclesia primitiuorum, uirtutum omnium consonantia. Tum uere possumus dicere: Ecce quam bonum et quam iucundum, habitare fratres in unum . Et, Dominus habitare fecit unius moris in domo .



XXIII. MANSIO.

Et profecti de Maceloth, castra metati sunt in Thaath .

uicesima tertia mansio potest et subter intelligi, sed melius  pauorem interpretabimur. uenisti ad Ecclesiam, ascendisti ad montem pulcherrimum,  stupore et miraculo Christi magnitudinem confiteris: uides ibi multos uirtutis tue socios: noli altum sapere, sed time. Dominus enim superbis resistit, humilibus autem dat gratiam . Et qui se exaltat, uideat ne cadat . Potentes potenter tormenta patientur . TIMOR uIRTUTUM custos est: securitas ad lapsum facilis. Unde et in quodam Psalmo, postquam propheta dixerat: Dominus regit me, et nichil mihi deerit, in loco pascue ibi me collocauit : iungit timorem, qui custos est beatitudinis, et infert: uirga tua et baculus tuus, ipsa me consolata sunt . Et est sensus: dum tormenta formido, seruaui gratiam, quam acceperam.



XXIu. MANSIO.

Et profecti de Thaath, castra metati sunt in Thare .

uicesima quarta Mansio, quam nonnulli 485 uertunt in malitiam, uel pasturam, nec errarent si per Ai litteram scriberetur, nunc uero cum aspiratio duplex in extrema sit syllaba, erroris causa manifesta est. Hoc eodem uocabulo et iisdem litteris scriptum inuenio patrem Abraham, qui in  supradicto apocrypho Geneseos uolumine, abactis coruis, qui hominum frumenta uastabant, abactoris, uel depulsoris sortitus est nomen. Itaque et nos imitemur Thare: et uolucres celi que iuxta uiam satum triticum deuorare festinant, solliciti prohibeamus. Nam et Abraham Patriarcha in typo Isrelis,  hostiarum diuisit membra sacrificii, que a uolucribus non sinit deuorari ; et  contemptorem oculum effodiunt corui de conuallibus; uerusque Moyses ducit Aethiopissam; et Elias a coruis pascitur. Si habueris pauorem, sollicitus eris; si sollicitus fueris, leo in caulas ouium tuarum introire non poterit: quod uel ad prepositos Ecclesiarum, uel ad custodiam refer anime tue, ad quam leo, diabolus, per diuersa uitiorum foramina ingredi nititur .



XXu. MANSIO.

Et profecti de Thare, castra metati sunt in Methca .

uicesima quinta Mansio uertitur in »dulcedinem.« Ascendisti in excelsum, admiratus es uirtutum choros, timuisti ruinam, abegisti insidiatores, dulcis te protinus fructus laboris insequitur: et in morem litterarum, radicum amaritudinem, pomorum suauitas compensabit, et dices: »Quam dulcia faucibus meis eloquia tua, super mel ori meo« . Sponsumque tibi audies concinentem: »Mel distillant  labia tua, soror mea sponsa« . QUID ENIM suauis disciplina? quid eruditione melius? quid dulcius Domino? »Gustate, et uidete, quoniam suauis est Dominus« . Unde et Samson qui abegerat a fructibus suis aues, et uulpes, que exterminant uineas, colligauerat, leonemque interfecerat rugientem, fauum inuenit in ore mortui .

486 uicesima sexta Mansio in lingua nostra »festinationem« sonat: iuxta illud quod in Psalmo scribitur, »uenient legati ex Aegypto« . Pro »legatis« in Hebreo, »festinantes« legimus: ut postquam dulces fructus laboris messuerimus, non simus quiete contenti et otio; sed rursum ad ulteriora properantes, obliuiscamur preteritorum, et in futura nos extendamus.



XXuII. MANSIO.

Et profecti de Asmona, castra  metati sunt in Moseroth .

uicesima septima Mansio »uincula,« siue »disciplinas« sonat, ut festino gradu pergamus ad magistros, et eorum teramus limina, ET PRAECEPTA uIRTUTUM, ac mysteria Scripturarum, uincula putemus eterna: iuxta illud quod in Isaia dicitur: »Et Sabaim uiri sublimes ad te transibunt, et tui erunt; post te ambulabunt uincti manicis« . Et »Paulus, uinctus Iesu Christi« . Duplicia sunt in Scripturis uincula  que quamdiu rupit Samson, uicit inimicos. Et de meretrice legimus, »uinculum in manibus eius« . Et ex persona Domini dicentis, »Dirumpamus uincula eorum, et proiiciamus a nobis iugum ipsorum« . Et alibi, »Laqueus contritus est, et nos liberati sumus« . CHRISTI AUTEM uincula uoluntaria sunt, et uertuntur in amplexus. Quicumque his fuerit colligatus, dicet, »Sinistra eius sub capite meo; et dextra eius complectetur me« .



XXuIII. MANSIO.

Et profecti de Moseroth, castra metati sunt in Baneiacan .

uicesima octaua Mansio transfertur in »filios necessitatis,« seu »stridoris.« Si ab uno incipias numero, et paulatim addens ad septimum usque peruenias, uicesimus octauus efficitur numerus. Qui sint isti filii necessitatis, Psalmus ipse nos doceat: »Afferte Domino filii Dei, afferte Domino filios arietum« . Que est tanta necessitas, que nolentibus imponatur? Cum diuinis Scripturis fueris eruditus, et leges earum ac testimonia uincula scieris ueritatis; contendes cum aduersariis, ligabis eos, et uinctos duces in captiuitatem; et de hostibus quondam   miseris atque captiuis, 487 liberos Dei facies, ut repente dicas cum Sion: »Ego sterilis et non pariens, transmigrata et captiua, et istos quis enutriuit? Ego destituta et sola, et isti ubi erant?«  Miraris Isaiam: eiusdem Psalmi sacramenta cognosce. »uox Domini in uirtute, uox Domini in magnificentia, uox Domini confringentis cedros« , ut postquam aduersarios fregerit, et concusserit desertos prius gentium populos, preparentur cerui in montibus, et sit dilectus sicut filius unicornium, in temploque eius omnes dicant gloriam. Porro quod uertimus, »filios stridoris,« ad illum sensum refer, quod timore supplicii et eius loci ubi »est fletus et stridor dentium« , deserens diaboli uincula, Christo Domino credentium turba colla submittat.



XXIX. MANSIO.

Et profecti de Bane iacan, castra metati sunt in monte Gadgad .

uicesima nona Mansio interpretatur »nuntius,« siue »expeditio,« et »accinctio« uel certe  , id est, »concisio.« Haud aliter possumus magistri discipulorum atque credentium eos facere filios necessitatis, nisi preceptores eorum interfecerimus. Crudeles simus in occisione eorum: non parcat manus nostra, armum, aut extremum auricule de ore leonis extrahere. »Maledictus qui facit opus Domini negligenter, et qui prohibet gladium suum a sanguine« . Unde et Dauid: »In matutino, inquit, interficiebam omnes peccatores terre« . De nuntio autem, et accinctione hec breuiter possumus dicere, quod filiis necessitatis grandes ad uirtutem stimulos suggeramus, cum eis nuntiauerimus premia futurorum, et accinctos inire bella docuerimus. Horum trium quidquid magister fecerit, in monte consistit.



XXX. MANSIO.

Et profecti de monte Gadgad, castra metati sunt in Ietabatha .

Tricesima Mansio »bonitas« interpretatur, ut cum peruenerimus ad perfectum uirum, in sacerdotalem gradum, et in etatem plenitudinis Christi , in qua et Ezechiel erat iuxta fluuium Chobar , 488 possimus cum Dauid in tricesimo Psalmo canere. »In te, Domine, speraui, non confundar in eternum. Pastor« enim »bonus ponit animam suam pro ouibus suis« .



XXXI. MANSIO.

Et profecti de Ietabatha, castra metati sunt in Hebrona .

Tricesima prima Mansio interpretatur  , id est, »transitus,« siue »transitio.« Ad hanc uenit uerus Hebreus, id est, , siue »transitor« qui dicere potest: »Transiens uidebo uisionem hanc magnam« ; de qua et Psalmista canit: »Et non dixerunt qui preteribant, benedictio Domini super uos« . Preterit enim figura huius mundi , et propterea sancti cupiunt ad meliora transire, nec presenti statu contenti, ingemiscunt quotidie. »Hec recordatus sum, et effudi in me animam meam, quoniam transibo in locum tabernaculi admirabilis usque ad domum Dei« . Multum est, si de omnibus Scripturis super uerbo transitionis uelim exempla congerere.



XXXII. MANSIO

Et profecti de Hebrona, castra metati sunt in Asion-Gaber .

Tricesima secunda Mansio transfertur in »ligna uiri,« siue  »dolationes hominis,« quod significantius Grece dicitur , scribiturque per »Ai« litteram, non, ut Greci et Latini errant, per »Gimel.« Unde in solitudine multitudo lignorum, nisi quod seduli et diligentis magistri disciplina monstratur, cedentis ligna informia, et dolantis facientisque uasa diuersa, que in domo magna necessaria sunt?  Possunt »lignationes uiri,« saltuum et omnium arborum genera, ac per hoc credentium multitudinem figurare, dicente Dauid: »Inuenimus eam in campis silue« . Hucusque solitudo Pharan decem et octo continet Mansiones, que descripte in catalogo, in superiori itinere non ponuntur.



XXXIII. MANSIO.

Et profecti de Asion-Gaber, castra metati sunt in deserto Sin: Hec est Cades .

Queritur cur octaua Mansio nunc tricesima tertia esse dicatur. Sed sciendum quod prior per »Samech« litteram scribitur, interpretaturque »rubus,« siue »odium:« 489 hec autem per »Sade,« et  uertitur in »mandatum.« Illudque quod iungitur, »Cades,« non ut plerique estimant, »sancta« dicitur: sed »mutata,« siue »translata.« Legimus in Genesi  iuxta Hebraicam ueritatem, ubi Iudas meretricem putans Thamar, dona transmisit: et sequester munerum interrogat, »ubi est cadesa,« hoc est, »scortum,« cuius habitus a ceteris feminis immutatus est. In multis quoque locis hoc idem reperimus. Sin autem »sancta« interpretatur, est intelligendum: quomodo Parce dicuntur ab eo quod minime parcant, et bellum, quod nequaquam bellum sit, et lucus,  quod minime luceat. In hac Mansione moritur Maria, et sepelitur: et propter aquas contradictionis Moyses et Aaron offendunt Dominum, et prohibentur transire Iordanem, missisque nuntiis ad Edom, transitus petitur, nec impetratur. Quis timeret post tantos profectus murmur populi, et offensam magistrorum, et uie transitus denegatos? uidetur mihi in Maria Prophetia mortua: in Moyse et Aaron Legi et Sacerdotio Iudeorum finis impositus: quod nec ipsi ad terram repromissionis transcendere ualeant, nec credentem populum de solitudine huius mundi educere. Et nota quod post mortem Prophetie, et aquas contradictionis; Idumeum [al. idumeam] carneum atque terrenum transire non possint: et cum multis precibus et conatu uiam non impetrent; sed egrediatur Edom aduersus cos in populo multo, et in manu forti. Interpretatio quoque nominis morti et offense, et negato transitui conuenit. Ubi enim mandatum, ibi et peccatum: ubi peccatum, ibi offensa: ubi offensa, ibi mors. Hec est Mansio de qua Psalmista canit, »Commouebit Dominus desertum Cades« 



XXXIu. MANSIO.

Et profecti de Cades, castra metati sunt in Or monte, in extremo terre Edom. Ascenditque Aaron sacerdos in montem Or, iuxta preceptum Domini, et mortuus est ibi anno quadragesimo egressionis filiorum Isrel de terra Aegypti, mense quinto, prima die mensis. Eratque Aaron centum uiginti trium annorum quando mortuus est in monte Or. Et audiuit Chananeus rex Arad, qui 490 habitabat ad Austrum in terra Chanaan, quod uenissent filii Isrel 

Trigesima quarta Mansio est, quam plerique interpretantur »lumen:«  nec errarent, si per »Aleph« litteram scriberetur. Alii »pellem,« et ipsi uerum dicerent, si esset »Ai« positum. Nonnulli »foramen,« quod posset accipi, si »Heth« haberet elementum. Cum autem legatur per »He;« magis »mons« intelligitur: et legi potest, »Ascendit Aaron sacerdos in montis montem,« id est, in uerticem eius. Ex quo animaduertimus non in monte simpliciter, sed in montis monte Pontificem mortuum, ut dignus locus meritis illius monstraretur. Moritur autem eo anno, quo nouus populus repromissionis terram intraturus erat, in extremis finibus terre Idumeorum. Et quanquam in monte sacerdotium Eleazaro filio dereliquerit, Lexque eos, qui eam impleuerint, perducat ad summum: tamen ipsa sublimitas non est trans fluenta Iordanis, sed in extremis terrenorum operum finibus: et plangit eum  populus triginta diebus.  Aaron plangitur, iehsu non plangitur. IN LEGE DESCENSUS ad inferos; in Euangelio ad paradisum transmigratio. Audiuit quoque Chananeus quod uenisset Isrel, et in loco exploratorum, ubi quondam offendisse populum  nouerat, infert prelium, et captiuum ducit Isrel. Rursumque in eodem loco pugnatur: ex uoto uictor uincitur, uicti superant, appellaturque nomen loci »Horma,« id est, »anathema.« Eadem dicere mihi non est pigrum, legentibus necessarium, quod semper humanus status in huius seculi uia fluctuet, et alius in ualle, alius in campis, alius moriatur in monte: nec in monte simpliciter, sed in montis monte, id est, in excelso uertice. Cumque nos Dei auxilio destitutos hostis inuaserit, duxeritque captiuos; non desperemus salutem, sed iterum armemur ad prelium. Potest fieri, ut uincamus, ubi uicti fuimus, et in eodem loco triumphemus, ubi fuimus ante captiui.



XXXu. et XXXuI. MANSIO.

Et profecti de monte Or, castra metati sunt in Selmona. Profectique de Selmona, uenerunt in Phinon .

491 He due Mansiones, tricesima quinta et tricesima sexta in ordine historie non inueniuntur, sed scriptum est pro eis. »Egressi sunt de monte Or, per uiam maris Rubri, et circumierunt terram. Edom« . Ex quo ostenditur in finibus atque circumitu terre Edom eas positas. Nec secundum morem legitur: »Et profecti de monte Or, castra metati sunt in Selmona,« siue »in Phinon,« sed post ambitum terre Idumeorum uenit ad extremum, et ait, »Profecti filii Isrel castra metati sunt in Oboth« . Nec dixit, profecti sunt de  illo et illo loco, quia duas Mansiones silentio pretermiserat, quas cum in supputatione tacuerit, reddit in summa. Prima Mansio »Selmona,« interpretatur »imaguncula.« Secunda »Phinon,« diminutiue »os,« ab ore, non ab osse, intellige. In his Aaron mortuo, murmurant contra Deum et Moysen, manna fastidiunt, a serpentibus uulnerantur, et in typum Saluatoris, qui uerum antiquumque serpentem in patibulo crucis triumphauit, diaboli uenena superantur. Unde et imaguncula uere expresseque imaginis Filii Dei, Passionem eius intuens conseruatur: et quod corde credit, ore pronuntiat, legens illud Apostoli: »Corde creditur ad iustitiam, ore autem confessio fit ad salutem« . Simulque nota, quod utraque Mansio  , appellatur, quia ex parte uidemus, et ex parte prophetamus: et »nunc per speculum uidemus in enigmate« .



XXXuII. MANSIO.


Et profecti de Phinon, castra metati sunt in Oboth .

Tricesima septima Mansio uertitur in »magos,« siue »pythones;« uel secundum uerba Heliu, »lagenas grandes, que cum musto plene fuerint, absque spiramine, illico disrumpuntur. Pugnauerunt magi contra Moysen et Aaron ; et a muliere, que erat in Endor, et habebat, iuxta Septuaginta interpretes, spiritum »pythonem,« iuxta Hebreos, »magum,« regi Isrelis illuditur . Multe sunt prestigie, et innumerabiles laquei, quibus anime capiuntur humane; sed nos dicamus, in Domino confidentes, »Laqueus contritus est: et nos liberati sumus« . Et, »Si ambulauero in medio umbre mortis, non timebo mala, quoniam tu mecum es« : Cadent a latere nostro mille, et decem millia a dextris nostris . Non timebimus 492 ab incursu, et demonio meridiano; sed obturabimus aures nostras, ne audiamus uoces incantantium, et Sirenarum carmina negligamus. Post imaginem Dei, que in cordis ratione monstratur, et confessionem fidei, que ore profertur, consurgunt  serpentes, et artes malefice ad bella nos prouocant. Sed nos, qui habemus pretiosissimum thesaurum in uasis fictilibus , que frangi possunt, ita ut quedam uix testa remanserit, in qua hauriri possit aque pusillum, omni custodia circumdemus cor nostrum.



XXXuIII. MANSIO.

Et profecti de Oboth, castra metati sunt in Ieabarim, in finibus Moab .

Tricesima octaua Mansio »aceruos lapidum transeuntium« sonat. Sunt sancti lapides, qui uoluuntur super terram, leues, politi et rotunditate sua rotarum cursibus similes. Sunt et alii quos Propheta iubet tolli de uia, ne ambulantium in eos offendant pedes. Qui sunt isti ambulantes? utique uiatores et pretereuntes, qui per istud seculum ad alias Mansiones transire festinant. Quod autem dicitur, »in finibus Moab,« et supra scriptum est, »in solitudine que respicit Moab contra solis ortum:« ostendit iuxta litteram, quod hucusque in finibus terre Idumeorum fuerint, et nunc ueniant ad terminos Moab, de alia prouincia ad aliam transeuntes.  NON ENIM semper uni uirtuti danda est opera: sed sicut scriptum est: »Ibunt de uirtute in uirtutem« , de alia transeundum est ad aliam: quia herent sibi, et ita inter se nexe sunt, ut qui una caruerit, omnibus careat. Et tamen transire de alia ad aliam,  eorum est proprie, qui solis iustitie ortum considerant.



XXXIX. MANSIO.

Et profecti de Ieabarim  Iim, castra metati sunt in Dibon-Gad .

Tricesima nona Mansio interpretatur, »fortiter intellecta tentatio.« Pro hac in ordine historie aliter scriptum reperi. Postquam enim castra metati sunt in Ieabarim, in finibus Moab, contra ortum solis, legitur: »Inde profecti sunt, et diuerterunt ad torrentem Zared. Et de hoc loco proficiscentes, castra metati sunt trans Arnon: que est in solitudine finium Amorrei: eo quod Arnon in terminis sit Moabitarum 493 et Amorreorum« : et post hec uenerunt ad puteum, ubi cecinit Isrel carmen hoc: »Ascende putee, quem foderunt principes, et aperuerunt duces populorum in datore legum, et in baculo eius: et de solitudine in Mathana [al. Marthana]: et de Matthana ad torrentes Dei: et de torrentibus [al. torrente] Dei, ad excelsa: et de excelsis, ad uallem, que est in regione Moab, in uertice Phasga, qui prospicit contra desertum« . Hec loca in finibus Amorreorum quidam interpretantes, putant non Mansiones esse, sed transitus, nec preiudicare debere catalogo Mansionum extraordinariam expositionem. Alii autem spiritualibus spiritualia comparantes, nolunt regiones significari; sed per locorum nomina, uirtutum profectus esse: quod post magos, et congregationem lapidum, frequenter ueniamus ad torrentes »Zared,« quod interpretatur,  »aliena descensio:« et in descensione positi, transeamus ad »Arnon,« quod »maledictionem« sonat, que est posita in finibus »Amorreorum,« qui uel »amari« hostes sunt, uel »multa loquuntur« inflati. Sin autem transierimus terminos Moab, qui de incestu generatus est, et recessit a uero patre: statim nobis occurrit puteus, quem nemo de plebe fodit, nullus ignobilis, sed principes et duces, qui iura dant populis: et canentes carmen in aqua putei, et in Dei muneribus gratulantes, prophetant, quo transituri sunt: ad que peruenturi loca, quod scilicet de deserto ueniant in »Matthana,« quod interpretatur »donum,« et de Matthana ad »Naaliel,« quod dicitur ad »torrentes Dei,« et de Naaliel ad »Bamoth,« que interpretatur, »excelsa,« siue »adueniens mors:« quando conformes efficimur mortis Christi, et de Bamoth occurrit nobis uallis humilitatis, que tamen posita est in uertice montis »Phasga,« qui interpretatur, »dolatus,« quod nichil habeat informe et rude, sed artificis sit politus manu: qui mons respiciat solitudinem, que Hebraice dicitur ISIMON. Quando enim  fuerimus IN uIRTUTUM 494 CULMINE constituti, tunc totius mundi ruinas, et omnium peccatorum respicimus uastitatem. Pene obliti sumus, currente oratione, dicere, quare »Dibon-Gad« interpretetur, »fortiter intellecta tentatio.« Post Dibon-Gad geritur bellum contra Seon regem Amorreorum, et Og regem Basan; et discimus, quod cum uenerimus ad summum, et de fonte principum regumque biberimus, ascendentes ad montem Phasga, non debeamus eleuari in superbiam, sed [al. si] propositam nobis e contrario solitudinem nouerimus. Ante contritionem enim eleuatur cor uiri, et ante gloriam humiliatur.



XL. MANSIO.

Et profecti de Dibon-Gad, castra metati sunt in Almon Deblathaim .

Quadragesima Mansio uertitur in  contemptum palatharum, siue opprobriorum. Et per hanc discimus, omnia dulcia et illecebras uoluptatum in seculo contemnendas, nec inebriari nos debere uino, in quo est luxuria . Mel non offertur in sacrificiis Dei , et cera que dulcia continet, non lucet in Tabernaculo, sed oleum purissimum , quod de oliue profertur amaritudine. Mel enim distillat a labiis mulieris meretricis ; de quo puto iuxta mysticos intellectus gustasse Ionathan, et forte deprehensum, uix populi precibus liberatum . Quod autem opprobria contemnenda sint; et, si falso obiiciantur, beatitudinem pariant, Saluator plenissime docet.



XLI. MANSIO.

Et profecti de Almon-Deblathaim, castra metati sunt in montibus Abarim, contra faciem Nabo .

Quadragesima prima Mansio uertitur in montes transeuntium, et est contra faciem montis Nabo, ubi moritur et sepelitur Moyses, terra repromissionis ante conspecta . Nabo interpretatur, conclusio, in qua finitur Lex, et non inuenitur eius memoria. Porro gratia Euangelii absque ullo fine tenditur. In omnem terram exiuit sonus eius: et in fines  495 orbis terre uerba ipsius . Simulque considera, quod habitatio transeuntium in montibus sita sit, et adhuc profectu indigeat. Post montes enim plurimos ad campestria Moab et Iordanis fluenta descendimus, qui Interpretatur,  descensio. NIHIL ENIM, ut crebro diximus, tam periculosum est, quam glorie cupiditas et iactantia, et animus conscientia uirtutum tumens.



XLII. MANSIO.

Et profecti de montibus Abarim, castra metati sunt in campestribus Moab super Iordanem iuxta Iericho, ibique fixerunt tentoria. Ab domo solitudinis usque Abel Sitim, in planitie Moab .

In quadragesima secunda, que et extrema Mansio est, cursim que sint ges:a narremus. Residens in ea populus a Diuino Balaam, quem mercede conduxerat Balac filius Sephor, Dei iussione benedicitur, et maledictio mutatur in laudes: audit uocem Domini ex profano ore resonantem, Orietur stella ex Iacob, et consurget homo de Isrel: et percutiet principes Moab, et uastabit cunctos filios Seth, et erit Edom hereditas eius. . Fornicatur cum filiabus Madian: et Phinees filius Eleazar, zelatus zelum Domini, Zamri et scortum Madianitidem pugione transfigit: unde et accepit premium in eternam memoriam, armum uictime. Numeratur rursum populus ,  ut interfectis pessimis, nouus populus Dei censeatur. Interpellant quinque filie Salphaad, et ex iudicio Domini hereditatem accipiunt inter fratres suos , nec femineus a possessione Dei sexus excluditur. iehsu Moysi in montem succedit, et  discit a Lege, que spiritualiter offerre debeat in Ecclesia. Primum quid per singulos dies, deinde quid in sabbato, quid in Kalendis, quid in Pascha, quid in Pentecoste, quid in Neomenia mensis septimi, quid in Ieiunio eiusdem mensis, die decimo: quid in Scenopegia, quando figuntur tabernacula, decima quinta die supradicti 496 mensis. Uxorum et filiarum uota absque auctoritate patrum et uirorum cassa memorantur; bellum contra Madianitas: et mors Diuini Balaam, et prede diuisio, et oblatio ex ea in tabernaculo Dei. Primi Ruben et Gad et dimidia tribus Manasse, ultra Iordanem in eremo possessionem accipiunt. Plurima enim habebant iumenta, et necdum ad id uenerant, ut possent habitare cum Templo. Docetur populus, ut in Terra  sancta idola destruat; et nullus de priori habitatore seruetur. Describitur olim cupita prouincia, et duarum semis tribuum hereditas separatur. Numerantur tribuum principes, qui Terram sanctam debeant introire . Quadraginta duas urbes cum suburbanis suis usque ad mille passus per circuitum, Leuite accipiunt, tot numero, quot et iste sunt Mansiones. Et adduntur fugitiuorum sex alie ciuitates, tres intra Iordanem, et tres trans Iordanem, ut sint simul quadraginta octo . Quid fugitiuorum suscipi, qui interfici debeant, qui usque ad mortem Pontificis maximi reseruari. Succedit Deuteronomium secunda Lex,  meditatorium Euangelii: ibique breuiter discimus que inter Pharan et Tophel et Laban et Azeroth, et loca aurea, abiecto Iuda infelicissimo, undecim dierum uia de Choreb, per uiam montis Seir usque ad Cades-Barne Moyses populo sit locutus, et extremum canat Canticum , in quo apertissime Synagoga proiicitur, et Ecclesia Domino copulatur, »Impinguatus est et incrassatus ac dilatatus, et recalcitrauit dilectus, et oblitus est Dei Saluatoris sui.« Et iterum: »Generatio pessima: filii ineruditi: ipsi ad emulationem me prouocauerunt in eo qui non erat Deus. Irritauerunt me in sculptilibus suis: et ego zelare hos faciam nationes, et contra gentem stultam irritabo cos« . Benedicuntur filii Isrel. Et rursus in Simeone Iudas miserandus excluditur. Ascendit Moyses ad montem Nabo, in uerticem Phasga, qui est contra Iericho: et ostendit ei Dominus omnem terram Galaad usque 497 Dan, et Nephthalim et Ephraim et Manassen, et uniuersam terram Iuda, usque ad mare magnum contra austrum, et regionem campestrem Ierichontis, ciuitatis palmarum, usque Segor . Quis potest tanta nosse mysteria?  Quis in extremis Legis, et huius uite finibus constitutus intelligit semper sibi esse pugnandum: et tunc plenam uictoriam dari, si fuerit in campestribus, si in ABEL SITIM, quod interpretatur, luctus spinarum, fleuerit antiqua peccata, et spinas, que suffocauerunt sementem uerbi Dei , et de quibus Propheta dicit: uersatus sum in miseria, dum mihi configitur spina : et tunc preparatus, deficiente Manna, sub duce Iesu Iordanem transeat : et circumcisus cultro Euangelii, primum comedat de celesti pane: et occurrat ei princeps exercituum Dei, ut uerum Pascha nequaquam in Aegypto, sed in finibus Terre sancte comedat. O profundum diuitiarum sapientie, et scientie Dei, quam inscrutabilia sunt iudicia eius, et  inuestigabiles uie illius. Quis sapiens et intelliget hec? intelligens et cognoscet ea? Quia recte  uie Domini: et iusti ambulabunt in eis. Preuaricatores autem corruent in illis.



EPISTOLA LXXIX  . AD SALuINAM.

Saluinam mulierem nobilissimam de Nebridii mariti morte consolatur, et post mortui uiri laudes, quo modo superstites ex eo paruulos, educare, qualemque ipsa uitam traducere debeat, docet, et a secundis nuptiis dehortatur.

1. uereor, ne officium putetur ambitio; et quod illius exemplo facimus, qui ait: Discite a me, quia mitis sum et humilis corde , glorie facere appetitione dicamur: et non uiduam alloqui, et in angustia constitutam; sed aule nos insinuare regali; et sub occasione 498 sermonis, amicitias potentium querere. Quod liquido non putabit, qui scierit esse preceptum, Personam pauperis non accipies in iudicio : ne sub pretextu misericordie, quod iniustum est iudicemus. UNUSQUISQUE enim non  hominum, sed rerum pondere iudicandus est. Nec diuiti obsunt opes, si eis bene utatur: nec pauperem egestas commendabiliorem facit, si inter sordes et inopiam peccata non caueat. Utriusque nobis rei testimonium, et Abraham Patriarcha, et quotidiana exempla suppeditant: quorum alter in summis diuitiis amicus Dei fuit; alii quotidie in sceleribus deprehensi, penas legibus soluunt. Alloquimur igitur pauperem  diuitem, ut nesciat ipsa que possidet. Neque enim marsupium eius discutimus, sed anime puritatem. Loquimur ad eam, cuius faciem ignoramus, et uirtutes nouimus, quam nobis fama commendat, cuius uenerabiliorem pudicitiam adolescentia facit. Que mortem iuuenis mariti sic fleuit, ut exemplum coniugii dederit, sic tulit, ut eum profectum crederet [al. crederes], non amissum. Orbitatis magnitudo, religionis occasio fuit. Nebridium suum sic querit absentem, ut in Christo presentem nouerit. Cur ergo ad eam scribimus, quam ignoramus? Triplex nimirum causa est. Prima, quia pro officio Sacerdotii omnes Christianos filiorum loco diligimus, et profectus eorum nostra est gloria. Altera, quia pater defuncti intima mihi necessitudine copulatus fuit. Extrema, que et ualidior, quod filio meo Auito roganti negare nichil potui; qui crebris litteris interpellatricem duri iudicis uiduam  superans, et multorum mihi, ad quos ante super eadem materia scripseram, exempla poponens, ita suffudit pudorem negantis, ut plus considerarem quid ille cuperet, quam quid me facere conueniret.

2. Alius forsitan laudet Nebridium, quod de sorore  generatus Auguste, 499 et in matertere  nutritus sinu  , inuictissimo Principi ita carus fuit, ut ei coniugem nobilissimam quereret, et bellis ciuilibus Africam dissidentem, hac uelut obside sibi fidam redderet. Mihi a principio statim illud est predicandum, quod quasi uicine mortis prescius, inter fulgorem palatii, et honorum culmina que etatem anteibant, sic uixit, ut se ad Christum crederet profecturum. Sacra narrat historia, Cornelium centurionem cohortis Italice in tantum acceptum Deo, ut Angelum ad eum mitteret, et omne mysterium, quo Petrus de circumcisionis angustiis transferebatur ad preputii latitudinem, ad illius merita pertinere doceret, qui primus ab Apostolo baptizatus, salutem Gentium dedicauit. Scriptumque est de eo: Erat uir quidam in Cesarea, nomine Cornelius, centurio cohortis que dicitur Italica, religiosus, et timens Deum cum omni domo sua, faciens eleemosynas multas plebi, et orans Deum semper . Quidquid de illo dicitur, hoc nomine commutato, in Nebridio meo uindico. Sic religiosus fuit, et amator pudicitie, ut uirgo sortiretur uxorem: sic timens Deum cum uniuersa domo sua, ut oblitus dignitatis, omne consortium cum Monachis haberet et Clericis: tantasque eleemosynas faceret in populis, ut fores eius pauperum ac debilium obsiderent examina. Certe sic semper orans Deum, ut illi quod optimum esset, eueniret. Raptus est, ne malitia mutaret mentem eius, quia placita erat Deo anima illius . Unde et ego possum super eo uere abuti Apostoli uoce, dicentis: In ueritate cognoui, quoniam non est personarum acceptor Deus; sed in omni proposito, qui timet Deum, et operatur iustitiam, acceptus est illi . Nihil nocuit militanti paludamentum, et baltheus, et Apparitorum caterue: quia sub habitu alterius, alteri militabat. Sicut e contrario aliis nichil prodest uile palliolum, furua tunica, corporis illuuies, et simulata paupertas, si nominis dignitatem operibus destruant. Legimus, et 500 in Euangelio de alio centurione Domini testimonium: Nec in Isrel tantam fidem inueni . Et ut ad superiora redeamus, Ioseph, qui et in egestate et in diuitiis dedit experimenta uirtutum, qui et seruus et dominus, docuit anime libertatem, nonne post Pharaonem regiis ornatus insignibus,  sic Deo carus fuit, ut super omnes Patriarchas, duarum tribuum pater fieret? Daniel et tres pueri sic preerant Babylonie  opibus, et sic erant inter principes ciuitatis, ut habitu Nabuchodonosor, Deo mente seruirent. Mardocheus et Esther inter purpuram, sericum, et gemmas, superbiam humilitate uicerunt, tantique fuere meriti, ut captiui uictobus imperarent.

3. Hec illud tendit oratio, ut ostendam iuuenem meum coniunctionem regalis sanguinis, et affluentiam diuitiarum, atque insignia potestatis, materiam habuisse uirtutum, dicente Ecclesiaste: Sicut protegit sapientia, sic protegit et pecunia . Nec statim illud huic testimonio putemus aduersum: Amen dico uobis, difficile diues intrabit in regnum celorum . Et rursum: Dico uobis, facilius est camelum per foramen acus transire, quam diuitem intrare in regnum celorum . Alioquin Zacheus publicanus, quem ditissimum commemorat Scriptura, contra hanc sententiam saluatus uidebitur. Sed quomodo quod apud homines impossibile est, apud Deum possibile fiat, Apostoli consilium docet scribentis ad Timotheum. Diuitibus huius seculi precipe, non superbe sapere, nec sperare in incerto diuitiarum suarum, sed in Deo uiuo, qui prestat nobis omnia abundanter ad fruendum . Benefaciant, diuites sint in operibus bonis, facile tribuant; communicent, thesaurizent sibi fundamentum bonum in futurum, ut apprehendant ueram uitam. Didicimus quomodo camelus introire possit per foramen acus: quomodo  animal tortuosum, deposito pondere sarcinarum, assumat sibi pennas columbe , et requiescat in ramis arboris, que de sinapis semente succreuit . Legimus in 501 Isaia, camelos. Madian et Epha et Saba, aurum et thus ad urbem Domini deportantes . In typo horum camelorum, Ismelite negotiatores stacten et thymiama, et resinam, que nascitur in Galaad , et cutem uulneribus obducit, Aegyptiis deferunt: tanteque felicitatis sunt, ut emant et uendant Ioseph , et mercimonium eorum salus mundi sit. Docet et Aesopi fabula, plenum muris uentrem per angustum foramen egredi non ualere.

4. Ergo Nebridius meus quotidie illud reuoluens: »Qui uolunt diuites fieri, incidunt in tentationem et laqueum diaboli, et desideria multa« . Quidquid et Imperatoris largitio, et honoris insule dederant, in usus pauperum conferebat. Nouerat enim a Domino esse preceptum: »Si uis perfectus esse, uade, uende omnia que habes, et da pauperibus, et ueni, sequere me« . Et quia hanc sententiam implere non poterat, habens uxorem et paruulos liberos, et multam familiam, faciebat sibi amicos  de iniquo mamona, qui se reciperent in eterna tabernacula . Nec semel abiiciebat sarcinam, quod fecerunt Apostoli, patrem, rete, et nauiculam relinquentes : sed ex equalitate, aliorum inopie suam abundantiam communicabat, ut postea illorum diuitie, huius indigentiam sustentarent . Scit ipsa, cui libellus hic scribitur, me non nota, sed audita narrare: nec ex aliquo in me beneficio, scriptorum more Grecorum, gratiam lingua reddere. Procul a Christianis ista suspicio. »Habentes uictum et uestitum, his contenti sumus« . Ubi uile olusculum, et cibarius panis, et cibus potusque moderatus: ibi diuitie superuacue, ibi nulla adulatio, que uel precipue fructum respicit. Ex quo colligitur, fidele esse testimonium, quod causas non habet mentiendi.

5. Ac ne quis putet me solas in Nebridio predicare eleemosynas, quanquam et has exercuisse sit magnum, de quibus dicitur: »Sicut aqua extinguit ignem, ita eleemosyna extinguit peccatum« , ad ceteras uirtutes eius ueniam, quas singulas in paucis hominibus deprehendimus. Quis fornacem regis Babylonii sine adustione ingressus est?  Cuius adolescentis Aegyptia domina pallium non tenuit?  Que uxor  Eunuchi nullos creat liberos 502 uoluptate transacta? Quem hominum disputatio illa non terreat: »uideo aliam legem in membris meis, repugnantem legi mentis mee, et captiuum me ducentem in lege peccati, que est in membris meis?«  Mirum dictu est, nutritus in palatio, contubernalis et condiscipulus Augustorum [Arcadii et Honorii], quorum mense ministrat orbis, et terre ac maria seruiunt, inter rerum omnium abundantiam, in primo etatis flore tante uerecundie fuit, ut uirginalem pudorem uinceret, et ne leuem quidem obsceni rumoris in se fabulam daret. Deinde purpuratorum propinquus, socius, consobrinus, iisdem cum ambobus studiis eruditus  non est inflatus superbia, nec ceteros homines adducta fronte contempsit: sed cunctis amabilis, ipsos principes amabat ut fratres, uenerabatur ut dominos; et in illorum salute, suam salutem positam fatebatur. Ministros autem eorum, et uniuersum ordinem palatii, quo regalis frequentatur ambitio, sic sibi caritate sociarat, ut qui merito inferiores erant, officiis se pares arbitrarentur. Difficile factu est, gloriam uirtute superare: et ab his diligi, quos precedas. Que uidua non huius auxilio sustentata est? quis pupillus non in eo reperit patrem? Totius Orientis Episcopi ad hunc miserorum preces, et laborantium desideria conferebant. Quidquid ab Imperatore poscebat, eleemosyna in pauperes, pretium captiuorum, misericordia in afflictos erat. Unde et ipsi Principes libenter prestabant,  quod sciebant, non uni, sed pluribus indulgeri.

6. Quid ultra differimus? Omnis caro fenum, et omnis gloria eius quasi flos feni . Reuersa est terra in terram suam: dormiuit in Domino, et appositus est ad patres suos, plenus dierum ac luminis, et nutritus in senectute bona. Cani enim hominis sunt sapientia eius . In breui etate tempora multa compleuit. Tenemus pro eo dulcissimos liberos. Uxor heres pudicitie  pretium est. Nebridius pusio, patrem querentibus exhibet.

Sic oculos, sic ille manus, sic ora ferebat . Scintilla uigoris paterni lucet in filio: et similitudo morum per speculum carnis erumpens. 503 Ingentes animos angusto in pectore uersat . Iungitur ei germana, rosarum et liliorum calathus, eboris ostrique commercium. Sic refert ore patrem, ut ad uenustatem propensior sit. Sic matrem mixta pingit similitudine, ut in uno corpore utrumque agnoscas. Ita suauis est, et mellitula, ut honor sit omnium propinquorum. Hanc tenere non dedignatur Augustus: hanc fouere  in sinu Regina letatur. Certatim ad se omnes rapiunt. Pendet ex collo, heret in brachiis singulorum. Garrula atque balbutiens, lingue offensione fit dulcior.

7. Habes igitur, Saluina, quos nutrias, in quibus uirum absentem tenere te credas. Ecce hereditas Domini, filii merces, fructus uentris . Pro uno homine duos filios recepisti, auctus est numerus caritatis. Quidquid debebas marito, redde filiis. Amore presentium absentis desiderium tempera. Non est parui apud Deum meriti, bene filios educare. Audi Apostolum commonentem: »uidua eligatur non minus annorum sexaginta, que fuerit unius uiri uxor, in bonis operibus habens testimonium, si lilios educauit, si hospitalis fuit, si sanctorum pedes lauit, si afflictis abundanter prebuit, si omne opus bonum subsecuta est . Didicisti catalogum uirtutum tuarum, quid debeas nomini tuo, quibus meritis secundum pudicitie gradum possideas. Nec te moueat, quod sexagenaria eligatur uidua, et putes adolescentulas ab Apostolo reprobari. Et te crede eligi ab eo, qui discipulo dixerat: Nemo adolescentiam tuam contemnat ; non continentiam, sed etatem. Alioquin omnes que ante sexaginta annos uiduate sunt, hac lege accipient maritos. Sed quia rudem Christi instituebat Ecclesiam, et omni ordini prouidebat, precipueque pauperibus, quorum ci cura cum Barnaba fuerat demandata; illas uult Ecclesie opibus sustentari, que propriis manibus non queunt laborare, que uere uidue sunt, quas et etas probat, et uita. Heli Sacerdos offendit Deum ob uitia liberorum. Ergo e contrario placatur Deus uirtutibus eorum, »si permanserint 504 in fide et caritate, et sanctitate  cum pudicitia« . »O Timothee, te  ipsum castum custodi« . Absit ut sinistrum quippiam mihi de te suspicari liceat; SED EX abundantia lubricam etatem monuisse, pietatis est. Que dicturus sum, non tibi, sed puellaribus annis dicta intellige. »uidua que in deliciis est, uiuens mortua est« . Hoc uas electionis loquitur; et de illo profertur thesauro, qui confidenter aiebat, »An experimentum queritis eius, qui in me loquitur Christus?«  Hoc ille pronuntiat, qui libere sub persona sua fragilitatem humani corporis fatebatur. »Non enim quod uolo bonum, hoc operor, sed quod nolo malum« . Et propterea subiicio [al. castigo] et redigo in seruitutem corpus meum, ne aliis predicans, ipse reprobus inueniar« . Si ille timet, quis nostrum potest esse securus? Si Dauid amicus Domini, et Salomon amabilis eius, uicti sunt quasi homines, ut et ruine nobis ad cautionem, et penitudinis ad salutem exempla preberent, quis in lubrica uia lapsum non metuat? Procul sint a conuiuiis tuis Phasides aues, crassi turtures, Attagen Ionicus, et omnes aues, quibus amplissima patrimonia auolant. Nec ideo te carnibus uesci non putes, si suum, leporum atque ceruorum, et quadrupedum animantium esculentias reprobes. Non enim hec  pedum numero, sed suauitate gustus iudicantur. Scimus ab Apostolo dictum: »Omnis creatura Dei bona est, et nichil reiiciendum, quod cum gratiarum actione percipitur« . Sed idem loquitur: »Bonum est uinum non bibere, et carnem non manducare« . Et in alio loco: »Nolite inebriari uino, in quo est luxuria« . Omnis creatura Dei bona est. Audiant hec mulieres, que sollicite sunt, quomodo placeant uiris. Comedant carnes, que carni seruiunt, quarum feruor despumat in coitum, que maritis alligate, generationi ac liberis dant operam. Quarum uteri portant fetus, earum et intestina carnibus impleantur. Tu uero que in tumulo mariti sepelisti omnes pariter uoluptates; que litam purpurisso et cerussa 505 faciem, super feretrum eius lacrymis diluisti; que pullam tunicam, nigrosque  calceolos, candide uestis et aurati socci depositione sumpsisti, nichil habes necesse aliud, nisi perseuerare  in ieiunio. Pallor et sordes gemme tue sint: plumarum mollicies iuuenilia membra non foueat. Balnearum calor nouum adolescentule sanguinem non incendat. Audi quidex persona uidue [Didonis] continentis ethnicus Peta decantet:

Ille meos, primus qui me sibi iunxit, amores
Abstulit: ille habeat secum, seruetque sepulcro. 
Si tanti uilissimum uitrum, quanti pretiosissimum margaritum? Si communi lege nature damnat omnes Gentilis uidua uoluptates, quid exspectandum est a uidua Christiana, QUAE PUDICITIAM suam non solum ei debet, qui defunctus est, sed et ei, cum quo regnatura est?

8. Queso te, ne generalia monita, et conueniens puellari sermo persone suspicionem tibi iniurie moueant, et arbitreris me obiurgantis animo scribere, non timentis: cuius uotum est, te nescire que metuo. Tenera res in feminis fama pudicitie est: et quasi flos pulcherrimus cito ad leuem marcescit auram, leuique flatu corrumpitur, maxime ubi et etas consentit ad uitium, et maritalis deest auctoritas, cuius umbra tutamen uxoris est. Quid facit uidua inter familie multitudinem? inter ministrorum greges? quos nolo contemnat ut famulos, sed ut uiros erubescat. Certe si ambitiosa domus hec officia flagitat, preficiat his senem honestis moribus, cuius honor domine dignitas sit. Scio multas, clausis ad publicum foribus, non caruisse infamia seruulorum, quos suspectos faciebat, aut cultus immoderatus, aut crassi corporis nitor, aut etas apta libidini, aut ex conscientia amoris occulti, securus animi tumor; qui etiam bene dissimulatus, frequenter erumpit in publicum, et conseruos quasi seruos despicit. Hoc ex abundantia dictum sit, ut omni diligentia custodias cor tuum, et caueas quicquid de te fingi potest.

9. Non ambulet iuxta te calamistratus Procurator, non histrio fractus in 506 feminam, non cantoris diabolici uenenata dulcedo, non iuuenis  uolsus et nitidus. Nihil artium scenicarum, nichil tibi in obsequiis molle iungatur. Habeto tecum uiduarum et uirginum choros, habeto tui sexus solatia. Ex ancillarum quoque moribus domine iudicantur. Certe cum tecum sancta sit mater, et lateri tuo amita hereat uirgo perpetua, non debes periculose externorum consortia querere, de tuorum societate secura. Semper in manibus tuis sit diuina lectio, et tam crebre  orationes, ut omnes cogitationum sagitte, quibus adolescentia percuti solet, huiusmodi clypeo repellantur. Difficile est, quin potius impossibile, perturbationum initiis carere quempiam, quas significantius Greci  uocant: nos, ut uerbum uertamus e uerbo, antepassiones possumus dicere, eo quod incentiua uitiorum, omnium titillent animos, et quasi in meditullio nostrum iudicium sit, uel abiicere cogitata, uel recipere. Unde et nature Dominus in Euangelio loquebatur: »De corde exeunt cogitationes male, homicidia, adulteria, fornicationes, furta, falsa testimonia, blasphemie« . Ex quo perspicuum est, iuxta alterius libri testimonium, procliuius esse cor hominis a pueritia ad malum : et inter opera carnis et spiritus, que Apostolus enumerat , mediam animam fluctuare, nunc hec, nunc illa cupientem.

Nam uitiis nemo sine nascitur: optimus ille est,
Qui minimis urgetur .
uelut si

Egregio inspersos reprehendas corpore neuos .
Hoc est quod aliis uerbis Propheta significat: Turbatus sum, et non sum locutus . Et in eodem uolumine: Irascimini, et nolite peccare . Et illud Archite Tarentini ad uillicum negligentem: Iam te uerberibus enecassem, nisi iratus essem. Ira enim uiri iustitiam Dei non operatur . Quod de una perturbatione dictum est, referamus ad ceteras.  SICUT IRASCI hominis est, et iram non perficere, Christiani: sic omnis caro concupiscit quidem ea, que carnis sunt; et quibusdam illecebris ad mortiferas animam uoluptates trahit: sed 507 nostrum est, uoluptatis ardorem maiore Christi amore restringere, et lasciuiens [al. lasciuia] iumentum frenis inedie subiugare: ut non libidinem, sed cibos querat ac desideret, ET SESSOREM Spiritum Sanctum, moderato atque composito portet incessu.

10. Quorsum ista; Ut hominem esse te noueris, et passionibus humanis, nisi caueris, subiacere. De eodem cuncti facti sumus luto, iisdem compacti exordiis. In serico et in pannis eadem libido dominatur. Nec regum purpuras timet, nec mendicantium spernit squalorem. Multoque melius est, stomachum te dolere, quam mentem: imperare corpori, quam seruire: gressu uacillare, quam pudicitia. Nec statim nobis penitentie subsidia blandiantur, que sunt infelicium remedia. Cauendum est uulnus, quod dolore curatur. Aliud est, integra naue et saluis mercibus, portum salutis intrare: aliud, nudum herere tabule, et crebris fluctuum recursibus ad asperrima saxa collidi. Nesciat uidua digamie indulgentiam, nec nouerit illud  Apostoli: Melius est nubere, quam uri . Tolle quod peius est uri, et per se bonum non erit nubere. Procul sint  Hereticorum calumnie. Scimus honorabiles nuptias, et cubile immaculatum . Etiam de Paradiso expulsus Adam, unam uxorem habuit. Primus Lamech maledictus et sanguinarius, et de Cain stirpe descendens,  unam costam diuisit in duas, et plantarium digamie protinus diluuii pena subuertit. Unde illud Apostoli, quod fornicationis metu indulgere compellitur, scribens ad Timotheum: »uolo adolescentulas nubere, filios procreare, matris familias esse, nullam occasionem dare aduersario maledicti causa« . Et cur indulserit, statim subiecit: »Iam quedam declinauerunt post Satanam.« Ex quo intelligimus, illum non stantibus coronam, sed iacentibus manum porrigere. uide qualia sint secunda matrimonia, que lupanaribus preferuntur, »quia declinauerunt quedam post Satanam.« Ideo adolescentula uidua, que se non potest continere, uel non uult, maritum potius accipiat, quam diabolum.

11. Pulchra nimirum et appetenda res, que Satane comparatione suscipitur. Fornicata est quondam et Ierusalem, et diuaricauit pedes suos omni tanseunti . In Aegypto primum deuirginata est, 508 et ibi fracte sunt mamme eius. Cumque ad deserta uenisset, et morarum Moysi ductoris impatiens, quasi estro libidinis furibunda dixisset: »Isti sunt dii tui Isrel, qui te eduxerunt de terra Aegypti« , accepit precepta non bona, et iustificationes pessimas, in quibus non uiueret, sed puniretur: Quid ergo mirum, si et lasciuientibus uiduis, de quibus in alio loco Apostolus dixerat: »Cum luxuriate fuerint in Christo, nubere uolunt habentes damnationem, quia primam fidem irritam fecerunt« , concessit digamie precepta non bona, et iustificationes pessimas; ita secundum indulgens maritum, ut et tertium, et si liberet, etiam uicesimum; ut scirent sibi non tam uiros datos, quam adulteros amputatos? Hec, filia in Christo carissima, inculco, et crebrius repeto, ut posteriorum oblita, in priora te extendas: habens tui ordinis quas sequaris, Iudith de Hebrea historia, et Annam filiam Phanuelis de Euangelii claritate [al. caritate], que diebus et noctibus uersabantur in Templo, et orationibus atque ieiuniis thesaurum pudicitie conseruabant. Unde et altera in typo Ecclesie, diabolum capite truncauit; altera Saluatorem mundi prima suscepit, sacramentorum conscia futurorum. Illud in calce sermonis queso, ut breuitatem libelli, non de inopia eloquii, uel de materie sterilitate, sed de pudoris magnitudine estimes accidisse; dum uereor ignotis me diu ingerere auribus, et occultum legentium iudicium pertimesco.





EPISTOLA LXXX  . Siue PRAEFATIO RUFFINI In Libros ORIGENIS.


Ruffinus ut Origenem ueluti ab adscriptis erroribus expurgatum, cunctis legendum obtrudat, Hieronymum sue sententie socium laudat, et Origenianarum opinionum fautorem mentitur: que res maximum inter utrumque dissidium peperit.

1. »Scio quam plurimos fratrum scientie scripturarum desiderio prouocatos, poposcisse ab aliquantis eruditis uiris, et Grecarum litterarum peritis, ut Origenem Romanum facerent, et Latinis auribus 509  condonarent. Inter quos etiam frater et collega noster ab Episcopo Damaso deprecatus, cum Homilias duas de Cantico Canticorum in Latinum transtulisset ex Greco, ita in illo opere ornate magnificeque prefatus est, ut cuiuis legendi Origenem, et auidissime perquirendi desiderium commoueret, dicens illius anime conuenire quod dictum est:« Introduxit me rex in cubiculum suum   ; »asserens  quod cum in ceteris libris omnes uincat, in Canticis Canticorum etiam ipse se uicerit.  Pollicetur sane in ipsa Prefatione, se et ipsos in Cantica Canticorum libros, et alios quam plurimos Origenis, Romanis auribus largiturum. Sed ille, ut uideo, in stylo propio placens, rem maioris glorie sequitur, ut pater uerbi sit potius, quam interpres. Nos ergo rem ab illo quidem ceptam sequimur et probatam: sed non equis eloquentie uiribus, tanti uiri ornare possumus dicta. Unde uereor ne uitio meo id accidat, ut is uir, quem ille, alterum post Apostolos Ecclesie doctorem scientie ac sapientie merito comprobauit [al. comprobat] inopia sermonis nostri longe esse inferior uideatur.

2. »Quod ego sepe [al. Sepius] considerans reticebam, nec  deprecantibus me frequenter in hoc opus fratribus annuebam. Sed tua uis, fidelissime frater Macari, tanta est, cui obsistere ne imperitia quidem potest; propter quod ne te ultra tam grauem paterer exactorem, etiam contra [al. citra] propositum meum cessi: ea tamen lege atque ordine,  ut quantum fieri potest, interpretando sequar regulam precessorum. Et eius precipue uiri , cuius superius fecimus mentionem; qui cum ultra septuaginta libellos Origenis, quos Homiliticos appellauit, aliquantos etiam de Tomis in Apostolum scriptis transtulisset in Latinum, in quibus cum aliquanta offendicula inueniantur in Greco, ita elimauit omnia, interpretando, atque purgauit, ut nichil in illis quod a  fide nostra discrepet, Latinus lector inueniat. Hunc ergo etiam nos, licet non eloquentie uiribus, discipline tamen regulis in quantum possumus sequimur, obseruantes scilicet, ne [al. ut] ea que in libris Origenis a seipso discrepantia inueniuntur atque contraria, proferamus. Cuius diuersitatis causam plenius tibi in Apologetico, quem Pamphilianus pro libris ipsius Origenis 510 scripsit, edidimus, breuissimo libello superaddito, in quo euidentibus, ut arbitror, probamentis corruptos esse in quam plurimis ab Hereticis et maleuolis libros eius ostendimus: et istos precipue, quos nunc exigis ut interpreter, id est, , quod de principiis, uel de principatibus [al. potestatibus], dici potest, qui sunt reuera alias et obscurissimi et difficillimi. De rebus enim ibi talibus  disputat, in quibus Philosophi omni sua etate consumpta, nichil inuenire potuerunt. Hic uero noster quantum potuit id egit, ut creatoris fidem et creatarum rerum rationem [al. creaturarum naturam], quam illi ad impietatem traxerunt, ad pietatem ipse conuerteret. Sicubi ergo nos in libris eius aliquid contra [al. circa] id inuenimus, quod ab eo ceteris locis fideliter de Trinitate [al. de pietate de, etc.] fuerat definitum, ueluti adulteratum hoc et alienum, aut pretermisimus, aut secundum eam regulam protulimus, quam ab ipso frequenter inuenimus affirmatam. Si qua sane, uelut peritis iam et scientibus loquens, dum breuiter transire uult, obscurius protulit: nos ut manifestior fieret locus, ea que de ipsa re in aliis eius libris apertius legeramus, adiecimus, explanationi studentes; nichil tamen nostrum diximus: sed licet in aliis locis, dicta sua tamen ipsi reddidimus [al. sibi reddimus]. Hoc autem idcirco in Prefatione commonui; ne forte calumniatores  inde se criminandi putarent inuenisse materiam. Sed uiderint ipsi, quid peruersi et contentiosi homines agant.

3. »Nobis interim tantus labor, si tamen orantibus uobis Deus annuerit [al. iuuerit aut adiuuerit], idcirco susceptus est, non ut calumniosorum ora [al. calumniosis os]  clauderemus; sed ut proficere ad scientiam rerum uolentibus, materiam preberemus. Illud sane omnem, qui hos libros uel descripturus est, uel lecturus, in conspectu Dei Patris et Filii et Spiritus Sancti contestor atque conuenio, per futuri regni fidem, per resurrectionis ex mortuis sacramentum, per illum qui preparatus est diabolo et angelis suis eternum ignem, sic non illum locum eterna hereditate  possideat, ubi est fletus et stridor dentium ; et ubi ignis eorum non extinguetur, et uermis eorum non morietur , ne quis addat aliquid huic scripture, ne auferat, ne inferat, ne immutet; sed conferat cum exemplaribus, unde scripserit, et emendet ad litteram, et distinguat, 511 et inemendatum uel non distinctum codicem non habeat; ne sensuum difficultas, si distinctus codex non sit, maiores obscuritates legentibus generet.«



EPISTOLA LXXXI  .  AD RUFFINUM.

Cum obliquis Ruffini laudibus in suspicionem traheretur heresis Origeniane, incitantibus etiam amicis, respondet superiori epistole, qua eum monet, ne se posthac simili modo laudet.

1. Diu te Rome moratum sermo proprius indicauit. Nec dubito spiritalium parentum ad patriam reuocatum desiderio, quem  matris luctus ire prohibebat, ne magis coram doleres, quod absens uix ferre poteras. Quod quereris, stomacho suo unumquemque seruire, et nostro non acquiescere iudicio, conscientie nostre testis est Dominus, post reconciliatas amicitias nullum intercessisse rancorem, quo quempiam lederemus: quin potius cum omni cautione prouidimus, ne saltem casus in maleuolentiam uerteretur. Sed quid possumus facere, si unusquisque iuste putat se facere quod facit? et uidetur sibi  remordere potius quam mordere? uera amicitia quod sentit dissimulare non debet. Prefatiuncula librorum ad me missa est, quam ex stylo intellexi tuam esse, in qua oblique, imo aperte ego petor: qua mente sit scripta, tu uideris: qua intelligatur, et stultis patet. Poteram et ego, qui sepissime figuratas controuersias declamaui, aliquid de uetere artificio repetere, et tuo te more laudare. Sed absit a me, ut quod reprehendo in te, imiter: quin potius ita sententiam temperaui, ut et obiectum crimen effugerem, et amicum quantum in me est, nec lesus lederem. Sed obsecro te, ut si deinceps aliquem sequi uolueris, tuo tantum iudicio sis contentus. Aut enim bona sunt que appetimus, aut mala. Si bona, non indigent alterius auxilio; si mala, peccantium multitudo non parit 512 errori patrocinium. Hec apud te amice potius expostulare uolui, quam lacessitus publice deseuire; ut animaduertas, me reconciliatas amicitias pure colere, et non iuxta Plautinam sententiam, altera manu lapidem tenere, panem offerre altera.

2. Frater meus Paulinianus necdum de patria reuersus est, et puto quod eum Aquileie apud sanctum Papam Chromatium uideris. Sanctum quoque  Presbyterum  Ruffinum ob quamdam causam per Romam Mediolanum misimus; et orauimus, ut nostro animo et obsequio uos uideret. Ceterisque amicis eadem significauimus, ne mordentes inuicem,  consumamini ab inuicem. Iam tue moderationis est, et tuorum, nullam occasionem impatientibus dare, ne non omnes similes mei inuenias, qui possint figuratis laudibus delectari.



EPISTOLA LXXXII  .  AD THEOPHILUM. Aduersus Ioannem Ierosolymitanum.

Missis a Theophilo Alexandrino Episcopo litteris ad se et Monachos, qui secum degebant, ut pacem inter eos et Ioannem Episcopum Ierosolymitanum reconciliaret, respondet, nichil potius habere se, quam ut dissidium componatur, et pax Christi inter utrosque resurciatur. Suas deinde interpretationes Latinas Origenis, ac fratris Pauliniani ordinationem defendit aduersus querimonias eiusdem Ioannis.

1. Epistola tua hereditatis Dominice te indicans possessorem, qui pergens ad Patrem; Apostolis loquebatur: »Pacem meam do uobis, pacem meam relinquo uobis« , illius quoque felicitatis compotem te esse testata est, in qua »beati pacifici« nuncupantur . Blandiris ut pater, erudis ut magister, instituis ut Pontifex.  uenisti ad nos non in austeritate uirge, sed in spiritu benignitatis et lenitatis et mansuetudinis: ut humilitatem Christi primo statim sermone resonares, qui mortalium genus non fulminans et tonans, 513 sed in presepi uagiens, et tacens saluauit in cruce. Legeras enim in typo illius ante predictum: »Memento, Domine, Dauid, et omnis mansuetudinis eius« ; et in ipso postea presentatum: »Discite a me, quia mitis sum, et humilis corde« . Unde et multa de sacris uoluminibus super pacis laude perstringens, ac per uarios Scripturarum campos more apum uolans, quidquid dulce et aptum concordie fuit, artifici eloquio messuisti. Currentes igitur ad pacem incitati sumus: exposita ad nauigandum uela, crebrior exhortationis tue aura compleuit; ut non tam retrectantibus et fastidiosis, quam auidis [al. quam ut auidis] et plenis faucibus, dulcia pacis fluenta biberemus.

2. uerum quid facimus, in quorum potestate uoluntas tantum pacis est, non effectus? Et quanquam uoluntas quoque apud Deum propositi sui mercedem habeat, tamen imperfectum opus etiam uolentes merore contristat. Quod sciens et Apostolus, perfectissimam uidelicet pacem in utriusque partis uoluntate consistere: Quantum, inquit, ex uobis est, cum omnibus  hominibus pacem habentes . Et propheta. Pax, pax. Et ubi est pax? . Nihil enim grande est, pacem uoce pretendere, et opere destruere. Aliud niti, aliud demonstrare: uerbis sonare concordiam: re exigere seruitutem. uolumus et nos pacem; et non solum uolumus: sed et rogamus. Sed pacem Christi, pacem ueram, pacem sine inimicitiis, pacem in qua non sit bellum inuolutum; pacem que non ut aduersarios subiiciat, sed ut amicos iungat. Quid dominationem pacem uocamus; et non reddimus unicuique rei uocabulum suum? Ubi odium est. appellentur inimicitie: ubi caritas, ibi tantummodo pax uocetur. Nos nec Ecclesiam scindimus, neque a patrum communione diuidimur: sed ab ipsis, ut ita dicam, incunabulis catholico sumus lacte nutriti. Nemo namque magis Ecclesiasticus est, quam qui nunquam hereticus fuit. Sed ignoramus absque caritate 514 pacem, sine pace communionem. Legimus quoque in Euangelio: Si offers munus tuum ad altare, et ibi recordatus fueris, quia frater tuus habet aliquid aduersum te, dimitte ibi munus tuum coram altari, et uade prius reconciliari fratri tuo; et tunc ueniens, offer munus tuum . Si munera nostra absque pace offerre non possumus: quanto magis et Christi corpus accipere? Qua conscientia ad Eucaristiam Christi  accedam, et respondebo Amen, dum de caritate dubitem porrigentis?

3. Queso te, ut patienter me audias, nec ueritatem adulationem putes. Quisquamne tibi inuitus communicat? quisquamne extenta manu uertit faciem; et inter sacras epulas Iude osculum porrigit? Ad aduentum,  ut reor, tuum non pauet Monachorum turba; sed gaudet: cum certatim tibi procedunt obuiam, et de eremi latibulis exeuntes, sua te cupiunt humilitate superare. Quis eos compellit exire? Nonne amor tui? Quis per eremum separatos in unum cogit? Nonne tua dilectio?  Amare enim parens debet. AMARI parens et Episcopus debet, non timeri. Antiqua sententia est: quem metuit quis, odit: quem odit, periisse cupit   . Unde et in nostris literis, cum initia paruulorum in timore consistant, perfecta dilectio foras mittit timorem . Non queris Monachos tibi esse subiectos: ideo magis subiectos habes. Tu offers osculum,  illi colla submittunt. Exhibes militem, et ducem impetras, quasi unus in pluribus es, ut sis unus ex pluribus. Cito indignatur libertas, si opprimitur. Nemo plus impetrat a libero  , quam qui seruire non cogit. Nouimus Canones Ecclesiasticos. Non ignoramus ordines singulorum: et lectione et quotidianis exemplis, usque ad hanc etatem multa  didicimus, multa experti sumus. Qui scorpionibus cedit; et lumbis patris habere se putat digitos grossiores, cito regnum mansueti Dauid dissipat . Certe Romanus populus, ne in rege quidem 515 superbiam tulit. Dux ille Isrelitici exercitus, qui decem plagis affixerat Aegyptum, et ad cuius imperium celum et terra et maria seruiebant, inter cunctos homines, quos tunc terra generauit, mansuetissimus predicatur. Et ideo per quadraginta annos obtinuit principatum, quia potestatis superbiam lenitate et mansuetudine temperabat. Lapidabatur a populo, et pro lapidantibus rogabat; quin potius deleri ipse uult de libro Dei, ne commissus sibi grex pereat. Cupiebat enim illum imitari Pastorem, quem sciebat etiam errantes oues suis humeris portaturum. Pastor, inquit, bonus ponit animam suam pro ouibus suis . Boni quippe pastoris discipulus optat anathema esse pro fratribus suis , atque cognatis, qui sunt Isrelite secundum carnem. Et si ille perire cupit, ne perditi pereant: quanto magis bonis parentibus prouidendum est, ne ad iracundiam prouocent filios suos, et nimietate duritie, etiam lenissimos, asperos esse compellant?

4. Epistola cogit me breuius loqui, dolor longius. Scribit in suis illis, ut ille uult pacificis, ut ego sentio, mordacissimis litteris, quod nunquam a me lesus sit, nec dictus hereticus. Quonam igitur modo me ipse ledit, egrotantem morbo pessimo, et rebellem Ecclesie uentilans? Ab aliis lacessitus, accurrit aduersariis parcere, ledere non ledentem? Antequam ordinaretur frater meus , nunquam [al. nullam] dixit fuisse inter se et sanctum Papam Epiphanium de dogmatibus questionem. Et que cum ratio compellebat, sicut ipse tandem scribit,  inde inter populos disputare, unde nemo querebat? Scit enim prudentia tua periculosas esse huiusmodi questiones, et nichil esse tutius quam tacere: nisi forte necesse est loqui de grandibus. Certe quod illud tantum ingenium flumenque [al. fulmenque] eloquentie fuit, ut in uno Ecclesie tractatu, cuncta comprehendisse se dicat, de quibus singulis nouimus eruditissimos uiros infinita uersuum millia conscripsisse? Sed hoc quid ad me? Nouerit ille qui audiuit, sciat ipse qui scripsit, meque ab accusatione sui ipse etiam liberet. Ego nec interfui, nec audiui. Unus e populo sum, imo ne unus quidem, quia multis clamantibus, 516 tacui. Conferamus arguentis accusatique personas: et cuius uel meritum, uel uita, uel doctrina precesserit, illi magis accommodemus fidem.

 5. uidesne, quod clausis, ut dicitur, oculis summa queque perstringam: non tam eloquens quod mente concepi, quam indicans quid reticeam.  Intellexi et probaui dispensationem [al. disputationem] tuam, quod Ecclesiastice paci consulens, quasi sireneos cantus obturata aure pertransis. Alioqui quia a parua etate sacris litteris eruditus es, nosti quo sensu unumquodque dicatur: quomodo in ambiguis sententiis [Ms. ambiguas sententias] tuus sermo libratus, et aliena non damnet, et nostra non deneget. Sed fides pura et aperta confessio non querit strophas et argumenta uerborum. Quod simpliciter creditur, simpliciter confitendum est. Poteram quidem libere proclamare, et inter gladios quoque ignesque Babylonios dicere: cur aliud respondetur quam queritur? cur non simplex est, nec aperta confessio? Totum timet, totum temperat, totum relinquit ambiguum, et quasi super aristas graditur. uerum studio et exspectatione pacis, feruente stomacho, uerba non quomodo queruntur, respondet.  Ledunt libere alii, quos ledere lesus ipse non audet. Ego interim sileo: nunc et dispensationem meam uel imperitiam simulabo, uel metum. Quid mihi accusanti facturus est, qui ut ipse testatur, laudandi detrahit?

6. Tota eius Epistola, non tam expositione, quam nostri [al. nostris] plena est contumeliis. Nomen meum absque ullis officiis, quibus non inuicem palpare solemus homines, frequenter assumitur, carpitur, uentilatur,  quasi de libro uiuentium deletus sim: quasi illius me littere suggillauerint; aut istiusmodi nugas unquam quesierim, qui ab adolescentia in Monasterii clausus cellulis, magis esse uoluerim aliquid, quam uideri. Quosdam ex nobis sic cum honore appellat, ut laceret, quasi et nos non possimus dicere, que nemo tacet. E seruo Clericum factum criminatur, cum et ipse nonnullos eiuscemodi Clericos habeat; et Onesimum legerit inter Pauli renatum uincula, Diaconum cepisse esse de seruo . Sycophantam iactitat, et ne probare cogatur, audisse se dicit. O si et mihi 517 liberet dicere, que multi clamitant, et aliorum maledictis acquiescerem; iam et nos intelligeret scire que omnes sciunt, et me quoque audire, que nullus ignorat. Dicit ei uelut premia pro calumnia restituta. Quis tam argutum et callens non perhorrescat ingenium? quis tanto possit eloquentie fulmini [al. flumini] respondere? Quid est plus, sustinere calumniam, an facere? Accusare quem postea diligas, an peccanti [al. peccati] ueniam tribuere? Quid minus ferendum, de sycophanta  Aedilem fieri, an Consulem? Scit et ipse quid taceam, quid loquar, quid et ego audierim: quid pro Christi metu fortasse non credam.

 7. Hilarius uertit Origenem.---Origenem me arguit uertisse in Latinum. Hoc non solus ego feci, sed et Confessor Hilarius fecit: et tamen uterque nostrum noxia queque detruncans, utilia transtulit. Legat ipse,  si nouit  aut si certe penitus non imbibit, interpretentur ei qui solent, et tunc sciet, me in hoc ipso laudandum esse quod detrahit. Sicut enim interpretationem et  idiomata Scripturarum Origeni semper attribui, ita dogmatum constantissime abstuli ueritatem. Numquid ego in turbam mitto Origenem? numquid ceteros Tractatores? Scio  aliter habere Apostolos, aliter reliquos Tractatores. Illos semper uera dicere, istos in quibusdam ut homines aberrare. Nouum defensionis [al. malitie] genus, sic Origenis uitia non negare, ut cum illo ceteros crimineris. uidelicet cum [al quem] aperte defendere non audeas, multorum simili errore tuearis.  Sex mille Origenis tomos non poterat quisquam legere, quos ille non scripsit: faciliusque credo testem huius sermonis, quam auctorem esse mentitum.

8. Fratrem meum  causam dicit esse discordie 518: hominem, qui quiescit in Monasterii cellula; et Clericatum non honorem interpretatur, sed onus. Cumque nos usque ad presentem diem ficta pacis ostensione lactauerit, Occidentalium Sacerdotum commouit aures, dicens eum adolescentulum et pene puerum in parecia sua Bethleem Presbyterum constitutum. Si hoc uerum est, cuncti Palestini Episcopi non ignorant. Monasterium enim sancti pape Epiphanii nomine uetus  dictum, in quo frater meus ordinatus est Presbyter, in Eleutheropolitano territorio, et non in Aeliensi situm est. Porro etas eius et Beatitudini tue nota est, et cum ad triginta annorum spatia iam peruenerit, puto eam in hoc non esse reprehendendam, que iuxta mysterium assumpti hominis in Christo perfecta est. Recordetur legis antique, et post uiginti quinque annos a Leuitica tribu  eligi in Sacerdotium peruidebit . Aut si in hoc testimonio solo Hebraicam sequitur ueritatem, nouerit triginta annorum fieri Sacerdotem. Ac ne forsitan dicat, uetera transierunt, et facta sunt omnia noua , audiat cum Timotheo: Adolescentiam tuam nemo contemnat . Certe ipse quando Episcopus ordinatus est, non multum ab ea, in qua nunc frater meus est, distabat etate. uel si hoc in Episcopis licet, in Presbyteris non licet, ne per antiphrasim a suo nomine discrepare uideantur  : cur ipse aut eius, aut minoris etatis; et quod his amplius est, ministrum alterius Ecclesie ordinauit Presbyterum? Quod si non potest pacem habere cum fratre: nisi cum subdito, et ordinationis sue  Episcopo renuntiante, ostendit se non tam pacem cupere, quam sub pacis occasione uindictam; nec aliter quietis et pacis otio esse contentum, nisi integrum habeat quod minatur. Etiam si ipse eum ordinasset, et sic secreti amator quiescere uellet; ne quidquam exerceret. 519 Quod si Ecclesiam scinderet, nichil ei deberet preter honorem cunctis Sacerdotibus debitum.

9. Hucusque apologia eius, imo categoria, et laciniosus contra nos sermo protractus est. Cui ego quidem in Epistola breuiter preteriensque respondi, ut ex his que dixi, intelligat, quid tacuerim; et nouerit nos homines esse rationale animal, et prudentiam suam posse intelligere: nec ita obtusi cordis, ut instar brutorum animalium, uerborum tantum sonum et non sententias audiamus. Nunc queso te, ut ueniam tribuas dolori meo; ET SI SUPERBUM est respondisse, multo sit superbius accusasse. Quanquam ita responderim, ut silentium potius meum indicauerim, quam sermonem. Quid procul pacem querunt, et uolunt eam nobis ab aliis imperari? Sint pacifici, et illico pax sequetur. Cur nomine Sanctitudinis tue contra nos pro terrore abutuntur, cum Epistola tua pacem et mansuetudinem sonet: illorum uerba duritiem comminentur? Denique quam pacificas et ad concordiam pertinentes per Isidorum Presbyterum litteras nobis miseris, hinc probamus, quod illas  qui pacem falso iactant, reddere noluerint. Eligant itaque quod uolunt: Aut boni sumus, aut mali. Si boni, dimittant quiescere: si mali, quid malorum expetunt societatem? Quantum ualeat humilitas, experimento didicit. Qui nunc dissuit, que suo consilio olim disiuncta sociauit, probat se nunc ad alterius uoluntatem, tunc copulata discerpere.

10. Exilium impetratum Hieronymo ab Ioanne.---Nuper nobis postulauit et impetrauit exilium: atque utinam implere potuisset, ut sicut illi uoluntas imputatur pro opere; ita et nos non solum uoluntate, sed et effectu coronam haberemus exilii. Fundendo sanguinem, et patiendo magis, quam faciendo contumelias,  Christi fundata est Ecclesia. PERSECUTIONIBUS creuit, martyriis coronata est. Aut si isti soli  iuxta quos degimus, amant rigorem, et non nouerunt persecutionem sustinere, sed facere; sunt et hic Iudei: sunt uariorum dogmatum Heretici, et maxime 520 impurissimi Manichei, cur eorum ne uerbo quidem quempiam audent ledere? Nos solos expellere cupiunt? Nos soli qui Ecclesie communicamus, Ecclesiam scindere dicimur? Oro te, nonne equa est ista postulatio, ut aut illos nobiscum expellant, aut nos cum illis teneant? Nisi quod in eo magis honorant, quos saltem exilio ab Hereticis separant. Monachus, proh dolor, Monachis et minatur et impetrat [al. importat] exilium, et hoc Monachus, Apostolicam Cathedram habere se iactans. Non nouit terrori natio ista succumbere, et impendenti gladio magis ceruices, quam manus subiicit. QUIS ENIM Monachorum exul patrie, non exul est mundi? Quid opus est auctoritate publica; et Rescripti impendiis, et toto orbe discursibus? Tangat saltem digitulo, et ultro exibimus. Domini est terra, et plenitudo eius . CHRISTUS loco non tenetur inclusus.

11. Preterea, quod scribit nos  per te, et Romanam Ecclesiam communicare ei, a qua uidemur communione separati: non necesse est ire tam longe, et hic in Palestina eodem modo ei iungimur. Et ne hoc quod procul sit, in uiculo Bethleem Presbyteris eius, quantum in nobis est, communione sociamur. Ex quo perspicuum est, dolorem proprium causam Ecclesie non putandum: nec stomachum unius hominis, imo per illum aliorum, generali Ecclesie uocabulo nuncupandum. Quapropter quod in principio Epistole dixi, etiam nunc repeto, nos uelle pacem Christi, optare concordiam: et te rogare, ut illum [al. illos] moneas, pacem non extorquere, sed uelle. Sit preteritarum nostrarum contumeliarum dolore contentus. ueterata uulnera, saltem noua obliteret caritate. Sit talis, qualis ante fuit, quando nos suo arbitrio diligebat. uerba ei de alieno stomacho non fluant. Faciat quod uult, et non quod uelle compellitur. AUT QUASI PONTIFEX cunctis equaliter imperet; aut quasi imitator Apostoli, uniuersorum saluti ex equo seruiat. Si talem se prebuerit, ultro prebemus manus, extendimus brachia; amicos 521 et parentes habeat; et sentiat in Christo, sicut omnibus Sanctis, ita et sibi nos esse subiectos. »Caritas patiens est, caritas benigna est, caritas non emulatur, non inflatur, omnia sustinet, omnia credit . Cunctarum uirtutum mater est caritas; et  quasi spartum triplex  Apostoli sententia roboratur dicentis, fides, spes, caritas. Credimus, speramus: atque ita per fidem et spem, dilectionis uinculo copulamur. Idcirco enim et nos patrias nostras dimisimus, ut quieti absque ullis simultatibus in agris et in solitudine uiueremus: ut Pontifices Christi,  non dominorum metu, sed patrum honore ueneremur; ut deferamus Episcopis ut Episcopis, et non sub nomine alterius, aliis quibus nolumus, seruire cogamur. Non sumus tam inflati cordis, ut ignoremus quid debeatur Sacerdotibus Christi. Qui enim eos recipit, non tam eos recipit, quam illum cuius Episcopi sunt. Sed contenti sint honore suo. Patres se sciant esse, non dominos, maxime apud eos qui spretis ambitionibus seculi, nichil quieti et otio preferunt. Tribuat autem orationibus tuis Christus Deus Omnipotens, ut pacis non ficto nomine, sed uero et fideli amore sociemur: ne mordentes inuicem, consumamur ab inuicem .





EPISTOLA LXXXIII  .

Pammachius et Oceanus exstimulant Hieronymum, ut librum in Latinum sermonem exacte transferat, et a calumniis Ruffini et hominum suspicionibus se purget, et ostendat ab Origenistarum errore alienum.

PAMMACHIUS ET OCEANUS HIERONYMO presbytero Salutem.

Sanctus aliquis ex fratribus schedulas ad nos cuiusdam detulit, que Origenis uolumen, quod inscribitur, in Latinum sermonem conuersum tenerent. Et quoniam in his multa sunt, que tenuitatem nostri ingenii  permouent, queque minus catholice dicta existimamus, suspicamur etiam ad excusationem Auctoris, multa de libris eius esse subtracta, que apertam impietatem eiusdem monstrare potuissent, quesumus 522 Prestantiam tuam, ut in hoc specialiter, non tam nobis, quam uniuersis qui in Urbe habitant, profuturum opus digneris impendere, ut supra dictum librum Origenis ad fidem, quemadmodum ab ipso Auctore editus est, tuo sermone manifestes; et que a defensore eius interpolata sunt, prodas. Et que etiam in his schedulis, quas ad Sanctitatem tuam direximus, uel contra catholicam regulam uel imperite edita sunt, redarguas atque conuincas. Sane subtiliter in Prefatione operis sui  mentionem, tacito nomine tue Sanctitatis, expressit, quod a te promissum opus ipse compleuerit: illud oblique agens, etiam te simili ratione sentire. Purga ergo suspiciones hominum, et conuince criminantem, ne si dissimulaueris, consentire uidearis.



EPISTOLA LXXXIu  .

Respondens superiori Epistole, exponit, quo animo legerit, laudaritque Origenem, quem ab omnibus legi cupiat, si fieri possit absque periculo pietatis: et  emulorum calumnias refellit, ac suspiciones hominum diluit. Coactusque prodit errores Origenis, quos frustra conabantur defendere, qui suam heresim illius pretextu defendere studebant.

HIERONYMUS PAMMACHIO ET OCEANO Fratribus Salutem.

1. Schedule quas misistis, honorifica me affecere contumelia, sic ingenium predicantes, ut fidei tollerent ueritatem. Et quia eadem et Alexandrie et Rome,  et in toto pene orbe boni homines super meo nomine iactare consueuerunt; et tantum me diligunt, ut sine me heretici esse non possint, omittam personas: rebus tantum et criminibus respondebo. Neque enim cause prodest maledicentibus remaledicere, et aduersarios talione mordere, cui precipitur malum pro malo non reddere, sed uincere in bono malum : saturari opprobriis, et alteram uerberanti prebere maxillam .

2. Quare Origenem laudauerit.---Obiiciunt mihi, quare Origenem aliquando laudauerim. Ni fallor duo loca sunt,  in quibus eum laudaui: Prefatiuncula ad Damasum in Homilias 523 Cantici Canticorum, et Prologus in librum Hebraicorum Nominum. Quid ibi de dogmatibus Ecclesie dicitur? quid de Patre et Filio et Spiritu Sancto? quid de carnis resurrectione? quid de anime statu atque substantia? Simplex interpretatio, atque doctrina, simplici uoce laudata est. Nihil ibi de fide, nichil de dogmatibus comprehensum est. Moralis tantum tractatur locus, et allegorie nubilum, serena expositione discutitur. Laudaui interpretem, non dogmatisten: ingenium, non fidem: Philosophum, non Apostolum. Quod si uolunt super Origene meum scire iudicium, legant in Ecclesiasten Commentarios: replicent in Epistolam ad Ephesios tria uolumina, et intelligent, me semper eius dogmatibus contraisse. Que enim stultitia est, sic alicuius laudare doctrinam, ut sequaris et blasphemiam? Et beatus Cyprianus Tertulliano magistro utitur, ut eius scripta probant; cumque  eruditi et ardentis uiri delectetur ingenio, Montanum cum eo Maximillamque non sequitur. Fortissimos libros contra Porphyrium scribit Apollinarius: Ecclesiasticam pulchre Eusebius historiam texuit; alter eorum  dimidiatam Christi introduxit economiam; alter impietatis Arii apertissimus propugnator est. ue, inquit Isaias, qui dicunt bonum malum, et malum bonum, et qui faciunt amarum dulce, et dulce amarum . Nec bonis aduersariorum   detrahendum est, nec amicorum laudanda sunt uitia; ET UNUMQUODQUE non personarum, sed rerum pondere iudicandum est. Mordetur et  Lucilius, quod incomposito currat pede; et tamen sales eius leposque laudantur.

3. Dum essem iuuenis, miro discendi ferebar ardore, nec iuxta quorumdam presumptionem, ipse me docui. Apollinarium Laodicenum audiui Antiochie frequenter, et colui; et cum me in sanctis Scripturis erudiret, nunquam 524 illius contentiosum  super sensu dogma suscepi. Iam canis spargebatur caput, et magistrum potius quam discipulum decebat. Perrexi tamen Alexandriam, audiui Didymum: in multis ei gratias ago. Quod nesciui, didici: quod sciebam, illo  docente, non perdidi. Putabant me homines finem fecisse discendi. ueni rursum Ierosolymam et Bethleem. Quo labore, quo pretio Baraninam nocturnum habui preceptorem! Timebat enim Iudeos, et mihi alterum exhibebat Nicodemum . Horum omnium frequenter in opusculis meis facio mentionem. Certe Apollinarii et Didymi inter se dogma contrarium est. Rapiat me ergo utraque turma diuersum altrinsecus, quia magistrum utrumque confiteor. Si expedit odisse homines, et gentem aliquam detestari, miro odio aduersor  circumcisos. Usque hodie enim persequuntur Dominum nostrum Iesum Christum in synagogis Satane. Obiiciat mihi quispiam, cur hominem Iudeum habuerim preceptorem? Et audet quidam proferre litteras meas ad Didymum, quasi ad Magistrum? Grande crimen discipuli, si hominem eruditum et senem magistrum dixerim. Et tamen uolo inspicere ipsam Epistolam, que tanto tempore in calumniam reseruata est. Nihil preter honorem et salutationem continet. Inepta sunt hec et friuola. Arguite potius ubi heresim defenderim, ubi prauum Origenis dogma laudauerim. In lectione Isaie , in qua duo Seraphim clamantia describuntur, illo interpretante Filium et Spiritum Sanctum, nonne ego detestandam expositionem in duo Testamenta mutaui? Habetur liber in manibus, ante uiginti annos editus. Tot opuscula mea, et maxime Commentarii, iuxta opportunitatem locorum gentilem sectam lacerant. Quod autem opponunt, congregasse me libros illius, super cunctos homines: utinam  omnium Tractatorum haberem uolumina, ut tarditatem ingenii, 525 lectionis diligentia compensarem. Congregaui libros eius, fateor; et ideo errores non sequor, quia scio uniuersa que scripsit. Credite experto, quasi Christianus Christianis loquor: uenenata sunt illius dogmata, aliena a Scripturis sanctis, uim Scripturis facientia. Legi, inquam, legi Origenem; et si in legendo crimen est fateor; et nostrum marsupium Alexandrine charte euacuarunt. Si mihi creditis, Origenistes nunquam fui; si non creditis, nunc esse cessaui. Quod si nec sic adducimini ad fidem, compellitis me ad defensionem mei, contra amasium uestrum scribere: ut si non creditis neganti, credatis saltem accusanti. Sed libentius mihi erranti creditur, quam correcto. Nec mirum, putant enim me suum esse , et propter animales et luteos nolle palam dogmata confiteri. Ipsorum enim decretum est, non facile margaritas ante porcos esse mittendas, nec dandum sanctum canibus , et cum Dauid dicere: Abscondi in corde meo eloquia tua, ut non peccem tibi . Et in alio loco super iusto: Qui loquitur, inquit, ueritatem cum proximo suo , id est, cum his qui domestici fidei sunt. Ex quo uolunt intelligi,  nos qui necdum initiati sumus, debere audire mendacium: ne paruuli atque lactentes solidioris cibi edulio suffocemur. Quod autem periuriorum atque mendacii inter se orgiis federentur, sextus Stromateon liber (in quo [ planissime docet.

4. Quid igitur faciam? Negem me eiusdem dogmatis esse? Non credent. Iurem? Ridebunt, et dicent: domi nobis ista nascuntur. Faciam quod solum cauent, ut sacra eorum atque mysteria in publicum proferam, et omnis prudentia eorum qua nos simplices ludunt, in propatulo sit: et qui neganti uoci non credunt, credant saltem arguenti stylo. Hoc enim uel maxime cauent, ne quando contra auctorem suum eorum scripta teneantur. Facile dicunt cum iuramento, quod postea alio soluant 526 periurio. Ad subscriptionem tergiuersantur, queruntque  suffugia. Alius, Non possum, inquit, damnare, quod nemo damnauit. Alius, Nihil super hoc a Patribus statutum est: ut dum totius orbis prouocatur auctoritas, subscribendi necessitas differatur. Quidam constantius, Quomodo, inquit, damnabimus, quos Synodus Nicena non tetigit? Que enim damnauit Arium, damnasset utique et Origenem, si illius dogmata reprobasset. Scilicet uno medicamine omnes simul morbos  debuere curare; et idcirco Spiritus Sancti neganda maiestas est, quia in illa Synodo super substantia  eius silentium fuit. De Ario tunc, non de Origene questio fuit: de Filio, non de Spiritu Sancto. CONFESSI SUNT quod negabatur: tacuerunt de quo nemo querebat. Quanquam latenter Origenem fontem Arii percusserunt; damnantes enim eos, qui Filium de Patris negant esse substantia, illum pariter, Ariumque damnauerunt. Alioqui hoc argumento, nec ualentinus, nec Marcion, nec Cataphryges, nec Manicheus damnari debent: quia Synodus Nicena eos non nominat: quos certe ante Synodum fuisse, non dubium est. Quod si quando urgeri ceperint, et aut subscribendum eis fuerit, aut exeundum de Ecclesia, miras strophas uideas. Sic uerba temperant, sic ordinem uertunt, et ambigua queque concinnant, ut et nostram et aduersariorum confessionem teneant, ut aliter hereticus, aliter catholicus audiat. Quasi non eodem spiritu et  Apollo Delphicus, atque Loxias oracula fuderit Creso et Pyrrho diuersis temporibus, sed pari illudens stropha? Exempli causa pauca subiiciam.

5. Credimus, inquiunt, resurrectionem futuram corporum. Hoc si bene dicatur, pura confessio est. Sed quia corpora sunt celestia et terrestria, et er iste et aura tenuis, iuxta naturam suam corpora nominantur, corpus ponunt, non carnem, ut orthodoxus corpus audiens, carnem putet; hereticus spiritum recognoscat. Hec 527 est eorum prima decipula: que si deprehensa fuerit, instruunt (Ms. struunt] alios dolos, et innocentiam simulant, et malitiosos nos uocant, et quasi simpliciter credentes, aiunt: Credimus resurrectionem carnis. Hoc uero cum dixerint, uulgus indoctum putat sibi sufficere [Ms. posse sufficere], maxime quia idipsum et in Symbolo creditur. Interroges ultra, circuli strepitus commouetur, fautores clamitant: Audisti resurrectionem carnis, quid queris amplius? et in peruersum studiis commutatis, nos sycophante, illi simplices appellantur. Quod si obduraueris frontem, et urgere ceperis, carnem digitis tenens, an ipsam dicant resurrecturam, que cernitur, que tangitur, que incedit et loquitur; primo rident, deinde annuunt. Dicentibusque nobis, utrum capillos et dentes, pectus et uentrem, manus et pedes, ceterosque artus ex integro resurrectio exhibeat: tunc uero risu se tenere non possunt, cachinnoque ora soluentes, tonsores nobis [Ms. bonis] necessarios, et placentas, et medicos, ac sutores ingerunt. Ultroque interrogant, utrum credamus et genitalia utriusque sexus resurgere, nostras genas hirtas, feminarum leues fore, et habitudinem corporis pro maris ac femine distinctione diuersam. Quod si dederimus, statim expetunt uuluam et coitum, et cetera que in uentre sunt et sub uentre. Singula  membra negant, et corpus quod constat ex membris,  dicunt resurgere.

6. Non est huius temporis contra dogma peruersum rhetoricum iactare sermonem. Non mihi diues Ciceronis lingua sufficiat, non feruens Demosthenis oratio animi mei possit implere feruorem, si uelim Hereticorum fraudulentias prodere, qui uerbo tenus resurrectionem fatentes, animo negant. Solent enim muliercule eorum mammas tenere, uentri applaudere, lumbos et semina et  putres attrectare axillas, et dicere: Quid nobis prodest resurrectio, si fragile corpus resurget? Et future Angelorum similes  Angelorum habebimus et naturam. Dedignantur uidelicet cum carne et ossibus resurgere, cum quibus resurrexit et Christus. Sed fac 528 me errasse in adolescentia, et Philosophorum, id est, Gentilium studiis eruditum, in principio fidei dogmata ignorasse Christiana: et hoc putasse in Apostolis, quod in Pythagora et Platone et Empedocle legeram: Cur paruuli in Christo atque lactentis errorem sequimini? cur ab eo impietatem discitis, qui necdum pietatem nouerat? Secunda post naufragium tabula est, culpam simpliciter confiteri. Imitati estis errantem, imitamini et correctum. Errauimus iuuenes, emendemur senes. Iungamus gemitus, lacrymas copulemus, ploremus, et conuertamur ad Dominum, qui fecit nos : non expectemus diaboli penitentiam. uana est illa presumptio, et in gehenne trahens profundum: hic aut queritur uita, aut amittitur. Si Origenem nunquam secutus sum, frustra infamare me queritis [Ms. cupitis]; si discipulus eius fui, imitamini penitentem. Credidistis confitenti: credite et neganti.

7. Si ista, ut ais, inquit, noueras, cur eum laudasti in opusculis tuis? Et hodie laudarem, nisi uos eius laudaretis errores: non mihi displiceret ingenium, nisi quibusdam eius [al. etiam] placeret impietas. Et Apostolus precipit: Omnia legentes, que bona sunt retinentes . Lactantius in libris suis, et maxime in epistolis ad Demetrianum, Spiritus sancti  omnino negat substantiam, et errore Iudaico dicit eum uel ad Patrem referri, uel Filium, et sanctificationem utriusque persone sub eius nomine demonstrari. Quis mihi interdicere potest, ne legam Institutionum eius libros, quibus contra gentes scripsit fortissime, quia superior sententia detestanda est? Apollinarius contra Porphyrium egregia scripsit uolumina, probo laborem uiri, licet fatuum in plerisque dogma contemnam. Confitemini et uos  in quibusdam errare Origenem; et  mu ultra non faciam. Dicite eum male sensisse de Filio, peius de Spiritu sancto; animarum de celo ruinas impie protulisse; resurrectionem carnis uerbo tantum confiteri, ceterum assertione destruere; et post multa secula, atque unam omnium restitutionem, id ipsum fore Gabrielem, quod diabolum; Paulum, quod 529 Caipham, uirgines, quod prostibulas. Cum hec reieceritis, et quasi censoria uirgula separaueritis a fide Ecclesie, tuto legam cetera; nec uenena iam timebo, cum antidotum prebibero. Non mihi nocebit, si dixero: Origenes, cum in ceteris libris omnes uicerit, in Cantico canticorum ipse se uicit; nec formidabo sententiam, qua illum doctorem Ecclesiarum quondam  adolescentulus nominaui. Nisi forte accusare debui, cuius rogatu [al. rogatus] opuscula transferebam, et dicere in prologo: Hic cuius interpretor libros hereticus est, caue lector, ne legas: fuge uiperam: aut si legere uolueris, scito a malis hominibus et hereticis corrupta esse, que transtuli; quanquam timere non debeas; ego enim omnia, que uitiata fuerant, correxi. Hoc est aliis uerbis dicere: ego, qui interpretor, catholicus sum; hic, quem interpretor, hereticus est. Denique et uos satis simpliciter, et ingenue, et non malitiose, parui scilicet pendentes precepta rhetorica, et prestigias oratorum, dum libros eius hereticos confitemini, et in alios crimen transferre uultis, iniecistis legentibus scrupulum, ut totam auctoris uitam discuterent, et ex ceteris libris eius coniecturam presentis facerent questionis. Ego callidus, qui emendaui, silens quod uolui, et dissimulans crimina, non feci inuidiam criminoso. Aiunt et medici, grandes morbos non esse curandos, sed dimittendos nature, ne medela langorem exasperet. Centum quinquaginta anni prope sunt, ex quo Origenes mortuus est Tyri. Quis Latinorum ausus est unquam transferre libros eius de resurrectione, , et  ? quis per infame opus se ipsum uoluit infamari? Nec disertiores sumus Hilario, nec fideliores uictorino, qui eius tractatus non ut interpretes, sed ut auctores proprii operis transtulerunt. Nuper Sanctus Ambrosius sic Hexemeron illius compilauit, ut magis Hippolyti sententias Basiliique sequeretur. Ego ipse, cuius emulatores esse uos dicitis, et, ad ceteros talpe, caprearum in me oculos possidetis, si malo animo fuissem erga Origenem, interpretatus essem hos ipsos, quos supra dixi, libros, ut mala eius etiam Latinis nota facerem; sed 530 nunquam feci, et multis rogantibus acquiescere nolui. Non enim consueui eorum insultare erroribus, quorum miror ingenia. Ipse, si adhuc uiueret. Origenes irasceretur uobis fautoribus suis, et cum Iacob diceret, Odiosum me fecistis in mundo .

8. uult aliquis laudare Origenem? laudet, ut laudo: magnus uir ab infantia, et uere martyris  [Leonidis Martyris] filius: Alexandrie ecclesiasticam scholam tenuit, succedens eruditissimo uiro Clementi presbytero: uoluptates in tantum fugit, ut zelo Dei, sed tamen non secundum scientiam  ferro truncaret genitalia: calcauit auaritiam: Scripturas memoriter tenuit, et in studio explanationis earum, diebus desudauit ac noctibus. Mille et co amplius tractatus  in Ecclesia locutus est: edidit innumerabiles preterea commentarios, quos ipse appellat , et quos nunc pretereo, ne uidear operum eius indicem texere. Quis nostrum tanta potest legere, quanta ille conscripsit? quis ardentem in Scripturis animum non miretur? Quod si quis Iudas zelotes opposuerit nobis errores eius, audiat libere:

   Interdum magnus dormitat Homerus.
uerum opere in longo fas est obrepere somnum. 

Non imitemur eius uitia, cuius uirtutes non possumus sequi. Errauerunt in fide alii tam Greci, quam Latini, quorum non necesse est proferre nomina, ne uideamur eum non sui merito, sed aliorum errore defendere. Hoc non est, inquies, excusare Origenem, sed accusare ceteros. Pulchre, si eum errasse non dicerem, si in fidei prauitate saltem Apostolum Paulum, uel Angelum de celo audiendum crederem . Nunc uero, cum simpliciter errorem eius fatear, sic legam ut ceteros, quia sic errauit ut ceteri. Sed dicas: si multorum communis est error, cur solum persequimini? Quia uos solum laudatis ut Apostolum. Tolle amoris , et nos tollimus odii magnitudinem. Ceterorum uitia de libris suis ad hoc tantum excerpitis, ut huius defendatis errorem: Origenem sic fertis in celum, ut nichil eum errasse dicatis. Quisquis es assertor nouorum dogmatum, queso te, ut parcas Romanis auribus: parcas fidei, que Apostoli uoce laudata est. Cur post quadringentos 531 annos docere nos niteris, quod ante nesciuimus? cur profers in medium, quod Petrus et Paulus edere noluerunt? Usque ad hunc diem sine ista doctrina mundus Christianus fuit. Illam senex tenebo fidem, in qua puer  renatus sum. Pelusiotas nos appellant, et luteos animalesque, et carneos, quod non recipiamus ea, que spiritus sunt; illi scilicet Ierosolymite, quorum mater in celo est. Non contemno carnem, in qua Christus natus est, et resurrexit: non despicio lutum, quod excoctum in testam purissimam, regnat in celo; et tamen miror, cur carni detrahentes, uiuant carnaliter, et inimicam suam  foueant, et nutriant delicate, nisi forte implere uolunt Scripturam dicentem: Amate inimicos uestros: benefacite iis, qui persequuntur uos . Amo carnem castam, uirginem, ieiunantem: amo carnis non opera, sed substantiam: amo carnem, que iudicandam se esse nouit: amo illam, que pro Christo in martyrio ceditur, laniatur, exuritur.

10. An corrupti Origenis libri?---Illud uero, quod asserunt, a quibusdam hereticis et maleuolis hominibus libros eius esse uiolatos, quam ineptum sit, hinc probari potest. Quis prudentior, doctior, eloquentior Eusebio, et Didymo, assertoribus Origenis, inueniri potest? quorum alter sex uoluminibus ita eum, ut se, sensisse confirmat: alter sic eius errores nititur excusare, ut tamen illius esse fateatur; non scriptum negans, sed sensum scribentis edisserens. Aliud est, si qua ab hereticis addita sunt,  aliud si quis quasi bene dicta defendat. Solus inuentus est Origenes, cuius scripta in toto orbe falsarentur, et, quasi ad  Mithridatis litteras, omnis ueritas uno die de uoluminibus illius raderetur. Si unus uiolatus est liber, num uniuersa eius opera, que diuersis et locis et temporibus edidit, simul corrumpi potuerunt? Ipse Origenes in epistola,  quam scribit ad Fabianum Romane urbis Episcopum, penitentiam 532 agit, cur talia scripserit, et causas temeritatis in Ambrosium refert, quod secreto edita, in publicum protulerit: et quid adhuc  , aliena esse, que displicent?

11. An Pamphilus Origenis laudator.---Porro, quod Pamphilum proferunt laudatorem eius, gratias illis ago meo nomine, quod dignum me putauerunt, quem cum martyre calumniarentur. Si enim ab inimicis Origenis libros eius dicitis esse uiolatos, ut infamarentur: quare mihi non liceat dicere, ab amicis eius et sectatoribus compositum esse sub nomine Pamphili uolumen, quod illum testimonio martyris ab infamia uindicaret? Ecce uos emendatis in Origenis libris, quod ille non scripsit: et miramini, si edat aliquis librum, quem ille non edidit? uos in edito opere potestis coargui: ille, qui nichil aliud edidit, facilius patet calumnie. Date quodlibet aliud opus Pamphili: nusquam reperietis: hoc unum est;  unde igitur sciam, quod Pamphili sit? uidelicet stylus et saliua docere me poterit. Nunquam credam, quod doctus uir primos ingenii sui fructus questionibus et infamie dedicarit: et ipsum nomen apologetici ostendit accusationem: non enim defenditur, nisi quod in crimine est. Unum nunc proferam, cui contradicere uel stulti sit, uel impudentis. Sexti libri Eusebii super Origenis defensione principium usque ad mille ferme uersus liber iste, qui Pamphili dicitur, continet. Et in reliquis scriptor eiusdem operis profert testimonia, quibus nititur approbare Origenem fuisse catholicum. Eusebius et Pamphilus tantam inter se habuere concordiam, ut unius anime homines putes, et ab uno alter nomen acceperit. Quomodo igitur inter se dissentire potuerunt, ut Eusebius in toto opere suo Origenem Ariani probet dogmatis, et Pamphilus Nicene synodi, que fuit postea, defensorem? Ex quo ostenditur, uel Didymi, uel cuiuslibet alterius esse opusculum, qui sexti libri 533 capite detruncato, cetera membra sociarit. Sed concedamus, ex superfluo, ut Pamphili sit, sed necdum martyris; ante enim scripsit, quam martyrium perpeteretur. Et quo modo, inquies, martyrio dignus fuit? Scilicet ut martyrio deleret errorem, ut unam culpam sanguinis sui effusione purgaret. Quanti in toto orbe martyres, antequam cederentur, uariis subiacuere peccatis? Defendamus ergo peccata, quia qui postea martyres, prius peccatores fuerunt.

12. Hec, fratres amantissimi, ad epistolam uestram celeri sermone dictaui, uincens propositum, ut contra eum scriberem, cuius ingenium ante laudaueram: malens existimatione periclitari, quam fide. Hoc mihi prestiterunt amici mei, ut si tacuero, reus: si respondero, inimicus iudicer. Dura utraque conditio; sed a duobus eligam quod leuius est: simultas redintegrari potest, blasphemia ueniam non meretur. Quid autem laboris in libris transferendis sustinuerim, uestro iudicio derelinquo; dum et mutare quippiam de Greco, non est uertentis sed euertentis: et eadem ad uerbum exprimere, nequaquam eius, qui seruare uelit eloquii uenustatem.



EPISTOLA LXXXu  . AD PAULINUM.

Alteri e duabus Paulini questionibus sibi propositis breuiter respondet: priorem, quod in libris a se nuper Latine uersis enucleetur, omittit. Tum quo animo Origenem legerit, docet.

1. uoce me prouocas ad scribendum, terres eloquentia; et in epistolari stylo prope Tullium representas. Quod quereris, me  paruas et incomptas litterulas mittere, non uenit de incuria, sed timore tui, ne uerbosius ad te loquens, plura reprehendenda transmittam: et ut sancte menti tue simpliciter fatear, uno ad Occidentem nauigandi tempore, tante a me simul epistole flagitantur, ut si cuncta ad singulos uelim rescribere, occurrere nequeam. Unde  accidit, ut omisca compositione uerborum et scribentium sollicitudine, dictem quidquid 534 in buccam uenerit; et amicum te tantum meorum dictorum, non iudicem considerem.

2. Duas questiunculas tue littere preferebant. Unam, Quare sit a Deo induratum cor Pharaonis ; et Apostolus dixerit: Non uolentis, neque currentis; sed miserentis est Dei , et cetera, que liberum uidentur tollere arbitrium  . Alteram, Quomodo sancti sint, qui de fidelibus, id est, baptizatis nascuntur: cum sine dono gratie postea accepte et custodite, salui esse non possint.

3. Libri Latine redditi.---Prime in libris , quos nuper, Pammachio nostro iubente, interpretatus sum, Origenes fortissime respondet: quo detentus opere, implere non potui quod promiseram tibi, et Danielem nostrum rursum comperendinaui. Et quidem quamuis mei amantissimi et egregii uiri Pammachii, tamen unius uoluntatem in tempus aliud distulissem, nisi omnis pene fraternitas de Urbe eadem postulasset, asserens multos periclitari, et peruersis dogmatibus acquiescere. Unde necessitate compulsus sum transferre libros, in quibus mali plus, quam boni est: et hanc seruare mensuram, ut nec adderem quid, nec demerem, Grecamque fidem Latina integritate seruarem. Quorum exemplaria a supradicto fratre poteris mutuari: licet tibi Greca sufficiant; et non debeas turbidos nostri ingenioli riuulos querere, qui de ipsis fontibus bibis.

4. Quo animo legendus Origenes.---Preterea quia docto uiro loquor, et tam diuinis Scripturis, quam seculi litteris erudito, illud dignationem tuam admonitam uolo, ne me putes in modum rustici Balatronis cuncta Origenis reprobare que scripsit: quod in me criminantur  eius: et quasi  Dionysium Philosophum arguant, subito mutasse sententiam: sed tantum praua dogmata repudiare. Scio enim equali maledicto eos subiacere, qui bona mala dicunt; et illos qui mala bona iudicant: qui faciunt amarum dulce, et dulce amarum . Aut que est tanta pertinacia, sic laudare alicuius doctrinam, ut sequare blasphemiam?

5. De secundo problemate tuo, Tertullianus in libris de Monogamia disseruit, 535 asserens, sanctos dici fidelium filios, quod quasi candidati sint fidei, et nullis idololatrie sordibus polluantur. Simulque considera, quod et uasa sacra in tabernaculo legimus,  et cetera que ad ritum ceremoniarum pertinent: cum utique sancta esse non possint, nisi ea que sentiunt et uenerantur Deum. Idioma igitur Scripturarum est, ut interdum sanctos pro mundis et purificatis atque expiatis nominent: sicut et Bethsabee sanctificata scribitur ab immunditia sua: et ipsum Templum, Sanctuarium nominatur.

6. Obsecro te, ne tacito mentis iudicio, me aut uanitatis arguas, aut falsitatis. Testis est enim mihi conscientie mee Deus, quod ab ipso procinctu et  interpretationis exordio supradicta necessitas me retraxit; et scis ipse non bene fieri, quod occupato animo fiat. Pileolum textura breue, caritate latissimum, senili capiti confouendo, libenter accepi, et munere et muneris auctore letatus.



EPISTOLA  LXXXuI  . AD THEOPHILUM.

Laudat prudentiam Theophili, cuius opera uicta est factio Origenistarum.

BEATISSIMO PAPAE THEOPHILO HIERONYMUS.

1. Nuper tue Beatitudinis percepi scripta, emendantia uetus silentium, et me ad solitum officium prouocantia. Unde licet per sanctos fratres, Priscum et Eubulum, tuus ad nos sermo cessauerit: tamen quia uidimus illos zelo fidei concitatos, raptim Palestine lustrasse regiones, et dispersos regulos  usque ad suas latebras persecutos, breuiter scribimus, quod totus mundus exultet, et in tuis uictoriis glorietur  : erectumque Alexandrie uexillum crucis, et aduersus heresim trophea fulgentia, gaudens populorum turba prospectet. Macte uirtute, macte zelo fidei: OSTENDISTI, quod hucusque taciturnitas dispensatio fuit, non consensus. Libere enim Reuerentie tue loquor. Dolebamus te nimium esse patientem, et ignorantes magistri gubernacula, gestiebamus in interitum perditorum  . Sed, ut uideo, exaltasti manum diu, et suspendisti plagam, ut ferires fortius. Super susceptione cuiusdam non debes contra urbis huius dolere  Pontificem: quia nichil tuis litteris precepisti, et temerarium fuit de eo quod nesciebat, ferre sententiam: tamen reor illum, nec audere, nec uelle te in aliquo ledere.





EPISTOLA LXXXuII  THEOPHILI AD HIERONYMUM.


Nuntiat expulsos e Nitrie monasteriis Origenistas, hortaturque, si qui alii decepti sunt, ut emendet.

Dilectissimo et amantissimo fratri HIERONYMO Presbytero THEOPHILUS Episcopus.

»Sanctus Episcopus Agatho, cum dilectissimo Diacono Athanasio in ecclesiastica directus est causa: quam cum didiceris, non ambigo quin nostrum studium probes, et in Ecclesie uictoria glorieris. Namque Origenis heresim in monasteriis Nitrie quidam nequam et furiosi homines serere et fundare [al. fundere] cupientes, Prophetica falce succisi sunt. Quia recordati sumus commonentis Apostoli:« Argue eos seuere . »Festina igitur et tu, partem huius premii recepturus, deceptos  quosque congruis Scripturarum emendare sermonibus. Optamus, si fieri potest, in diebus nostris catholicam fidem, et Ecclesie regulas cum subiectis nobis populis custodire, et omnes nouas sopire doctrinas.«



EPISTOLA LXXXuIII  AD THEOPHILUM.

Respondet superiori, laudatque Theophilum, per quem non solum Aegyptus et Syria, sed et Italia omnis liberata sit ab heresi.

BEATISSIMO PAPAE THEOPHILO HIERONYMUS.

Duplicem mihi gratiam Beatitudinis tue littere prestiterunt: quod et sanctos et uenerabiles Agathonem Episcopum, et Diaconum Athanasium 537 habuerint portitores: et aduersum sceleratissimam heresim, zelum fidei demonstrarint. uox Beatitudinis tue in toto orbe pertonuit,  et cunctis Christi Ecclesiis letantibus, diaboli uenena siluere. Nequaquam amplius antiquus serpens sibilat; sed contortus et euisceratus, in cauernarum tenebris delitescens, solem clarum ferre non sustinet.  Equidem super hac re, et antequam scriberes, ad Occidentem Epistolas miseram, ex parte hereticorum strophas, mee lingue hominibus indicans. Ex dispensatione Dei factum puto, ut eodem tempore tu quoque ad  Anastasium Papam scriberes, et nostram, dum ignoras, sententiam roborares.  uerum a te nunc admoniti, magis studium accommodabimus, ut hic et procul simplices ab errore reuocemus. Nec timeamus subire odia quorumdam; nec enim debemus hominibus placere, sed Deo: quanquam ardentius ab illis defendatur heresis,  quam a nobis oppugnetur. Simulque obsecro: ut si qua Synodica habes, ad me dirigas: quo possim tanti Pontificis auctoritate firmatus, liberius et confidentius pro Christo ora reserare. uincentius Presbyter ante biduum, quam hanc Epistolam darem, de Urbe uenit, et suppliciter te salutat, crebroque sermone concelebrat, Romam et totam  pene Italiam tuis post Christum Epistolis liberatam. Adnitere ergo, Papa amantissime atque beatissime, et per omnem occasionem ad Occidentales Episcopos scribe, ut mala germina, acuta, ut ipse significas, succidere falce non cessent.





EPISTOLA LXXXIX  THEOPHILI AD HIERONYMUM.

Monet, explosos Origenistas, ut occultos, si qui sunt Palestine, insectetur.

Domino dilectissimo et amantissimo fratri HIERONYMO, presbytero THEOPHILUS Episcopus.

»Didici, quod et sanctitas tua nouerit, Theodorum Monachum, eiusque studium 538 comprobaui: quia cum a nobis Romam nauigaturus exiret, noluit ante proficisci, nisi te sanctos fratres qui tecum sunt in Monasterio, quasi sua uiscera amplexaretur et inuiseret. Quem cum susceperis, pro Ecclesie tranquillitate letare. uidit enim cuncta Nitrie Monasteria, et referre potest continentiam et mansuetudinem Monachorum: quomodo extinctis et fugatis Origenis secta toribus, pax Ecclesie reddita sit, et disciplina Domini conseruetur. Atque utinam apud uos quoque deponerent hypocrisim, qui occulte dicuntur subruere ueritatem: de quibus non bene sentientes, in iis regionibus  fratres, hec me scribere prouocarunt. Quamobrem cauete, et effugite huiuscemodi homines, iuxta quod scriptum est: Si quis non affert ad uos Ecclesiasticam fidem, huic nec aue dixeritis . Quanquam ex superfluo faciam, hec tibi scribere,  qui errantes potes ab errore reuocare; TAMEN NIHIL nocet, et prudentes et eruditos uiros pro sollicitudine fidei commoneri. Omnes fratres qui tecum sunt, nomine meo salutari uolo.«





EPISTOLA XC  . THEOPHILI AD EPIPHANIUM.

Hortatur Epiphanium, ut modis omnibus adnitatur, quo conuocata Synodo, Origenistarum heresis publica auctoritate damnetur; simulque illi a se scriptam Synodicam mittit.

 Domino dilectissimo fratri, et cepiscopo EPIPHANIO THEOPHILUS.

»Dominus qui locutus est ad Prophetam: »Ecce constitui te hodie super gentes et regna, eradicare, et suffodere, et disperdere, et rursum edificare ac  plantare ,« singulis temporibus eamdem Ecclesie sue largitur gratiam: ut integrum  corpus conseruetur, et in nullo hereticorum dogmatum uenena preualeant. Quod quidem nunc uidemus expletum. Nam Ecclesia Christi, »que non habet maculam, neque rugam, aut aliquid istiusmodi«  539 egredientes de cauernis suis Origenis colubros euangelico ense truncauit: et  secundum Nitrie monachorum agmen, contagione pestifera liberauit. Pauca ergo ex his que gesta sunt,  in generali Epistola, quam ad omnes in commune direxi, prout patiebatur angustia temporis, comprehendi. Dignationis tue est, que in huiuscemodi certaminibus sepe ante nos pugnauit, et positos in prelio consolari, et congregare totius insule Episcopos; ac synodicas litteras, tam ad nos, quam ad  Constantinopolitane urbis Episcopum, et si quos alios putaueris, mittere: ut consensu omnium, et ipse Origenes nominatim, et heresis nefaria condemnetur. Didici [al. Dicis] enim quod calumniatores uere fidei,  Ammonius, Eusebius, et Euthymius, nouo pro heresi furore bacchantes, Constantinopolim nauigarint, ut et nouos, si quos ualuerint, decipiant: et ueteribus sue impietatis sociis coniugantur. Cure igitur tue sit, ut cunctis Episcopis per Isauriam atque Pamphiliam, et ceterarum prouinciarum, que in uicino sunt, rei ordinem pandas: et nostram, si dignum putas, Epistolam subiicias, ut omnes uno spiritu congregati, cum uirtute Domini nostri Iesu Christi tradamus eos Satane in interitum impietatis, que possidet eos. Et ut celerius  nostra Constantinopolim scripta perueniant, mitte industrium uirum, et aliquem de Clericis, sicut et nos de ipsis Nitrie monasteriis patres monachorum cum aliis sanctis et continentissimis uiris misimus, qui possint cunctos in presenti docere que gesta sunt; et super omnia quesumus, ut impensas ad Dominum fundas preces, quo possimus etiam in isto certamine uictoriam consequi; non enim parua letitia, et in Alexandria et per totam Aegyptum populorum corda peruasit, ex quo pauci homines eiecti sunt, ut purum corpus Ecclesie permaneret. Saluto fratres qui tecum sunt. Te plebs que nobiscum est, in Domino salutat.«





EPISTOLA XCI  EPIPHANII AD HIERONYMUM.

Nuntiat, Origenistarum factionem opera Theophili damnatam:  atque exemplar Epist. Synodice ad eum mittens, hortatur, ut quos aduersus eam heresim scripsisset libros, in uulgus edat.

Domino amantissimo filio ac fratri HIERONYMO Presbytero, EPIPHANIUS in Domino salutem.

540  »Generalis Epistola, que ad omnes Catholicos scripta est, ad te proprie pertinet, qui zelum fidei aduersus cunctas hereses habens, Origenis proprie, et Apollinarii  discipulis aduersaris: quorum uenenatas radices, et in altum defixam impietatem omnipotens Deus protraxit in medium, ut in Alexandria prodite, in toto orbe arescerent. Scito enim, fili carissime, Amalech usque ad stirpem esse deletum, et in monte Raphidim erectum tropheum crucis. Etenim quomodo porrectis in altum Moysi manibus, uincebat Isrel , sic Dominus confortauit famulum suum Theophilum, ut super altare Ecclesie Alexandrine, contra Origenem uexillum poneret; et impleretur in eo quod dicitur: Scribe signum hoc, quia delebo funditus Origenis heresim a facie terre cum ipso Amalech. »Et ne uidear eadem rursus iterare, et prolixiorem Epistolam texere,  ipsa ad uos scripta direxi, ut scire possitis, que nobis scripserit; et quantum boni ultime etati mee concesserit Dominus, ut quod semper clamabam, tanti Pontificis testimonio probaretur. Iam autem puto et te aliquid operis edidisse, et iuxta priorem  Epistolam, qua te super hac re fueram cohortatus, elimasse librum, quem tue lingue homines legant. Audio enim et ad Occidentem quorumdam hominum naufragia peruenisse; qui non contenti perditione sua, uolunt plures mortis habere participes; QUASI MULTITUDO peccantium scelus minuat; et non numerositate lignorum, maior gehenne flamma succrescat. Sanctos fratres, qui tecum sunt in Monasterio Domino seruientes, et tecum et per te plurimum salutamus.«





 EPISTOLA XCII  . SEU THEOPHILI SYNODICA AD EPISCOPOS PALAESTINOS, ET AD CYPRIOS.

 De Origeniane hereseos damnatione  a S. Hieronymo latine reddita.

541 Nuntiat conuocatos in Alexandrina Synodo Episcopos contra quosdam Nitrie Monachos impie furentes pro Origenis heresi: cuius errores precipuos singillatim enumerans, damnatos a Patribus fuisse uno ore significat. Tum dolet factiosos homines sibi uim fecisse, ut Isidorum Presbyterum heretice impietatis ducem, aliorumque criminum reum Episcoporum iudicio eriperent. Denique exsecratus iterum Origenis doctrinam, cunctis Ecclesiis sub anathematis nota auctor est, eam, eiusque asseclas ne recipiant.

 Hec epistola uniformis ad PALAESTINOS, et CYPRIOS Episcopos missa est. Utriusque principia tulimus.


542 AD PALAESTINOS.

Dominis dilectissimis fratribus et cepiscopis  EULOGIO,  IOANNI,  ZEBIANO, AUXENTIO,  DIONYSIO, GENNADIO, ZENONI, THEUDOSIO,  DICTERIO,  PORPHYRIO,  SATURNINO,  ALANI, PAULO,  AMMONIO, HELIANO, alteri PAULO, EUSEBIO, et omnibus, qui in Aelie  Enceniis congregati sunt, Catholicis Episcopis Theophilus in Domino salutem.


Dicit ad CYPRIOS.

Dominis dilectissimis, et fratribus, et cepiscopis  EPIPHANIO, MARCIANO, AGAPETO, BeTHIO, HELPIDIO, EUTASIO, NORBANO, MACEDONIO, ARISTONI, ZENONI, ASIATICO, HERACLIDI, alteri ZENONI, KIRIACO, APHRODITO, Theophilus in Domino salutem.

543 1. Arbitror quod ante nostras litteras uelox ad uos fama pertulerit, quosdam in monasteriis Nitrie  Origenis heresim serere, et Monachorum purissimum cetum potione turbida propinare. Quamobrem compulsi sumus ad ipsa loca  pertimescentes Sanctorum precibus, et maxime Patrum et Presbyterorum, qui pre sunt monasteriis, ne dum nos ire cessamus, ii, qui prurientibus blandiuntur auribus, simplicium corda peruerterent.  Quorum nobilitas in scelere est, et tam rabidus furor ad omne facinus, quod imperitia superbiaque suggesserit, ut precipites ruant, nec intelligant mensuram suam, sed apud semetipsos sapientes, qui fons erroris est, maximos  putantes se quod non sunt. Denique in tantam  prorumpentes dementiam [Mss. tanta dementia], ut  in se uerterent manus, et propria ferro membra truncarent; putantes stulte cogitationis arbitrio, hinc religiosos et humiles se probari, si mutilata fronte, et sectis auribus incederent. E quibus et unus lingue partem  medicus amputauit, ut ignorantibus quoque ostenderet, quam timide Dei iura seruaret [Mss. seruarent et monstrarent] eloquii, 544 quanto furore pectoris estuaret. Quos quia reperi cum quibusdam peregrinis, qui in Aegypto parumper habitant, ad  uestram prouinciam transmigrasse, et homines pauperes, gratia et pecuniis inescatos, qui debuerant manu et labore uictum querere, ut impleatur in eis quod scriptum est, »In circuitu impii  ambulabunt« , uelle in similitudinem Iudeorum prius igne consumi, quam Origenis uidere scripta damnari: quodammodo proclamantes, »Posuimus mendacium spem nostram, et mendacio protegamur« : ne forte et in illis partibus plebis [Ms. plebs] et Monachorum turbent animos, et qui debuerant pro scelere correpti agere penitentiam,  nitantur contra nos, et mendaciorum cuniculis subuertant ueritatem; iustissimum duxi scribere Sanctitati uestre, et breuitor nuntiare, quod e uicino Episcopis congregatis, qui prope implerent numerum Synodi  perrexerim  Nitriam: et coram multis Patribus, qui de tota pene Aegypto conuolauerunt, lecti sunt libri Origenis, in quibus impio labore sudauit et consensu omnium condemnati.

2. Errores Origenis. Nam cum legeretur uolumen , quem nos de Principiis possumus 545 dicere, in quibus scriptum est quod  Filius nobis comparatus, sit ueritas, Patri conlatus, mendacium: Et rursum, Quantum differt Paulus et Petrus a Saluatore, tanto Saluator minor est Patre: Et iterum, Christi regnum finietur aliquando,  et Diabolus cunctis peccatorum sordibus liberatus, equo honore decorabitur, et cum Christo subiicietur: Et in alio libro, qui  de Oratione inscribitur: Non debemus orare Filium, sed solum Patrem, nec Patrem cum Filio,  obturauimus aures nostras, et tam Origenem,  quam discipulos eius consona uoce damnauimus, ne modicum fermentum totam massam corrumperet . Quid loquar de resurrectione mortuorum, in qua perspicue blasphemat, et dicit, quod  post multos seculorum recursus corpora nostra paulatim redigantur in nichilum, et in auram tenuem dissoluantur; ac ne paruum 546 hoc putaremus, adiecit: Resurgens corpus non solum corruptibile, sed mortale erit. Ut scilicet Dominus atque Saluator frustra destruxerit Zabulum, qui mortis habebat imperium; siquidem et post resurrectionem corruptio, et mortalitas in nichilum resolutis corporibus dominatur humanis.  De Angelis quoque temeraria aliqua confinxit, ut cuncta in celo ministeria seruitutis Dei non sint in celo creata, sed diuersis lapsibus et ruinis uaria officiorum sortiti sunt nomina; causasque ueteres precessisse, quibus creuerint, uel decreuerint. Et inter hec quasi doloris impatiens, clamante populo. »Que sursum est Ierusalem, libera est,« nichil in ea purum, nichil a uitiis liberum et perpetua securum uirtute contendit. Non stetit hec tenus profana de Angelis disputatio, sed proficiens in scelere:  Sicut Demones, inquit, nidore hostiarum, assidentes aris 547 Gentilium pascebantur, ita et Angeli sanguine uictimarum, quas spiritualium typus immolat Isrel, fumo thymiamatis delectati, uersabantur prope altaria, et huiuscemodi alebantur cibis. Quis non putet eum nichil ultra inuenire potuisse, in quod mens uesana corrueret? Prescientiam quoque futurorum,  que soli Domino nota est  stellarum motibus tribuit, ut ex earum cursu, et uarietate formarum, Demones futura cognoscant, et uel agant aliqua, uel ab his agenda demandent. Ex quo perspicuum est, eum Idololatriam, et Astrologiam, et uarias Ethnicorum fraudolente [Ms. fraudolentie] diuinationis prestigias approbare.

3. Hec et huiuscemodi sub nomine Monachorum quidam sentientes, et docentes in monasteriis uersabantur. Cumque indigne ferrent, auctorem tanti mali cum suo errore damnari, quosdam inopes et seruos spe gule sollicitatos suo iunxere comitatui,  et facto cuneo, sedenti in Alexandria uim facere conati 548 sunt; uolentes causam  Isidori, quem nos propter uerecundiam, et Ecclesie disciplinam Episcoporum iudicio seruabamus proferre in medium, et auribus ethnicorum dictu [Ms. dicta] pudenda ingerere, ut seditio et turbe contra Ecclesiam miscerentur; quorum consilia destruxit Deus, sicut Achitophel . Omnis autem conatus eorum hic erat, ut sub nomine Isidori, heresim defenderent; qui multis Episcopis propter  uarias causas a communione  Sanctorum fuerat separatus. Interim mulier, et filius eius adolescens ab his producitur in medium, et in loco urbis celeberrimo,  quem ni fallor Genium uocant, collocantur. Clamitant quidquid in nostram inuidiam esse credebant, Gentilium contra nos populos concitantes, ea que aures Infidelium libenter audirent. Inter que et destructionis  Serapii, et aliorum  Idolorum, eos qui in fugam admonentes, uociferantur. Non sic in iura templorum in Nitrie monasteriis. Hec 549 autem uniuersa faciebant, putantes sic turbas iungi Infidelium, et Isidorum Episcoporum iudicio eripi; ne cum  matre audiretur, et puero, et nobis inuidiam concitarent, qui uolebamus eum, presentibus Clericis, et fideli populo in Ecclesia, patienter audiri, et seruari in persona eius cum omni timore Dei, et mansuetudine Ecclesiasticam regulam. Neque enim inimici eius sumus, nec in aliqua re tam illum, quam paucos seruos atque fugitiuos, qui eius negotii socii sunt, lesimus; sed Dei timorem et normam rigoris Euangelici  familiaritati pristine et necessitudini pretulimus [Ms. pertulimus]. Qui cum accersitus esset ad questionem coram Episcopis, et omni clero negotium dicere [Ms. diceret], et crebrius uocaretur ad causam, cepit subterfugere, et differre diem ex die: illa uidelicet  spe, ut multorum sermo narrabat, quod paulatim mulieris silentium redimeret. Et hoc faciens, sanctorum fratrum animos uulnerabat. Quis enim ambigit [Ms. abigit], fiduciam bone esse conscientie; fugam autem, et dissimulationem, ut parcius loquar, et aperte proferam quod sentio, apud plerosque genus confessionis iudicari? Presertim cum graue ei mulier datis libellis crimen impingeret, et hoc per populos iactaretur, illum magnopere agere, ut quolibet potius genere, quam Episcoporum iudicio res finem acciperet. Que mulier, ignorante me, amicorum eius studio, et in albo [Ms. aluo] uiduarum descripta est, ut refrigeriis eleemosyne dolorem uulneris solaretur. Quod postquam a quodam Diacono didici, qui intrepidus nuntiabat, mulierem scriptam in uiduarum numero, ut taceret, quod obiecerat: 550 illico per multos Isidoro indicem prodidi, et monui, ut Episcoporum se iudicio prepararet, muliere dumtaxat a ceterarum consortio separata, donec cause uideremus euentum. Neque enim fas erat, eam Ecclesie opibus sustentari, que tantum crimen aut dixisset temere, aut tacuisset. Iste est signifer heretice factionis. Hoc utuntur duce uel locupletissimo si, quos in exordio epistole descripsimus: qui possit prebere cibos, et peregrinationis eorum incommoda sustentare. Ubi furor, et cedes necessarie sunt, nullius alterius indigent auxilio; ubi expense et sumptus uarii, nichil largitore accommodatius.

4. Dolent contra me, atque insaniunt, quare solitudines, et habitacula Monachorum, in quibus sancta conuersatio est, non permiserim impiis Origenis dogmatibus pollui. E quibus ut cetera pretermittam  in libris Resurrectionis, quos [Ms. quod] scripsit ad Ambrosium, dialecticum morem imitans disputandi, in quo sciscitatio est, atque responsio, artis magice predicator his uerbis est.  Ars magica non mihi uidetur alicuius rei subsistentis uocabulum [Ms. uocabulo], sed etsi sit, nequaquam est operis mali, nec quod haberi possit contemptui. Que dicens, perspicue Domino contradicit, qui loquitur per Prophetam, Sta nunc in incantationibus tuis, in multis ueneficiis [Ms. beneficiis] tuis, que didicisti ab adolescentia tua, si possint tibi prodesse. Laborasti in consiliis tuis: stent Astrologi celi, et saluum [Ms. saluam] te faciant,  qui  contemplati sunt sidera, nuntient tibi, quid super te futurum sit . Preterea in libris et hoc persuadere conatur, 551 quod uiuens Dei  Sermo non assumpserit corpus humanum, et contra Apostoli uadens sententiam scripsit, Quod qui in forma Dei equalis erat Deo , non fuerit uerbum Dei, sed anima de celesti regione descendens, et se de forma eterne maiestatis euacuans, humanum corpus assumpserit. Que dicens Ioanni apertissime contradicit scribenti, et uerbum caro factum est . Nec potest anima credi Saluatoris, et non Deus uerbum, et formam, et equalitatem paterne maiestatis habuisse. In alias quoque impietates furibundus exsultat [Ms. exaltat], uolens eum, qui in consummatione seculorum, et in destructione peccati semel passus est, Dominum nostrum Iesum Christum  pro Demonibus quoque, et spiritualibus nequitiis crucem aliquando passurum. Nec meminit Pauli scribentis, Impossibile est, eos qui semel sunt illuminati, gustauerunt et donum celeste, et participes sunt facti Spiritus Sancti, gustauerunt nichilominus bonum Dei uerbum uirtutesque seculi uenturi, et prolapsi sunt, renouari iterum ad penitentiam, rursum crucifigentes sibimet ipsis Filium Dei, et ostentui habentes . Si hoc scire uoluisset [Ms. uoluisti], imo si non ea que scit, contemneret [Ms. contemnet], nunquam Apostolo contradicens, pro Demonibus quoque diceret [Ms. dicet], Christum passurum, et eum preberet [Ms. prebet] ostentui: clausa, quod legimus, aure pertransiens, Christus resurgens a mortuis, ultra non moritur: mors ei nequaquam dominabitur. Quod enim mortuus est peccato, mortuus est semel, quod autem uiuit, uiuit in Domino . Hoc enim quod dicitur semel non secundum recipit, nec tertium: unde Apostolus sciens eum semel crucifigi, tota ad Hebreos affirmat audacia: Hoc enim fecit semel se ipsum offerens .

5. Ob hec et alia plurima, de quibus scribere epistolaris sermo non patitur, condemnati sunt, et eiecti de Ecclesia; sed fatuitati iuncta superbia, Episcoporum 552 iudiciis contradicunt, cohereticum suum nitentes seditione defendere, et per alienas prouincias  suberrantes, damnati damnatum habent ducem, et huius operis eriguntur. Obsecro itaque uos, fratres carissimi, ut si istuc [Ms. illuc] ueniunt, preceptis Euangelicis eos ad lacrymas prouocetis. uoti nostri esse, et illos, et alios errores corrigere penitentia, et digne suo nomine conuersantes,  ut qui uocantur Monachi, si tamen hoc esse cupiunt, quod dicuntur, silentium diligant, et fidem Catholicam, quibus nichil omnino est preferendum [Ms. perferendum]. Sed ut audio, imitantes Zabulum, huc illucque discurrunt, et querunt quos suis impietatibus deuorent  Putant enim insaniam, fidem, audaciam, fortitudinem; et idcirco erecti in superbiam, Ecclesiastice predicationi [Ms. predicationis] Origenis doctrinam, que Idololatrie mixta est, preferunt. Sicubi ergo fratres, et plebem que uobis credita est, turbare tentauerint, custodite gregem Domini, et insanos impetus eorum reprimite. Nihil eis nocuimus, nichil  tulimus: una causa in nos odiorum est, quod usque ad mortem parati sumus fidem defendere.

6. Cetera pretermitto, quomodo nobis necem inferre tentauerint, et quibus insidiis id machinati sunt, quando et Ecclesiam, que est in Monasterio Nitrie, postquam damnati sunt, occupauerunt; ut et nos, et plurimi nobiscum Episcopi [Ms. plurimis et Episcopis]. ac Monachorum patres, et uita, et etate uenerabiles ingressu eius prohiberentur [Ms. prohibentur], conductis libertinis et seruis, qui propter gulam, et uentrem ad omne facinus armati sunt. Cumque opportuniora Ecclesie  quasi in obsidione urbis, tenerent loca, palmarum ramis fustes, et bacillos protegebant, ut sub pacis insignibus paratos ad cedem animos dissimularent. Et ut firmior esset factio, et promptior cuneus ad audaciam, multis 553 ingenuorum pecunias diuisere, qui acceperunt, non ut sceleri consentirent, sed ut nobis  prouiderent conatus eorum, et paratas insidias panderent ad cauendum. Quod cum cerneret innumerabilis frequentia Monachorum, ceperunt omnes uociferari, et paucorum furorem consono clamore terrere, ut saltem metu Collectam fieri sinerent [Ms. sineret], et Ecclesie iura seruari. Et nisi gratia Dei multitudinis impetum refrenasset,  euenisset aliquid, quod solet in seditionibus fieri; in tantam enim nefarii homines temeritatem, imo insaniam preruperant, ut sancte quoque conuersationis Monachi, et semper mansuetissimi eorum furorem sustinere non possent [Ms.  possint.] Que nos omnia  Dei auribus patienter, et humiliter tulimus, prouidentes saluti eorum, qui contra nos hostiliter pugnabant: ita dumtaxat, ut Ecclesiasticas regulas et fidem rectam nullius amicitiis donaremus: quod potens est Dominus et nobis, et omnibus seruis suis in commune concedere, ut necessitudini hominum preferamus fidei unitatem. Simulque et uos petimus, ut singuli cum populis qui uobis crediti sunt, oretis attentius, et Deum misericordiam deprecemini, quo possimus hereticorum insidiis resistentes, habere pacem cum his, qui semper pro ueritate pugnauerunt, omnesque simul coronam iustitie prestolemur. Fratres qui uobiscum sunt,  plebs que mecum est, in Domino salutat.





554  EPISTOLA XCIII  SIuE RESPONSUM IEROSOLYMITANAE SYNODI AD SUPERIOREM THEOPHILI.  S. HIERONYMO, UT uIDETUR, INTERPRETE.

Respondent Synodi Patres, immunem ab Origeniana, quam subinde exsecrantur heresi, esse Palestinam; tamen quecumque Theophilus in superiori Synodica damnauerat, dogmata, et personas damnare se profitentur.

Domino et honorabilissimo Episcopo THEOPHILO EULOGIUS, IOANNES, et ceteri episcopi, qui Ierosolymis in Sancta  Enceniorum die reperti sunt.

1. »Nosti, Domine, cuncta laudabiliter  peragi et ante nostras litteras, quod omnis propemodum Palestina gratia Christi ab hereticorum aliena sit scandalo, preter paucos, qui Apollinaris erroribus acquiescentes, noxia preceptoris sui scripta meditantur. Atque utinam  Sanctorum orationibus, non nos inquietarent  Iudaici serpentes, et Samaritanorum  incredibilis stultitia, atque Gentilium apertissime impietates, quorum turba quamplurima et ad ueritatem predicationis omnino auribus obturantes in similitudinem luporum gregem Christi circuientes, non paruas nobis [Ms. uobis] excubias, et laborem incutiunt, dum uolumus oues Domini custodire, ne ab his dilacerentur. Et quia scripsit nobis Sanctitas tua, repertos quosdam in Aegypto, qui ex Origenis dogmatibus pestifera quedam uelint introducere in Ecclesiis, et simplicium corda decipere: ideo necessarium duximus significare Sanctitudini tue, quod istiusmodi predicatio a nostris auribus aliena sit. Neque enim audiuimus unquam docentes, quod Christi regnum aliquando sit terminandum. 555 Absit hoc a Fidelium auribus, Gabriel Angelo loquente ad Mariam de eo qui nasciturus est Christus, atque dicente, Regnabit super domum Iacob in eternum, et regni eius non erit finis . Neque, quod Zabulus cunctis peccatorum uitiis liberatus dignitatem obtineat, quam habuit antequam caderet, ita ut et ipse, et Christus sub unum Dei Patris redigantur imperium. Qui enim ita credunt, ituri sunt in tenebras, que preparate sunt Diabolo, et Angelis eius. Quod si qui sunt, qui in suis Tractatibus tradiderunt, quod Filius nobis  comparatus, sit ueritas, Patri conlatus, mendacium: et quod est, inquiunt, Petrus et Paulus  ad Saluatorem, hoc est Unigenitus Filius, et Dei uerbum, comparatus Patri: et ut breuiter nostram sententiam declaremus  quicumque hoc predicat, que Beatitudo tua damnanda significat, et que discordant ab ea fide, quam pio sensu Patres nostri in urbe Nicena scripserunt et ipsi, et dogmata eorum sint Ecclesie anathema, cum Apollinare, qui contra sanctas Scripturas uadens, imperfectum hominem dicit a Domino Iesu Christo nostro esse susceptum, et non  plenam assumptionem eius et anime et corporis salutem datam. Nos enim insistentes Patrum uestigiis, et Scripturarum uocibus eruditi, docemus  et predicamus in Ecclesiis, et confitemur, Trinitatem increatam, eternam, unius esse in tribus subsistentiis, et in una Deitate  adorantes. Si quis autem tua Reuerentia, uel propter dogmatum prauitatem, uel propter alias causas a communione seiungit, sicuti nobis indicare dignatus 556 es, scias in nostris Ecclesiis non recipiendos, donec tu penitentie eorum, si tamen uoluerint damnare peruersa, ueniam dederis. Saluta omnes qui tecum sunt sacerdotales grado.





 EPISTOLA XCIu  DIONYSII AD THEOPHILUM.  A S. HIERONYMO, UT uIDETUR, LATINE REDDITA.

Theophilum continuo laudat, quod eius opera damnata sit heresis Origeniana, quam ut persequi ad finem usque non desinat, uehementer hortatur.

Domino Beatissimo THEOPHILO DIONYSIUS  Liddensis Episcopus.

»Bonus Deus noster, qui in conciliis sanctorum glorificatur , et amicos sibi, ac Prophetas singulis temporibus preparat, si ordinem nostre generationis aspicias,  te, Domine frater beatissime, emulatorem recte fidei suscitauit  ut et superstitionem hereticam de Gentilium fonte manantem Apostolico rigore contereres, et humanum genus, quod multis trahitur erroribus, ac dispersum gregem Christi ad suum Pastorem reduceres; qui tempore passionis idcirco pro cunctis dedit animam suam, ut nunc possimus credentes dicere, uere Deus in nobis est . Quis enim ita aut stultus, aut impius est, ut non confiteatur, te maximum orbi dedisse munus,  deletis sceleratissimis blasphemis [fort. blasphemi] Origenis discipulis, ne Ecclesia  Christi ab his polluatur, quorum cancer, et insanabilis 557 lepra sic multorum corda peruasit, ut et qui simulant penitentiam, heresi iungant periurium; et nos, quos tacere cogunt, odire non desinant.

2. Confortare igitur et uiriliter age , Dei famule, et usque in finem Origenis figmenta persequere, ne simplicium mentes sub umbra  sapientie blandis eius capiantur illecebris, et fiat in corpore Christi scissure diuisio. Omnes enim qui sapiunt, que sursum sunt, te Patrem, et spem, et coronam fidei alacres profitentur, quod Arii Magistrum, et  discipulum eius Euangelico mucrone confoderis. Fratres cellule mee oppido te salutant, et fratres qui tecum sunt.«





EPISTOLA XCu  558 ANASTASII PAPAE AD SIMPLICIANUM  .

Studium Theophili, ac uigilantiam laudat, cuius litteris conuentus, Simpliciano  Mediolanensi Episcopo denuntiat, a se quoque Origeniane heresi inflictum esse anathema.

Domino Fratri SIMPLICIANO, ANASTASIUS.

1. »Grandem sollicitudinem atque excubias super gregem suum pastor habere approbatur.  Similiter et  ex alta turre causa ciuitatis diu noctuque cautus speculator obseruat. Magister  prouidus  nauis 559 hora tempestatis, et periculi magnam patitur animi iactationem, ne procellis, atque asperrimis fluctibus nauis elidatur in saxa. Pari animo uir sanctus et honorabilis Theophilus, frater et cepiscopus noster, circa salutis commoda non desinit uigilare, ne Dei populus per diuersas Ecclesias, Origenem legendo, in magnas incurrat blasphemias.«

2. »Conuentus litteris memorati, conuenio Sanctitatem tuam, ut  sicuti nos in urbe Roma positi, quam princeps apostolorum statuit, et fide sua confirmauit gloriosus Petrus, ne quis contra preceptum legat hec que diximus, damnauimus, et cum magnis precibus postulauimus, ut Euangeliorum instituta, que ex ore suo Dei et Christi docuit censura,  ab hac recedi omnino 560 non debere, sed illud in memoriam deduci quod Paulus uenerabilis apostolus predixit, atque commonuit, Si quis uobis euangelizauerit preter quod euangelizatum est uobis, anathema sit . Igitur hoc preceptum tenentes, illud quidquid est fidei nostre contrarium, ab Origene quondam scriptum, indicauimus, a nobis esse alienum atque punitum.«

3. Hec sanctitati tue scripsimus per Eusebium presbyterum, qui calorem fidei gestans, et amorem circa Dominum habens,  quedam capitula blasphemie obtulit, que nos non solum horruimus, et iudicauimus, uerum et si qua alia sunt ab Origene exposita, cum suo auctore pariter a nobis scias esse damnata. Dominus te incolumem custodiat, Domine frater, merito honorabilis.«



QUARTA CLASSIS COMPLECTENS EPISTOLAS AB INEUNTE ANNO 401, USQUE AD 420. SIuE HIERONYMI uITAE FINEM.





EPISTOLA XCuI  . SIuE THEOPHILI ALEXANDRINI EPISCOPI  PASCHALIS ANNI 401. AD TOTIUS AEGYPTI EPISCOPOS, A S. HIERONYMO LATINE REDDITA.

Christi diuinitas maxime contra Apollinarem asseritur, tum Origenis errores plerique sigillatim proponuntur,  ac refutantur; denique in proximos dilectio, ad celebrandum, ut par est, Dominicum Pascha, precipua uirtus laudatur.

561 1. Christum Iesum, Dominum glorie, fratres carissimi, rursum consona uoce laudemus, et alacriter adorantes, et prophete uerba complentes,  qui dicit: Cantate Domino hymnum nouum ; quotquot fidei perducentis ad regna celorum participes sumus, sancte solemnitatis suscipiamus aduentum, et  imminentia festa totius nobiscum orbis festiuitate celebremus: clamante uno de sapientibus: ueni, comede in letitia panem tuum, et bibe in corde bono uinum tuum, quoniam complacuerunt Deo opera tua . Qui enim bonorum operum sunt, et lacte infantie derelicto, solidioris cibi alimenta suscipiunt, diuinos sensus altius intuentur, et saturati spirituali cibo, laudatorem et testem uite sue habent Deum; et ad istiusmodi conuiuas Ecclesiastes 562 loquitur: Omni tempore sint uestimenta tua candida, et oleum de capite tuo non deficiat . Ut uirtutum ueste circumdati, splendorem solis imitemur, et quotidiana lectione sanctarum Scripturarum quisque infundat oleum sensui suo, et paret mentis lucernam que, iuxta preceptum Euangelii, luceat omnibus qui in domo sunt .

2. Igitur conuiuas tales, et qui sic passionis dominice festa concelebrant, emulantes, cum sancto dicamus: Laudabo Dominum in uita mea, psallam Deo meo, quamdiu sum ; festinemusque ad Angelorum metropolim, que libera est, et nulla malitie sorde maculatur, in qua nec dissensiones sunt, nec ruine, et de altero ad alterum transmigratio, omnique uoluptate calcata, et compressis luxurie fluctibus, qui aduersum nos crebrius intumescunt, celestibus misceamur choris, ut iam nunc illuc mente translati, et augustiora uidentes loca, simus 563 quod futuri sumus. Qua beatitudine indignos se fecere Iudei, qui Scripture sancte opibus derelictis,  et ad pauperis intelligentie acquiescentes magistros, hodie audiunt: Semper errant corde ; et nolunt, presente Christo, dicere: Benedictus qui uenit in nomine Domini . Presertim cum omni uoce opera clariora, Deum illum esse testentur, et nequaquam dicere: Hec dicit Dominus, sed, Ego dico uobis: per que ostendit se latorem legum, et Dominum Deum uerum, et non esse unum quemlibet prophetarum.

3. Neque enim diuinitatem eius, que nullis locorum spatiis circumscribitur, assumptio seruilis forme poterat obscurare, nec angustia humani corporis ineffabilem  maiestatis eius terminare uirtutem, quem operum magnitudo Dei filium comprobabat. Nam cum frementis maris elatos gurgites, et instar montium intumescentes, tranquillitati subite reddidisset,   Apostolorum nauicula de naufragio liberata, et imperium presentis Domini aquarum profunda sensissent, cumque, colluctantibus uentis, et ex omni parte fluctibus excitatis, tanta discrimina Saluatoris iussione cessassent, quasi diuino spiritu afflati, qui pariter nauigabant: uere, inquiunt, filius Dei es : non ambigentes de diuinitate, cuius magnitudinem opera loquebantur. De illo enim prophetale uaticinium est: Tu dominaris fortitudinis maris, et motum fluctuum eius tu comprimis . Et ipse propheta canticum signat [al. significat],  ut non solum in uerbo, sed et in uirtute Deus uerus, qui uisus est, crederetur, excellentia operum quod latebat, ostendente. Perfectus Deus propria uoluntate quidquid humane fuit et nature et conditionis assumens, absque 564 peccato duntaxat et malitia, que nullam habet substantiam, infans nascitur, EMMANUEL adoratur, Magi de Oriente ueniunt, Deum Dei filium, genu posito, confitentur: qui, et tempore passionis, pendens in cruce, solis obscurat radios, nouo inauditoque miraculo diuinitatis sue exprimens magnitudinem. Et indiuisus et inseparabilis, nec in duos saluatores quorumdam errore seiunctus. Unde et ad discipulos loquebatur: Nolite uocare magistrum super terram: unus est enim magister uester Christus . Neque enim cum hec apostolis diceret, a corpore, quod patebat aspectui, diuinitatis excellentiam separabat. Nec quando unum se Christum Dei filium testabatur, animam diuidebat et carnem: non alter et alter, sed unus atque idem utrumque subsistens, Deus et homo, dum seruus uidetur, et dominus adoratur: siquidem in humani corporis uilitate ineffabilem celabat Deum, et rursum fragilitatem carnis diuinis operibus excedebat:  et ne unus quilibet sanctorum, ut a plerisque estimatum est, crederetur: sed ille quem et Paulus ostendere uolens, scribit: Unus Deus, unus et mediator Dei et hominum, homo Christus iehsu: Et iterum, Mediator autem unius non est, Deus autem unius est ; quia unus Filius Patris nostrique mediator, nec equalitatem eius amisit, nec  a nostro consortio separatus est, inuisibilis Deus, et uisibilis homo: forma serui absconditus est, et dominus glorie confessione credentium comprobatur.

4. Neque enim priuauit eum Pater nature sue nomine, postquam pro nobis homo et pauper effectus est, nec in Iordane fluuio baptizatum altero appellauit uocabulo, sed filium unigenitum: Tu es filius meus dilectus,  in quo mihi 565 complacui . Nec similitudo nostra in diuinitatis est mutata naturam, nec diuinitas in nostre nature uersa est similitudinem: sed manens quod a principio erat, Deus uerbum, et in se nos glorificans, non uenit, iuxta Ieremiam, ut diceret: Heu mihi mater, ut quid me genuisti? uirum  qui iudicer, et discernar omni terre: non profui, neque profuit mihi quisquam , qui libertatem donaturus aduenerat: nec iuxta Isaiam uociferabatur: ue mihi, quia cum sim homo,  et immunda labia habens, et in medio populi immunda labia habentis habitem, regem Dominum sabbaoth uidi oculis meis . Ipse enim erat rex glorie, ut in uicesimo tertio Psalmo scriptum est: In patibulo uictor existens, et hostilia bella compescens, ut hominem fictum ex humo celorum habitatorem faceret, et trophei sui communione donaret.

5. Igitur quanquam hoc nolint, qui eum putant in alium commutatum, iehsu Christus heri et hodie ipse est, et in eternum , nunquam habiturus regni sui finem, iuxta sceleratum Origenis errorem, ne cessante regno, etiam eternitate priuetur, sed coram omnibus loquens: Ego in Patre, et Pater in me . Et docere nos cupiens, quod et Pater in Filio, et Filius in Patre creaturis omnibus imperaret, et hoc ipsum roborans, inferebat: Ego et Pater unum sumus , ne quis unum suum, Patrisque regnum humane carnis occasione diuideret. Quod si iuxta Origenis insaniam aliquando amissurus est regnum Christus unigenitus Filius Dei, quomodo ipse Apostolis loquebatur: Ego et Pater unum sumus, non unum postea habiturus imperium? ut scilicet hic habeat gloriam, quam ibi depositurus est. Et ubi erit quod semper Filius in Patre, et Pater in Filio est, si regnum Filii non erit  certum? uerum hoc qui ita se habere contendunt, si tamen non egerint penitentiam, pereant, et ad hos zelo fidei pietatisque commotus loquatur Moyses: Maledictus tu in ciuitate, et maledictus in agro : Psalmista pariter increpante: Deficiant peccatores de terra, et iniqui, ut ultra non subsistant .

566 6. Equidem scire non possum, qua temeritate Origenes tanta confingens, et non Scripturarum auctoritatem, sed suum errorem sequens, ausus sit cunctis in medium nocitura proferre, nec estimauerit unquam ullum hominum fore, qui suis assertionibus contrairet, si  philosophorum argutias propriis tractatibus miscuisset, et a malo exordio in fabulas quasdam et deliramenta procedens, Christianum dogma ludum et iocum faceret, nequaquam diuine doctrine ueritate utens [al. nitens], sed humane mentis arbitrio, et in tantam, seipso magistro, intumescens superbiam, ut non imitaretur humilitatem Pauli, qui plenus Spiritu Sancto contulit cum prioribus apostolis euangelium, Ne forte in uacuum curreret, aut cucurrisset :  ignorans quod demoniaci spiritus esset instinctus, sophismata humanarum mentium sequi, et aliquid extra Scripturarum auctoritatem putare diuinum. Quiescant ergo aliquando, qui regni Christi finem somniantes, uerbositatis Origenis cupiunt esse parasiti, nec cum fidelibus ambulantes, fidem quam non habent, simulent. Quin potius discant,  quod omnis dolus, et fraudulentia, aliud sit et aliud ostendat: ut sub uirtutis specie uitia celare nitatur. Etenim cum in crucis ignominia, quam pro nobis passus est, non amiserit Christus esse Dominus glorie, iuxta beatum Apostolum, clamantibus contra Iudeis: Qui destruis templum, et in triduo edificas, saluum teipsum fac: si filius Dei es, descende de cruce ; et in carne patiens, pendensque in patibulo, fortitudinem proprie maiestatis ostendit, solem de cursu quiescere faciens, et signorum magnitudine plenam fidei uocem latroni extorquens: Memento mei, Domine, cum ueneris in regnum tuum . Nunquam post resurrectionis gloriam, perditurus est regnum, licet innumeros contra eum Origenes blasphemiarum lapides iactet. Aut cuius est consequentie, perpetuitatem regni discipulis polliceri, et dicere: uenite, benedicti Patris mei, possidete paratum uobis regnum a constitutione mundi : et ipsum 567 carere illo quod aliis tribuit? uel quomodo, scribente Paulo ad Corinthios, Absque nobis regnatis, et utinam regnaretis, ut et nos regnaremus uobiscum , intelligi poterit regnum Christi post multa tempora terminandum? presertim cum Ioannes clamet: Et qui desursum uenit, super omnes est : Et Apostolus scribat, Quorum Patres, et ex quibus iuxta carnem Christus, qui est super omnia Deus benedictus in eternum .

7. Itaque nulli dubium est, quin qui Deus permamanet  in eternum, simul habeat et regnum, et super ipsos quoque, quos regni possessione donauit, rex perpetuus appelletur, congruum habens diuinitatis imperium, nec quicquam in se rude et nouum, nisi assumptionem fragilitatis humane. Si enim, iuxta Origenis insaniam, post multorum circulos seculorum, Christi regnum est finiendum, consequens impietati eius est dicere, ut et Deus esse aliquando desistat: et qui regni terminos ponit, cogitur idem de diuinitate sentire, que perpetuitatem imperii naturaliter possidet. Quod si regnat Sermo Dei , utique Deus est, et hac ratione colligitur, quicumque tentauerit finem regno eius imponere, ad id eum deuolui, ut Christum credere compellatur et Deum esse desinere. Sed hec garriat magister indoctus  cum sectatoribus impiis, nos Christi regnum credamus eternum, et in solemni die cantemus cum Angelo, atque dicamus: Regni eius non erit finis . Si enim unum cum Patre est, nunquam ex eo quod unum est, cessaturus est, et unio Patris et Filii nunquam diuidetur in partes,  ne quod dicitur, unum sunt, aliquando unum esse desistat.

8. Facessant igitur stultissimi mortalium, imo descendant in infernum uiuentes , sicut Psalmista testatur, et preceptorem impietatis sue ibi esse cernentes, clamitent;  Et tu captus es sicut et nos: inter nos reputatus es: descendit in infernum gloria tua, et reliqua. Talis pastor gregis morbidi Christum ubique suggillat iniuriis, et diabolum honore sustollit, dum illum adserit, purgatum uitiis atque peccatis, pristinam aliquando gloriam recepturum, et hunc regnare desistere, simulque cum diabolo sub Patris 568 imperio redigendum; ut magis ad Origenis blasphemias, quam ad uociferationem Iudeorum propheta mirabundus exclamet:  Obstupuit celum super hoc, et horruit ualde, dicit Dominus, eo quod duo mala fecerit . Origenes, Christum asserens regnare desinere, et diabolum ad culmen, de quo ceciderat, ascensurum; talem sceleris sui profundum lacum fodiens, qui aquas continere non possit: equalem, quantum in se est,  diabolo facit Filium Dei, dum detrahit illi regni gloriam sempiternam, et imperio Patris eum subiicit cum demonibus. uerum istiusmodi uox impia proteratur, ut sciamus, regnum Christi esse perpetuum, ipso loquente ad discipulos suos: uos perseuerastis mecum  in tentationibus meis, et ego statuo uobis testamentum eternum, ut bibatis et comedatis semper super  mensam meam in regno meo . Quomodo enim impleri potest hoc, quod dicitur, semper, nisi perpetuum regnum sit, et nullo fine claudendum? Quod et Magi intelligentes, uersi ad penitentiam, studiosius percunctabantur, Ubi est qui natus est Rex Iudeorum? uidimus enim stellam eius in Oriente et uenimus ut adoremus eum . Magi fatentur Christum regem, et Origenes negat, dicens eum non perpetuo regnaturum, nec animaduertit se Iudeorum blasphemiis similem.

9. Legimus in euangelio: cum Dominus atque Saluator fortitudinis sue et patientie insigne exemplar ostendens, crucem scanderet, Pilatus inscripsit titulum, et posuit super caput eius: Scriptum autem erat: iehsu Nazarenus rex Iudeorum . Istum titulum multi legerunt Iudeorum, qui erat scriptus Hebraice, Grece, et Latine. Dicebant ergo Pilato principes sacerdotum et Iudeorum: Noli scribere quod rex Iudeorum sit, sed quod ille se dixerit regem Iudeorum. Respondit Pilatus: Quod scripsi, scripsi . Cum ergo Pilatus nec seditione, nec precibus ad hoc potuerit adduci, ut regnum Christi de titulo tolleret: sciat Origenes absque ulla necessitate se hoc facere, quod fecerunt Iudei, ut regnum Christi estimet terminandum. Et illi quidem in terra positum regem negabant, hic regnantem in celo, quantum in se est, detrahere nititur, ut accusatorem sceleris 569 sui habeat Pilatum, qui Iudeis respondit: Quod scripsi, scripsi. ueniat et prophetalis sermo in medium, ac regnum Christi tota predicet libertate: Gaude filia Sion, predica filia Ierusalem, letare et exulta de toto corde tuo, filia Ierusalem [al. Isrel]: abstulit Dominus iniquitates tuas, redemit te de manu inimicorum tuorum, rex Isrel in medio tui, non uidebis ultra mala [Soph. 3, 14. ex Grec.]. Neque enim quos semel saluos fecit, iterum precipitabit e celo, et dimittet iuxta Origenis deliramenta et fabulas, ut rursum de sublimibus corruant. Et hoc quod dicitur, Non uidebis [al. uidebitis] ultra mala, eterne securitatis indicium est, quod qui semel fuerint liberati, et regni celorum possessione perfruiti, nequaquam uitiis trahantur ad terram, nec Dei priuentur auxilio, qui eis iuxta eloquium prophetale, ponet murum, et circummurale, sua eos uirtute circumdans. Unde et Psalmista canit: Non commouebitur in eternum, qui habitat in Ierusalem . Et Dominus protestatur: Non te dimittam, nec deseram. Frustraque somniat ascendere animas in celum, et descendere, et nunc proficere, nunc ad inferiora delabi, ut per ruinas innumerabiles sepe moriantur, et Christi passio irrita fiat. Qui enim semel pro nobis mortuus est, eternam nobis uictorie sue letitiam dedit, que nulla uitiorum mole extenuetur [al. tenetur]. Nec quisquam hominum crebrius moritur, quod Origenes ausus est scribere, Stoicorum impiissimum dogma, diuinarum cupiens Scripturarum auctoritate firmare.

 10. Christum pro Demonibus passurum.---uerum quid ista memoramus? cum in tantam irruperit  uecordiam, imo dementiam, ut aliud Saluatori crimen impingat, dicens eum et pro demonibus ac spiritualibus nequitiis apud superos affigendum cruci. Nec intelligit in quam profundum impietatis corruat barathrum. Si enim Christus pro hominibus passus, homo factus est, ut Scripturarum testantur eloquia, consequens erit ut dicat Origenes, Et pro demonibus passurus, demon futurus est: hoc enim necessitate cogetur inferre, ne ab eo quod cepit, discrepare uideatur; ut imitetur blasphemias Iudeorum  , quos semper imitatur; et illi enim Christo similiter loquebantur: Demonium habes: 570 Et, In Beelzebub principe demoniorum eiicis demonia . Sed absit ut pro demonibus Christus passurus sit, ne et ipse demon fiat. Et qui hoc credunt, rursum crucifigunt, et ostentui habent Filium Dei , qui nequaquam ut semen Abraham apprehendit, ita assumet et demonum [al. Demonium], ut pro illis quoque crucifigatur. Nec demones pro se Deum in passione cernentes, cum Propheta clamabunt: Hic peccata nostra portauit, et pro nobis dolet. Neque cum Isaia dicent: Liuore eius sanati sumus . Nec pro demonibus, sicut pro hominum genere, quasi ouis Christus ducetur ad uictimam; nec pro eorum salute dicetur: Proprio Filio non pepercit ; quia nec demones clamabunt: Traditus est pro peccatis nostris, et resurrexit pro iustificatione nostra . Paulus quidem scribit: Tradidi enim uobis in primis, quod et accepi, quia Christus mortuus est pro peccatis nostris, secundum Scripturas : illas in testimonium uocans, et uolens earum auctoritate firmare quod dubium est; Origenes autem absque ullo diuine uocis testimonio uim facere nititur ueritati, et extincta lucerna, inuenire eam.

11. Fautor demonum et non hominum, crebris calumniis lacessit Filium Dei, et denuo crucifigit, non intelligens in quam profundam et horribilem impietatis uoraginem detrahatur. Consequens enim est, ut qui priora susceperit, suscipiat et que sequuntur: et qui  pro demonibus Christum dixerit crucifigi, ad ipsos quoque dicendum esse suscipiat: Accipite et edite: hoc est Corpus meum. Et: Accipite, et bibite: hic est sanguis meus . Si enim et pro demonibus crucifigatur, ut nouorum dogmatum assertor affirmat, quod erit priuilegium, aut que ratio, ut soli homines corpori eius sanguinique communicent,  et non demones quoque, pro quibus in passione sanguinem fuderit? Sed nec demones audient: »Accipite, et edite:« Et, »Accipite, et bibite;« nec Dominus sua precepta dissoluet, qui discipulis ait: »Nolite dare sanctum canibus, nec mittatis margaritas uestras ante porcos, ne forte conculcent eas pedibus suis, et conuersi disrumpant uos .« Nam et Apostolus scribens, »Nolo uos participes demonum fieri. Non potestis calicem 571 Domini bibere, et calicem demoniorum: non potestis mense Domini participari, et mense demoniorum :« per hec impossibile esse demonstrat, demones de calice Domini bibere, et de mensa eius participari. Cibus diaboli negatores Dei sunt, Abacuc loquente: Esce eius electe ; cibus autem impiorum omnium execrabilis ipse diabolus, Prophete uaticinio concrepante: Dedisti eum escam populis Aethiopibus . Ex quibus omnibus approbatur, Christum pro demonibus non posse crucifigi, ne demones Corporis et Sanguinis eius participes fiant.

12. Cum ergo et Apostolus de Saluatore significet: Hoc enim fecit semel, seipsum offerens ; et Origenes tanta confidentia illius sententie contradicat, tempus est illud inferre: Terra, terra audi uerbum Domini, scribe uirum istum abdicatum . Quis enim infernus hec mala suscipere potest? quis tartarus de rebus istiusmodi cogitare? que gigantum insania tam rebellis exstitit, et turrim impietatis exstruxit? que libido lasciuiens, et demonum amore deperiens, sic uniuerso  dogmati transeunti diuaricauit crura mentis sue? quis intantum de Sodomitica uinea bibit, ut inebriatus uino furoris eius, toto corde conciderit? quis Babyloniorum ita fluminum gurgitibus irrigatus, uiuos Isrel fontes reliquit? quis egrediens de Ierusalem, et Hieroboam filii Nabath imitator existens, tot errorum fabricatus altaria est, et ararum profana  thura succendit ? Cur Dathan et Abiron, qui minora peccarunt, non ueniant ante tribunal Christi, et sui eum comparatione condemnent, qui extra Ecclesiam Saluatoris uariarum doctrinarum thuribula diabolico igne compleuit? Neque enim Dominus qui loquitur per Prophetam: Ego uisiones multiplicaui, et in manibus Prophetarum assimilatus sum , adulterinas eum docuit proferre doctrinas, nec qui a principio ipsi uiderunt, et ministri fuerunt uerbi Dei, nec Prophetarum chorus, qui olim uocabantur uidentes, hec eum instituit: sed ipse sue mentis arbitrio, furori demonum seruiens, et blando cogitationum errore deceptus, gregem, et ut ita dicam, 572 examen dogmatum peruersorum, per totum orbem immisit mentibus indoctorum. Iste est qui Assyriis Babyloniisque fluminibus aperuit os suum, qui nauem Ecclesie bonarum mercium  salutaris doctrine plenam, fluctibus  operire conatus est: dum  imperitorum laude sustollitur, et Scripturarum sensum, aliter quam se habet ueritas edisserens, gloriatur in confusione sua. Quis enim innumerabiles adeo et garrulos, et uerbositatis atque imperitie plenos conscripsit libros, et infatigabili studio dies noctesque coniunxit, ut errorum monimenta dimittens, mereretur audire: Multis itineribus tuis deceptus es? Usus est enim duce pessimo, aura populari, et plurimis false scientie uoluminibus exaratis, ac rebelli contra Deum mente pugnans, unguento celestium doctrinarum saniem quamdam, et pedorem sui fetoris immiscuit, ut rursum ad suam animam diceretur: Immunda et famosa, et nimia iniquitatibus. Neque enim Prophetam audire uoluit commonentem: Quare diligitis uanitatem et queritis mendacium ? is qui pro demonibus Christum affigit cruci, ut non solum Dei et hominum, sed demonum quoque mediator fiat. uerum absit tam immane nefas de Saluatore credere, ut templum corporis sui, quod pro nobis suscitare dignatus est, amissurus, aliud sibi templum demoniace conditionis affigat, ut illorum quoque recepta similitudine, pro ipsis patibulum subeat.

13. Obsecro, Fratres carissimi, ut ignoscatis dolori meo, doctrinis impiis resistenti: dum enim impudentiam sectatorum eius repercutere nitimur, compagem lorice ipsius, et uenenati pectoris fraudulentias in medium protulimus, ut illud quoque compleretur in eo: Reuelabo ignominiam tuam, et ostendam eam amatoribus tuis . Nam inter cetera etiam resurrectionem a mortuis, que spes salutis nostre est, ita corrumpit et uiolat, ut audeat dicere, corpora nostra suscitatum quidem iri: sed sic ut corruptele rursus ac morti subiaceant. Responde mihi, o impietatis caput, quomodo, iuxta Apostolum Paulum, uicerit Christus eum, qui 573 mortis habebat imperium, hoc est diabolum, si corruptibilia et mortalia iterum corpora surrectura sunt? Quid nobis profuit Christi passio, si mors atque corruptio denuo nostra corpora possessura est? Aut quid sibi uult Apostolus, scribens: Sicut enim in Adam omnes moriuntur, ita in Christo omnes uiuificabuntur , si resurgentibus mors seua dominabitur? uel quomodo qui ista credunt, possunt ex animo dicere: Christus Dei uirtus, et Dei sapientia ? uolentes illo fortiorem esse mortem, que suscitata ab eo corpora deletura est, nec probetur ex omni parte superata? uerum et Origenem tam impie resistentem Christus Dominus noster, simul et mortem uicit, et diabolum, qui habebat mortis imperium, sua uirtute  destruxit, parato nobis in celo uictoriarum suarum triumpho. Nec idcirco corpora suscitabit, ut rursum pereant, sed pro illorum incorruptione perpetua, mortem corruptionemque deleuit.

14. Unde liberati a cunctis malis, passionis dominice festa celebremus, et iuxta Euangelii parabolam , cernentes a sapientia immolari tauros et altilia, uescamur fortioribus, plenisque neruorum, et pinguioribus doctrinarum cibis, ut lac infantie deserentes, solidiora capiamus alimenta, causamque malorum omnium fugiamus, imperitiam, que cum multorum diuersis heresibus uinxerit pedes, Origene maxime sui fruitur amatore, qui inter cetera ausus est licere. Non esse orandum Filium, neque cum Filio Patrem: ac post multa secula Pharaonis instaurauit blasphemiam, dicentis: Quis est ut audiam uocem eius? nescio Dominum, et Isrel non dimittam . Nec est aliud dicere, nescio Dominum, quam hoc quod dicit Origenes, non est orandus Filius, quem certe Dominum  confitetur. Et quanquam ille in tam apertam proruperit blasphemiam, tamen orandus est de quo Propheta testatur, dicens: Et adorabunt te, et in te deprecabuntur, quia in te est Deus, et absque te non est Deus . Et rursum, Omnis qui inuocauerit nomen Domini, saluus erit . Et 574 Paulus disputans: Quomodo, inquit, in uocabunt, in quem non crediderunt ? Oportet primum credere, quod Filius Dei sit, ut recta et consequens fiat eius inuocatio. Et quomodo orandus non est, qui non est Deus: sic e contrario, quem Deum esse constiterit, adorandus  et orandus. Unde et Stephanus, positis genibus, et obsecrans pro his qui se lapidibus obruebant, dicebat ad Filium: Domine, ne statuas illis hoc peccatum. In nomine quoque Iesu Christi omne genu flectetur, celestium, terrestrium, et infernorum . Quod autem dicitur, Genu flectetur, sollicite et humillime orationis indicium est: Itaque nec Deum credit Origenes Filium Dei, quem non putat  orandum, et lacerat eum conuiciis: cumque sibi in Scripturarum memoria blandiatur, et putet se eas intelligere, non audit contra se loquentem Moysen: Homo qui maledixerit Deum, peccatum habebit, et qui nominauerit nomen Domini, morte morietur: lapidibus obruet eum omnis multitudo  . At quis tantis Christum afficit contumeliis, ut hic, qui ausus est dicere, Non debet orari, cassum et inane tantum ei diuinitatis nomen indulgens?

15. uerum quid necesse est in tam impiis immorari? ad alium eius transeamus errorem. Dicit corpora que resurgunt, post multa secula in nichilum dissoluenda, nec futura aliquid, nisi cum de celorum mansionibus anime ad inferiora dilapse indiguerint  nouis, que alia rursum fiant, prioribus omnino deletis. Quis ista audiens, non et mente, et corpore pertremiscat? Si enim post resurrectionem corpora redigentur in nichilum, fortior erit mors secunda, quam prima: que delere omnino poterit substantiam corporalem. Cur Paulus scribit sic: Mors non dominabitur illius, quod enim mortuum est peccato, mortuum est semel : si corpora delenda sunt penitus? Aut quomodo hoc quod dicitur semel, firmum erit: cum caro ab anime consortio separata, redigenda sit in nichilum? Qua ratione rursus adiunxit? Seminatur in corruptione, surget in incorruptione: 575 seminatur in infirmitate, surget in uirtute: seminatur in ignobilitate, resurget in gloria: seminatur corpus animale, surget corpus spirituale . Si enim  incorruptio in nichilum redigit, consequens fuerat dicere, corruptioni ea in perpetuum reseruari, essetque fortior incorrupto corruptio. Sed absit Paulum contraria sibi scribere, et incorruptionis  et corruptionis eamdem esse naturam. Quod si, ut falso putat Origenes, non solum corruptibile, sed et mortale corpus est suscitandum, ergo unum atque idem corruptio et incorruptio, mors et uita dicentur, et eamdem habebunt in suscitatis corporibus potestatem, et nequaquam rebus, sed tantum nominibus corruptio et incorruptio, mors et uita separabuntur. Sin autem corruptibile et mortale corpus resurrecturum est, consequentius fuerat Apostolum dicere: Seminatur in corruptione, surget in corruptione: seminatur in infirmitate, surget in infirmitate: seminatur in ignobilitate, surget ignobilitate: seminatur corpus animale, surget corpus animale. Quod si corruptionem, et infirmitatem, et ignobilitatem amouet a corporibus suscitatis, et dicit e contrario incorruptione, et fortitudine, et gloria corpora uestienda, et pro animali spirituale corpus esse reddendum; soluta erit mors, et in corporibus suscitatis pro morte et corruptione, immortalitas incorruptioque regnabunt: quia et ipsum corpus immortale et incorruptum resurget, ut possit permanere anime ceternum. Igitur et Saluator pignus salutis nostris corporibus in resurrectione sui corporis tribuens, non potest credi  ultra moriturus, Apostolo in hanc sententiam congruente: Christus resurgens ex mortuis, ultra non moritur, mors ei nequaquam dominabitur . Nisi illius fuerit dominata, nec dominetur nostri.

16. Artem magicam haud malam.---Confundatur Origenes, inter cetera flagitiorum genera, que confingit, magicis quoque artibus patrocinium tribuens:  nam in tractatibus suis, his locutus est uerbis: »Ars magica non mihi uidetur alicuius rei subsistentis uocabulum, sed et si sit, non est operis 576 mali  ,« ne quis habere possit contemptui. Hec dicens utique fautorem se esse demonstrat Elyme magi, qui Apostolis repugnauit, et Iamne atque Mambre, qui Moysi magicis artibus restiterunt. Sed nullas Origenis patrocinium habebit uires, quia Christus magorum prestigias suo deleuit aduentu. Respondeat noue impietatis assertor, imo aperte audiat: Si non est malum ars magica, non erit malum et idololatria, que artis magice uiribus nititur. Quod si malum est idololatria, malum erit et ars magica, ex qua subsistit idololatria. Cum autem idololatria Christi maiestate deleta sit, indicat et parentem suam artem magicam secum pariter dissolutam, Propheta super hoc liquido proclamante: Sta nunc in incantationibus tuis, et multis ueneficiis tuis, que didicisti ab adolescentia tua, si potuerint prodesse tibi . Cum igitur hec Prophetarum scripta  testentur, et nullus unquam ausus sit memorie prodere, magorum artes inter optima queque numerandas, leges quoque publice magos et maleficos puniant: scire non possum qua ratione impulsus Origenes, qui Christianum se iactat, Sedechie pseudoprophete emulator existens, cornua sibi ferrea fecerit, quibus contra dogmata ueritatis armatus incedat, nec sapiat quidquam de celesti Ierusalem, neque imitetur Moysen, et Daniel, Petrumque, et alios sanctos, qui contra magos et incantatores, quasi in acie stantes indefesso certamine dimicarunt. Cum quibus feste diei ducamus choros, quod per media Babylonis pericula transeuntes, Origenis uenena uitauimus [al. uitamus], et obediuimus Prophete sermonibus, imperantis: Egredere de Babylone, qui fugis de terra Chaldeorum , ut ingrederemur Ierusalem, in qua predicatio ueritatis est.

17.  Quanquam mendacio resistentes, passi sumus aliquid trium puerorum, qui in camino estuantis incendii flammarum uicere naturam, tamen non preualuit contra nos ignis Babylonius, nec capilli nostri  adusti sunt , extrema uidelicet ecclesiastice dogmata ueritatis; nec saraballa mutata, que in protectionem 577 animarum testimoniis Scripture sancte nobis sapientia texuit  , nec odor ignis in nobis est, peruerse scientie flamma discurrens. Non enim acquieuimus doctrine eius, qui propter lapsum rationabilium creaturarum, corpora fieri suspicatur: et dicit iuxta Greci sermonis etymologiam, animas idcirco uocitatas, quod calorem mentis, et in Deum feruentissime caritatis amiserint, ut ex frigore nomen acceperint, ne et Saluatoris animam iisdem subiacere neniis sentiremus. Solis quoque et lune, ac stellarum cursus, et totius mundi pulcherrimam in diuersitate consonantiam non asserimus ex causis precedentibus, uariisque peccatis, et animarum uitiis accidisse: nec bonitatem Dei multo tempore prestolatam; ut non ante faceret uisibiles creaturas, nisi inuisibiles deliquissent. Nec uanitatem appellamus substantiam corporalem, ut ille estimat, aliis uerbis in Manichei scita concidens [f. concedens], ne et Christi corpus subiaceat uanitati, cuius edulio saturati, ruminamus quotidie uerba, dicentis: Nisi quis comederit carnem meam, et biberit Sanguinem meum, non habebit partem mecum . Nam si natura corporea uana est et futilis, iuxta Origenis errorem, cur Christus resurrexit a mortuis? quare nostra corpora suscitabit? quid sibi uult Paulus scribens: Si mortui non resurgent, nec Christus surrexit: si autem Christus non resurrexit, uana est fides nostra .

18. Ex quo perspicuum est, non corporum naturam esse uanam, sed eos credere  uanitatem, qui non putant eam resurgere, et manere perpetuam. Honorabiles quoque contemnat nuptias, negans subsistere corpora, nisi prius anime in celo peccauerint, ut inde precipitate, quasi quibusdam ergastulis corporum uincte fuerint. Et ille quidem sentiat ut uult, loquatur ut  non timet: audiat nos cum Paulo suis auribus inclamantes: Honorabiles nuptie, et 578 cubile immaculatum . Et quomodo immaculatum, si anima uitiis sordidata carne circumdatur? Et culpe subiacebit Anna uxor Helcane semen uirile postulans, ut propter desiderium muliercule, anime in celis periclitentur, et una earum peccato  grauis labatur in terram, ac pristinam  beatitudinem deserat. Nec Moyses imprecans, et dicens: Dominus Deus uester multiplicet uos, et ecce estis hodie sicut stelle celi in multitudine. Dominus Deus patrum uestrorum addat uobis sicut estis, millies, et benedicat, ut locutus est : hoc petebat ut animarum in celo caterue peccantes Isrelitici populi gentem conderent. Quod esse discrepans, apertissime patet, ut qui pro delicto populi precabatur: Si dimittas peccatum hoc populo, dimitte; sin autem, dele me de libro quem scripsisti , postulet multiplicari filios Isrel  , quos si nouerat animarum ruinis crescere, non e contrario precaretur, ne propter uitia melioris substantie natura uilior conderetur. Cur Dauid imprecatur in Psalmo: Benedicat te Dominus ex Sion, et uideas que bona sunt in Ierusalem omnibus diebus uite tue, et uideas filios filiorum tuorum : si animarum  depulsione et exitio iusti uiri augetur genus? Et audet dicere: Ecce sic benedicetur homo, qui timet Dominum : cum sciat animas delinquentes corporum uinculis alligari, et in huiusmodi carcere iudicio Dei penas luere peccatorum? Quomodo Deus loquitur per Prophetam: Si audisses precepta mea, fuisset utique quasi fluuius pax tua, et iustitia tua sicut fluctus maris, et sicut arena semen tuum, et soboles uteri tui, ut puluis terre ? Qui enim Dei precepta conseruant, non debent accipere premium, animarum de celo ruinas, que ligate corporibus, sobolis eorum incrementa multiplicent. Si autem uolunt discere, que sint humani generis exordia, audiant dicentem Moysen: Tulit Deus de terra, et finxit hominem, et insufflauit 579 in faciem eius spiritum uite, et factus est homo in animam uiuentem , id est, immortalem. Deus quoque benedicens Adam, et Euam, ait: Crescite et multiplicamini, et replete terram .

19. Si anime post peccatum mittuntur in terras, ut nascantur in corporibus, non erat rationis benedici Adam et Eua, cum causa peccati maledictionem potius mereretur. Denique postquam plasmauit eos, benedictionis uocibus prosecutus est: quos postea uoluntate peccantes, maledictione percussit. Ex quibus colligitur nequaquam propter animarum peccata corporum  substitisse naturam. Audiant rursum dicentem:  Ego feci terram, et hominem in ea  . Et Dauid: Celum celi Domino, terram autem dedit filiis hominum . Et cessent ultra cogitationum suarum errores sequi, et Scripturarum magis auctoritate ducantur. Sicut enim qui uoluptatibus eneruati sunt, et quorum in pectore libido dominatur, contemplantes corporum uenustatem, non querunt morum pulchritudinem, sed membrorum; sensusque eorum pregrauatus fece terrena, nichil altius intuetur: sic qui structa uerborum compositione ducuntur, et capti eloquentie sono, non intuentur dogmatum ueritatem, erubescunt errorem pristinum confiteri, et arrogantie tumore cecati, nolunt esse discipuli, ne postquam correcti fuerint, prius errasse uideantur.

20. Abiectis itaque Origenis malis, et Scripturarum, que uocantur apocryphe [al. apocrypha et abscondita], id est abscondite, decipulis pretermissis: Non enim in abscondito locutus sum , ait Dominus, iterum atque iterum obsecro uos, fratres carissimi, dominice passionis festa celebremus, fidem conuersatione decorantes  , misericordia in pauperes imitemur Deum, cui nulla corporalium naturarum forma consimilis est. Habeamus in cunctis imaginem bonitatis eius, penitentia emendemus errores, oremus pro inimicis, pro detractoribus obsecremus, emulantes Moysen, qui sororis contra se loquentis culpam oratione deleuit. Oleo eleemosyne peccatorum sordes lauemus: captiuorum uincula 580 nos uideantur astringere, et propitium illis imprecemur Deum. Clausos carcere humanitas diurna sustentet, et his quorum corpora morbus Regius occupauit, et iugi tabe membra soluuntur, propter repositam in celis mercedem, sollicito ministerio seruiamus. Si quando potestas iudicii nobis data fuerit, et iurgantium ad nos fratrum causa delata, non sit personarum consideratio, sed rerum: corruentibus, et in tribulatione positis, nos quoque ruamus affectu. Leges normam teneant ueritatis. Caritas prona sit ad misericordiam, non insultans peccantibus, sed condolens, facilis est enim lapsus ad uitia, et fragilitas conditionis humane quidquid cernit in alio, in se debet pertimescere. Cumque alius fuerit pro errore correptus, illius emendatio nostra sit cautio, et super omnia quasi culmen, et corona uirtutum, pietas in Deum toto cordis timore seruetur, execrantesque Deorum numerum, Patris et Filii et Spiritus sancti unam confiteamur indiscretamque substantiam, in qua et baptizati uitam eternam suscepimus. Et si Dei tribuerit clementia, cum Angelis merebimur dominicum Pascha celebrare, habentes Quadragesime exordium, ab octauo die mensis, qui secundum Aegyptios uocatur  Phamenoth. Et ipso prebente  uires, attentius ieiunemus: hebdomade maioris, id est Pasche uenerabilis, die tertiadecima mensis Pharmuthi fundamenta iacientes: ita duntaxat, ut iuxta euangelicas traditiones finiamus ieiunia intempesta nocte, octauo decimo die supradicti mensis Pharmuthi. Et altero die, qui dominice resurrectionis est symbolum, id est, nonodecimo eiusdem mensis uerum Pascha celebremus: adiungentes his septem reliquas hebdomadas, in quibus Pentecostes festiuitas texitur, et prebentes nos dignos communione Corporis et Sanguinis Christi. Sic enim merebimur accipere regna celorum in Christo Iesu Domino nostro, per quem, et cum quo Deo Patri gloria et imperium, cum Spiritu Sancto, et nunc, et semper, et in omnia secula seculorum Amen.

581 21  Salutate inuicem in osculo sancto. Salutant uos qui mecum sunt fratres.



EPISTOLA XCuII  . AD PAMMACHIUM ET MARCELLAM.

Alteram Theophili Paschalem epistolam contra Origenem a se Latine explicatam mittit, et quod superiorem a se immutatam calumniarentur Origeniste, rursus hoc anno Grecum exemplar uersioni sue iungit, et paucis hereticos impugnat.

1.  Rursum Orientalibus uos locupleto mercibus, et Alexandrinas opes primo Romam uere transmitto.  Deus ab Austro ueniet, et sanctus de monte Pharan, umbra condensa : unde et sponsa letatur in Cantico Canticorum, dicens: In umbra eius concupiui et sedi; et fructus eius dulcis in faucibus meis . uere nunc completur Isaie uaticinium predicantis: In die illa erit altare Domini in medio terre Aegypti . Ubi abundauit peccatum, superabundauit et gratia . Qui paruulum Christum fouerant, adultum fidei calore defendunt, ut qui per illos effugerat Herodis manus, effugiat hereticum blasphemantem. Quem  Demetrius Alexandri urbe pepulit, toto orbe fugat Theophilus, ad quem Lucas scripsit Actus Apostolorum, qui ex amore Dei nomen inuenit. Ubi nunc est  co luber tortuosus? ubi uenenatissima uipera?

Prima hominis facies, utero commissa luporum. .
Ubi heresis, que sibilabat in mundo, et me et Papam Theophilum sui iactabat erroris, latratuque impudentissimorum canum ad inducendos simplices, nostrum mentiebatur assemsum? Oppressa est eius  auctoritate, et eloquentia: et in morem demoniacorum spirituum de terra loquitur. Nescit enim cum qui, de sursum ueniens, ea loquitur que sursum sunt.

2. Atque utinam serpentina generatio, aut simpliciter nostra fateatur, aut constanter defendat sua, ut scire ualeamus qui nobis amandi sint, qui cauendi. Nunc autem nouum penitentie genus: oderunt nos, quasi hostes, quorum fidem publice negare non audent. 582 Rogo, quis est iste dolor, qui nec tempore, nec ratione curatur? Inter micantes gladios, iacentia corpora, riuos sanguinis profluentes, iunguntur sepe hostiles dextre, et belli rabiem pax repentina commutat. Soli sunt huius hereseos sectatores, qui cum Ecclesiasticis non ualent federari: quia quod sermone coguntur dicere, mente condemnant. Et si quando aperta blasphemia publicis auribus fuerit reuelata, et uiderint contra se audientium turbam circumfremere, tunc simulata simplicitate, dicunt audisse se primum, que magistrum dicere ante nescierint. Cumque eorum scripta teneantur, uoce negant, quod litteris confitentur. Quid necesse est obsidere  Propontidem, mutare loca, diuersas lustrare regiones, et clarissimum Pontificem Christi, eiusque discipulos rabido ore discerpere? Si uera loquimini, pristinum erroris ardorem, ardore fidei commutate. Quid  maledictorum pannos hinc inde consuitis; et eorum carpitis uitam, quorum fidei resistere non ualetis? Num idcirco non estis uos heretici, si nos quidam assertione uestra [al. nostra] crediderint peccatores: et os impietate fedum non habebitis, si cicatricem poteritis in nostra aure monstrare? Quid iuuat uestram perfidiam, uel prodest pellis Aethiopica et pardi uarietas, si in nostro corpore neuus apparuerit? En Papa Theophilus tota Origenem arguit libertate, hereticum esse: nec illi dicta defendunt, sed fingunt ab hereticis immutata, multorumque dicunt libros similiter deprauatos; ut illum non sua fide, sed aliorum tueantur erroribus. uerum hec aduersum hereticos dicta sint, qui iniusto contra nos odio seuientes, mentis [al. mente] fatentur arcanum, et uenena pectoris irremediabili dolore testantur.

3. uos Christiani Senatus lumina, accipite et Grecam et Latinam etiam hoc anno Epistolam, ne rursum heretici mentiantur a nobis pleraque uel addita, uel mutata: in qua laborasse me fateor, ut uerborum elegantiam pari interpretationis uenustate seruarem; et intra definitas lineas currens, 583 nec in quoquam excedens loco, eloquentie eius fluenta non perderem, easdemque res eodem sermone transferrem. Quod utrum consecutus sim necne, uestro iudicio relinquo. Quam sciatis in quatuor partes esse diuisam. In primo credentes hortatur ad Dominicum Pascha celebrandum: in secundo et tertio loco  Apollinarium et Origenem iugulat: in quarto, id est, extremo, hereticos ad penitentiam cohortatur. Si quid autem hic minus aduersus Origenem dictum est, et in preteriti anni Epistola continetur, et hec quam modo uertimus, breuitati studens, dicere plura non debuit. Porro contra Apollinarium succincta fides et pura professio non caret subtilitate dialectica, que aduersarium suum, extorto de manibus eius pugione, confodit.

4. Orate igitur Dominum, ut quod in Greco placet, in Latino non displiceat, et quod totus Oriens miratur et predicat, leto sinu Roma suscipiat. Predicationem quoque cathedre Marci Euangeliste cathedra Petri Apostoli sua predicatione confirmet. Quanquam celebri sermone uulgatum sit, beatum quoque Papam Anastasium, eodem feruore, quia eodem spiritu est, latitantes in foueis suis hereticos persecutum, eiusque littere doceant,  damnatum in Occidente quod in Oriente damnatum est.  Cui multos imprecamur annos, ut hereseos rediuiua plantaria, per illius studium longo tempore arefacta, moriantur.





EPISTOLA XCuIII  . SIuE THEOPHILI ALEXANDRINI ALTERA  PASCHALIS ANNI 402. AD TOTIUS AEGYPTI EPISCOPOS S. HIERONYMO INTERPRETE.

Primo credentes hortatur ad Dominicum Pascha celebrandum: deinde Apollinarii, tertio Origenis errores impugnat, ac iugulat: postremo hereticos ad penitentiam cohortatur.

1. Primum solemnitatis auguste sermo diuinus de celorum regionibus 584 micans, et splendore suo iubar solis exsuperans, clarissimum animabus se desiderantium lumen infundit. Cumque pleno cordis intuitu radios eius quiuerint sustinere, ad ipsa celestis Ierusalem interiora penetralia, atque, ut ita dicam, Sancta sanctorum eas pertrahit. Unde si uolumus salutis esse participes, et adherentes studio uirtutum, animarum uitia purgare, et quidquid in nobis sordium est, iugi Scripturarum meditatione diluere: quasi sub sudo apertam doctrinarum scientiam contemplantes, festinemus superne letitie festa celebrare, et iungere nos Angelorum choris, ubi corone et premia, et certa uictoria est, et desiderata triumphantibus palma proponitur. Nec differamus, tumentibus carnis fluctibus liberati, inter diuersa  uoluptatum hinc inde naufragia, clauum tenere uirtutum, et post grandia maris pericula tutissimum celorum intrare portum.

2. Quamobrem et eos, quos cassa uite huius cura sollicitat, et instar frementium gurgitum, perturbationum profunda circumsonant, quasi de somno graui excitantes, ad sapientie prouocemus lucra: ostendamusque eis ueras diuinorum sensuum diuitias, et inspirata sancte celebritatis gaudia: eoque omnis impresentiarum assumatur labor, ut et eos qui paululum negligentes sunt, et nosmetipsos eterne glorie preparemus. Unde et in Prouerbiis indigentes sensu ad conuiuium suum Sapientia prouocans, clamitat: uenite, comedite de panibus meis, et bibite uinum quod miscui uobis . Non enim sic celum hoc, quod suspicimus, stellarum illustratur choris, nec in tantum sol et luna, duo mundi, ut ita dicam, clarissimi oculi, quorum cursu annus euoluitur, et uicissitudine tempora commutantur, clarum terris lumen infundunt, ut nostra solemnitas uirtutum choro fulget et radiat. Cuius thesauros et diuitias qui expetunt [al. expetentes], consona cum Dauid uoce decantant: Quis dabit mihi pennas sicut columbe? et 585 uolabo et requiescam . Exultantesque, et quodam tripudio gestientes, et iuxta quod scriptum est, gaudio ineffabili corda perfusi, rursum clamitant: Non habemus hic manentem ciuitatem, sed futuram inquirimus , cuius artifex et fabricator est Deus.  Sciunt enim omnium laborum suorum, quibus in hoc mundo pugnatur et curritur, hanc esse repositam spem, et hec in futuro premia constituta, pro quibus nulla pericula formidantes, quotidie uite sue cursum [al. cursum suum] dirigunt, hereticorum uel maxime impietatem, et tendiculas declinantes, quibus ceci cecos ducunt in foueam, et quasi quadam ueternosa et immundissima carie deceptorum corda commaculant: nec hac  calce contenti, intimas Scripturarum medullas bibunt, ueritatem dogmatum falsi nominis scientia condemnantes.

3. Quod intelligens et patriarcha Iacob, scalam cernit in somnis, cuius caput pertingebat usque ad celum, per quam diuersis uirtutum gradibus ad superna conscenditur, et homines prouocantur, terrarum deserentes humilia, cum Ecclesia primitiuorum dominice passionis festa celebrare. Non est, inquit, hoc nisi domus Dei, et hec est porta celi . Quam Dauid acutius intuens, et tota cupidine mentis inquirens, rationesque huius itineris cogitationibus tractans, et quasi pretiosa pigmenta fortius terens atque comminuens, ut suauissimi late odoris fragrantia spargerent, ad solemnitatem prouocat festinantes, dicens: Aperite mihi portas iustitie, et ingressus in eas confitebor Domino: hec est porta Domini, iusti  intrabunt per eam . Non est ergo, non est hereticorum ulla solemnitas: nec qui errore decepti sunt, illius possunt communione letari. Scriptum est enim, Si bestia tetigerit montem, lapidabitur . Neque celestium possunt recipere sacramenta uerborum, qui diuinis Ecclesie dogmatibus contradicunt. Totis itaque uiribus animas nostras ab omni contagione purgantes, dignas celebritati, que imminet, preparemus, ut possimus cum sanctis canere: Deus Dominus, et 586 illuxit nobis . De qua et alius Propheta conscius futurorum mystica uoce testatur:  Apparebit Dominus in eis, et disperdet omnes deos Gentium . Quando uerba in opera commutata sunt, et ambigentium oculis rerum ueritas demonstratur,  ut per efficientiam eorum, que predicta sunt, uerborum ueritas comprobaretur, uictorie sue nos Deo faciente participes, ut et solemnitatis possimus cum sanctis habere consortium, et illustris eius aduentus preconia frequentare. Etenim quod omnis terra uariis fuerat illecebris deprauata, uirtutes estimans uitia, et e contrario uitia uirtutes, dum inolescente tempore, consuetudinem legem putaret [al. putat] esse nature, et tyrannica superbia iniqui precesserant, et mendacium tempore roborarant [al. roborarent], patres et magistri ueritatis putabantur: unde acciderat [al. acciderit], ut hominum error incresceret, et in ritum brutorum animalium utilia nescientes, despicerent uerum pastorem Dominum. ac furore raptati, tyrannos et principes colerent quasi deos, imbecillitatem suam in eiusdem nature hominibus consecrantes. Per que eueniebat, ut presens periculum mortis effugerent, et conciliarent sibi eos, quorum clementia crudelitate seuior erat.

4. Idcirco omnibus errore seductis,  uiuens sermo Dei in auxilium nostrum uenit ad terras, que ignorabant cultum Dei, et ueritatis solitudinem sustinebant. Cuius rei testis est ille qui loquitur: Omnes deliquerunt, simul inutiles facti . Et Prophete Christi auxilium deprecantes: Domine, inclina tuos celos, et descende . Non ut mutaret loca, in quo omnia sunt, sed ut propter salutem nostram, carnem humane fragilitatis assumeret, Paulo eadem concinente: Cum esset diues, pro nobis pauper factus est, ut nos illius paupertate diuites essemus . uenitque in terras, et de uirginali utero, quem sanctificauit, egressus homo,  interpretationem nominis sui EMMANUEL, id est, nobiscum Deus, dispensatione confirmans, mirum in modum cepit esse quod nos sumus, et non desiuit 587 esse quod fuerat: sic assumens naturam humanam, ut quod erat ipse non perderet. Quanquam enim Ioannes  scribat: uerbum caro factum est , id est aliis uerbis, Homo; tamen non est uersus in carnem, quia nunquam Deus esse cessauit. Ad quem et sanctus loquitur Dauid: Tu autem ipse es . Et Pater de celo contestatur, et dicit: Tu es Filius meus dilectus, in quo mihi bene complacui . Ut et homo factus nostra confessione permanere dicatur quod fuit priusquam homo fieret, Paulo nobiscum eadem predicante: iehsu Christus heri et hodie, ipse et in eternum . In eo enim quod ait, ipse, ostendit illum pristinam non mutasse naturam, nec diuinitatis sue imminuisse diuitias, qui propter nos pauper effectus, plenam similitudinem nostre conditionis assumpserat. Ex tantis et talibus assumpsit hominem, duntaxat absque peccato, ex quantis et qualibus nos omnes creati sumus, non ex parte, sed totus, Mediator Dei et hominum, homo Christus iehsu , nulloque, quod nostre similitudinis est, caruit, nisi solo peccato  quod substantiam non habet: neque enim inanimam carnem habuit, et pro anima rationali ipse in ea Deus uerbum fuit, sicut dormitantes Apollinaris discipuli suspicantur. Nec dicens illud in Euangelio: Nunc anima mea turbata est , diuinitatem suam perturbationi subiacuisse testatur [al. testetur], quod consequens est eos dicere, qui pro anima diuinitatem in corpore eius fuisse contendunt; nec rursum solam animam sibi socians, susceptum impleuit hominem, ne ex similitudine carnis et ex dissimilitudine anime, medie assumptionis dispensationem implesse credatur: in carne nostri similis existens, et in anima irrationabilium iumentorum, si tamen secundum illos, irrationabilis et absque mente ac sensu est anima Saluatoris, quod impium est credere, et procul ab Ecclesiastica fide, ne protinus illo percutiatur elogio, quo Propheta corripit delinquentem, dicens: Ephraim sicut columba insensata non habens cor . Et quasi irrationalis audiat: 588 Comparatus est iumentis insipientibus, et similis factus est illis . Nulli enim dubium, quin irrationabilis et sine sensu ac mente anima iumentis irrationabilibus comparetur: unde et Moyses scribit: Bouem triturantem non infrenabis . Et Paulus scriptum edisserens  ait: Numquid de bobus cura est Deo? an propter nos utique dicit ?

5. Propter nos igitur homo Saluator est factus, non propter bruta et irrationabilia iumenta, ut similitudinem anime iumentorum absque sensu et ratione susciperet.  Sed nec illud, quod eiusdem hereseos sectatores cauillantur et garriunt, Ecclesia suscipit [al. suscepit], ut prudentiam carnis appellari putet animam Saluatoris, cum perspicue Apostolus prudentiam carnis inimicam Deo appellet, et mortem : quod de Domino dicere nefas est, ut anima eius mors, et Dei inimica credatu. Si enim nobis precipit: Nolite timere eos qui possunt occidere corpus, et animam non ualent , cogentur stulta sua disputatione suscipere, meliores esse nostras animas anima Saluatoris, dum illa prudentia carnis asseritur, que mors et inimica est Dei, nostra autem mori non potest. Quod nequaquam ita intelligendum est, fratres carissimi, cum etiam prudentia anime non possit anima nuncupari, et multo inter se differant: licet enim prudentia anime in ea sit, cuius prudentia est: tamen alterum habet, alterum habetur: et prius anima est, sequens uersatur in anima. Quod si prudentia anime non est anima, quanto magis carnis prudentia anima non potest appellari? Tendant quantumlibet syllogismorum suorum retia, et sophismatum decipulas proponentes, seipsos innectant laqueis, ne id quidem scientes, cuius uana scientia gloriantur: et discant a nobis, quos gratis cogunt huiuscemodi disputationem assumere, aliud esse quod sapit, aliud sapientia, aliud quoque quod sapitur. Et hec non solum uerbis inter se, sed et sensibus discrepare: que enim sapit, rationalis est anima: porro que ex ipsa est, et 589 ipsius, et non ipsa que sapit, appellatur sapientia: quod autem sapitur, res est quam respicit, eaque gignitur ex sapiente sapientia,  et non sapiens ipse, nec ipsa sapientia. Tandemque desinant Dialectice artis strophis simplicia Ecclesiastice fidei decreta peruertere, ut animam Saluatoris prudentiam carnis appellent, quam Apostolus mortem et inimicam asserit Dei.

6. Sed et hoc modo nobis contra illos disserendum uidetur. Scriptum est de uerbo Dei: Omnia per ipsum facta sunt . Num credibile est, sapientiam uel prudentiam carnis, quam illi animam Saluatoris intelligunt, a uerbo Dei conditam, ut mortis, et inimicitie contra Deum ipse operator existeret, sibique eas, quod dictu nefas est, copulari? Quod si nefarium est credere, et anima Saluatoris cunctis uirtutibus pollet: ergo prudentia carnis non erit anima eius, ne ipse mortem et inimicitiam contra Deum  sibi iunxisse credatur. Cessent Apollinaris discipuli ea que  contra Ecclesiasticas regulas est locutus, propter alia eius scripta defendere: licet enim aduersus Arianos et Eunomianos scripserit, et Origenem, aliosque hereticos sua disputatione subuerterit; tamen qui memor est illius precepti: Non accipies personam in iudicio : ueritatem semper debet diligere, non personas; et scire quod in dispensatione hominis, quam pro salute nostra unigenitus Filius Dei dignatus est assumere, non sit alienus a culpa, qui super anima illius, peruersa et intellexit, et scripsit. Sicut enim Apostolus ait: Si expendero omnem substantiam meam, et tradidero corpus meum, ut ardeam, caritatem autem non habuero, nichil mihi proderit , ita siue iste, de quo nunc sermo est, siue Origenes, et alii heretici, quamuis scripserint aliqua, que Ecclesiastice fidei non repugnent; tamen non erunt absque crimine, et in his, que principalia sunt, et ad salutem credentium pertinent, Ecclesiastice fidei repugnantes. Neque enim, ut ipse cum sectatoribus suis nititur approbare, Dominus 590 noster atque Saluator animam sine sensu assumpsit et  mente, aut mediam partem eius, duasque [f. duasue] de tribus, siue tertiam, ut imperfecte hominem  saluaret assumptum: quia nec media, nec relique portiones perfecti nomen accipient. Et sicut quod perfectum est, caret imperfecti uitio, sic quod imperfectum est, perfectum non potest dici. Et si imperfecte similitudinem nostram, uel ex parte susceperat, quomodo in Euangelio loquebatur: Nemo tollit animam meam a me: potestatem habeo ponendi eam, et potestatem habeo sumendi eam?  Que autem tollitur, atque deponitur, nec irrationalis, nec absque mente et intelligentia dici potest, sed e contrario rationalis et intelligibilis, et mentem habens, ac sentiens.

7. Atque ita ipse disputationis ordo conuincit, nichil a Domino imperfectum esse susceptum, sed assumptum ab eo hominem plene, perfecteque saluatum. Nulli enim dubium,  quin irrationabilium iumentorum anime non ponantur et resumantur, sed cum corporibus pereant, et in puluerem dissoluantur. Porro Saluator tollens animam, et separans a corpore suo, tempore passionis, rursum eam in resurrectione suscepit. Et multo antequam id faceret, loquebatur in Psalmo: Non derelinques animam meam in inferno, nec dabis sanctum tuum uidere corruptionem  . Nec credibile est quod ad inferos caro eius descenderit, uel prudentia carnis, que appellata sit anima, inferis apparuerit: sed quod corpus eius positum in sepulcro sit, et ipse nec de corpore et sapientia carnis, nec de diuinitate sua dixerit, Non derelinques animam meam in inferno, sed uere de nostre nature anima, ut perfectam ac rationalem, et intelligibilem atque sensibilem ad inferos animam descendisse monstraret. Hortamur eos qui talia sapiunt,  ut relictis hereticorum erroribus, acquiescant Ecclesiastice ueritati, et festiuitatem dominice passionis non faciant imperfectam, ne principalem et maiorem hominis partem in Saluatore negent, absque anima et mente corpus illius asserentes. 591 Si enim ita erat, quid de se uolens intelligi, loquebatur: Pastor bonus animam suam ponit pro ouibus ? Et si tantum carnem hominis assumpserat, cur in passione dicebat: Spiritus promptus, caro autem infirma ?

8. Unde sciendum est, quod ex omni parte temperatum humane conditionis exhibens sacramentum, perfectam similitudinem nostre conditionis assumpserit, nec carnem tantum, nec animam irrationalem, et sine sensu, sed totum corpus totamque animam sibi socians, perfectum in se hominem demonstrauit [f. demonstrarit], ut perfectam cunctis hominibus in se, et per se largiretur salutem; habensque nostri consortium, qui de terra conditi sumus, nec carnem deduxit de celo, nec animam, que prius substiterat, et ante carnem eius condita erat, suo corpori copulauit, sicut Origenis nituntur docere discipuli. Si enim anima Saluatoris, antequam ille humanum corpus assumeret, in celorum regionibus morabatur, et necdum erat anima illius:  impiissimum est dicere, ante corpus eam fuisse Domini, agentem aliquid et uigentem, et postea in animam illius commutatam. Aliud est, si possunt de Scripturis docere, antequam nasceretur ex Maria, habuisse hanc animam Deum uerbum, et ante carnis assumptionem animam illius nuncupatam. Quod  si et auctoritate Scripturarum, et ipsa suscipere ratione coguntur, Christum non habuisse animam, antequam de Maria nasceretur  perspicue conuincuntur eamdem animam et illius,  et non illius fuisse dicere. Sed cessent illi a nouorum dogmatum impietate furibundi. Nos Scripturarum normam sequentes, tota cordis audacia predicemus, quod nec caro illius, nec anima fuerint priusquam de Maria nasceretur. Nec ante anima in celis sit commorata, quam eam postea sibi iunxerit: nichil enim nostre conditionis e celo ueniens secum Dominus deportauit. Unde quidquid 592 contrarium est ueritati, euangelica falce succidens, loquitur: Omnis plantatio, quam non plantauit Pater meus celestis, eradicabitur . uerbum opere, comminationem fine consummans, et dictorum potentiam expletione rerum probans: ut quidquid sermo pollicitus est, gestorum ueritas exhiberet.

9. Origenes impugnatur.---Sciant igitur se huius solemnitatis alienos non posse nobiscum celebrare Dominicam passionem, qui Origenem, ut loquar aliquid de fabulis Petarum, hydram omnium sequuntur hereseon, et erroris se habere magistrum et principem gloriantur. Quamuis enim innumerabiles texuerit libros, et garrulitatis sue, quasi damnose possessionis mundo reliquerit hereditatem, tamen scimus lege preceptum: Non poteris constituere super te  hominem alienum, quia non est frater tuus . Qui enim diuerso tramite ab Apostolorum regulis aberrauit, quasi indignus et profanus choro Christi, et consortio mysteriorum eius, de solemnitate Christi eiicitur: et a patribus, maioribusque natu, qui Saluatoris Ecclesiam fundauerunt, procul pellitur philosophorum pannos laceros ac ueteres nitens nouo et firmissimo Ecclesie consuere uestimento, et ueris falsa sociare, ut ex illorum uicinitate fortior probetur infirmitas, et huius pulchritudo uioletur.

10. Precipue Origenis hereses.---Que enim illum ratio, quis disputationum ordo perduxit, ut allegorie umbris et cassis imaginibus Scripturarum tolleret ueritatem? Quis Propheta sentire docuit, propter ruinam et lapsus de celis animarum, Deum esse compulsum corpora fabricare? Quis, iuxta beatum Lucam , eorum qui uiderunt et ministri fuerunt sermonis Dei, huic tradidit ad docendum, negligentia, et motu, et fluxu de altioribus rationabilium creaturarum, prouocatum Deum mundi huius condere diuersitatem? cum creationem eius Moyses explicans dixerit,  nec indicauerit [al. iudicauerit] propter aliquas causas precedentes, de rationabilibus sensibilia, de inuisibilibus 593 uisibilia, de melioribus peiora prolata, quod apertissime Origenes predicat. Dicit enim propter peccata intelligibilium creaturarum mundum esse cepisse; nolens Pascha celebrare cum sanctis, neque cum Paulo dicere: Inuisibilia Dei, a creatura mundi per ea que facta sunt, intellecta conspiciuntur : Nec cum Propheta  uociferari: Consideraui opera tua, et obstupui. Aliter enim mundi pulchritudo subsistere non ualebat, nisi eum uarius creaturarum implesset ornatus. Denique sol et luna, duo magna luminaria, et stelle relique antequam hoc essent, in quod eas creatas quotidiani cursus testatur officium, non erant absque corporibus, nec propter aliquas causas, simplicitatem pristinam relinquentes, corporibus circumdate sunt, ut ille somniat, contraria fidei dogmata struens. Nec anime in celorum regionibus aliquid peccauerunt, et idcirco in corpora relegate sunt. Si enim hoc ita esset, oportuerat Saluatorem nec ipsum corpus assumere, et animas de corporibus liberare debebat eo tempore, quando in baptismate peccata dimittit; statim baptizatum de corporis uinculis soluere, que propter peccata in condemnatione [f. condemnationem] peccati facta commemorat. Sed et resurrectionem corporum frustra pollicetur, si expedit animabus absque grauitate corporum ad celum leuius subuolare. Ipse quoque resurgens carnem suam suscitare non debuit, sed solam diuinitati animam copulare, si melius est absque corporibus quam cum corporibus uiuere.

11. De corporibus.---Quid sibi autem uult, crebro animas et uinciri corporibus, et ab eis diuidi predicare: et multas nobis inferre mortes? ignorans Christum idcirco uenisse, non ut post resurrectionem corporibus animas solueret, aut liberatas rursus aliis corporibus indueret, et de celorum regionibus descendentes, sanguine et carne uestiret; sed ut semel corpora suscitata incorruptione et eternitate donaret.  Sicut enim Christus mortuus ultra non moritur, nec mors ei dominabitur; ita nec corpora suscitata post resurrectionem secundo, uel 594 frequenter intereunt, nec mors eis ultra dominabitur, neque in nichilum resoluentur: quia totum hominem Christi saluabit (f. saluauit] aduentus.

12. De Angelis.---Sed et illud a solemnitate Christi Origenem alienum facit, quod Principatus, Potestates, Fortitudines, Thronos, ac Dominationes, non ab initio in hoc conditas refert, sed post creationem sui aliquo honore  dignas factas, et aliis suis similibus propter negligentiam ad inferiora delapsis, has inclytis nominibus appellatas: ut  non eas condiderit Deus Principatus et Potestates, et reliqua: sed aliorum peccata illis materiem tribuerint gloriarum. Et quomodo Paulus Apostolus scribit: »In Christo creata sunt omnia in celis, et in terra, uisibilia et inuisibilia, siue Throni, siue Dominationes, siue Principatus, siue Potestates, omnia per illum, et in illo creata sunt, et ipse est ante omnia :« si intelligeret uim uerbi  per quem  dicitur: Creata sunt omnia, nosset utique ab initio ita eas conditas, et non aliorum socordiam, et in inferiora prolapsum, occasionem dedisse Deo, ut illas, Principatus, et Potestates, et Fortitudines reliquas nominaret: maxime cum creaturarum pulchritudo consistat in ordine dignitatum.  Sicut enim de sole et luna, et stellis scriptum est: »Fecit Deus duo luminaria magna: luminare maius, ut preesset diei, et luminare minus, ut preesset nocti, et stellas, et posuit illas in firmamento celi, ut lucerent super terram« , nec premium bonorum operum reciperent, ut post conditionem sui in firmamento celi lucerent, et diebus siue noctibus succederent; sic Principatus et Potestates, que in celorum regionibus condite sunt, non post bona opera in hec profecisse sentimus, sed sic ab initio conditas: neque enim Origenis et discipulorum eius imitamur errorem, qui putant in similitudine [l. similitudinem] demonum et diaboli, qui propria uoluntate talia nomina officiaque sortiti sunt, Principatus et Potestates, uirtutes et Thronos, et Dominationes post conditionem sui, boni aliquid perpetrasse, ut aliis ad inferiora delapsis, 595 ad excelsa conscenderent, et his nominibus insignirentur, habentes postea, quod prius non habuerant. Que dicentes, non intelligunt, Pauli se sententie contraire, in Christo creatos Principatus, et Potestates, et Thronos, et Dominationes, loquentis. Quod autem dicit, creatos, nulli dubium est, quin sic ab exordio conditi sint, et non postea istiusmodi acceperint dignitates.

13. De Spiritu Sancto.---uerum hec breuiter sanxisse sufficiat: ad aliam eius ueniamus impietatem, quam uelut de profundissimis tenebris eructans loquitur, et blasphemiarum suarum pessimam mundo reliquit memoriam. Dicit enim Spiritum Sanctum non operari ea que  inanima sunt, nec ad irrationabilia peruenire. Quod asserens non recogitat, aquas in baptismate mysticas aduentu Sancti Spiritus consecrari: Panemque Dominicum, quo Saluatoris Corpus ostenditur, et quem frangimus in sanctificationem nostri: et sacrum calicem  per inuocationem et aduentum Sancti Spiritus sanctificari. Si ad irrationabilia, et ad ea, que absque anima sunt, Sancti Spiritus fortitudo non peruenit, cur Dauid canit: Quo abibo a Spiritu tuo ? Quod dicens, ostendit Sancto Spiritu omnia contineri, et illius maiestate circumdari: si omnia in omnibus, utique et  irrationabilia, et inanima sunt. Et aubi legimus: Spiritus Domini rupleuit orbem terrarum . Quod nunquam Scriptura memoraret, nisi irrationabilia queque, et inanima illius numine complerentur. uerum non est contentus hoc fine blasphemie, sed in morem lunaticorum, qui furorem suum illisione dentium, et spumantium saliuarum eiectione testantur, rursum eructat, et dicit Filium Dei, id est, rationem , et sermonem, ac uirtutem eius, ad ea tantum que rationabilia sunt, peruenire. Quod audiens, miror unde sumpserit, aut quomodo legisse se nesciat: Omnia per ipsum facta sunt : ex quo approbatur, ad cuncta uerbi Dei fortitudinem peruenire. Forsitan oblitus et illius historie, quando uirtute Christi Lazarus 596 suscitatus est, cuius utique corpus, eo tempore quo de morte surgebat in uitam, ut anima, ita et ratione caruit. Ignorauit et illud, quod de quinque panibus quinque millia saturata sunt hominum, exceptis mulieribus, et infantibus: et superfuerunt duodecim cophini fragmentorum . Quod utique Christi fortitudo perfecit. Arbitror eum nec illius miraculi recordatum, quando irrationabiles maris fluctus diuino calcans pede, tranquillitati nauigantium reddidit. Que Christi uirtus, et non alterius patrauit imperium. Quomodo ergo non toto corde et animo et corpore perhorrescit, dicens, fortitudinem uerbi Dei irrationabiles creaturas non posse pertingere? Et qui iactat se in scientia Scripturarum, et putat tanta legisse, quanta nullus hominum legerit, sciat scriptum, quod egrotantes in lectulis deferebant, et ponebant in triuiis et plateis, ut Petri eos umbra contingeret et sanaret , quod sacra Apostolorum Acta testantur, arguentia Origenis stultitiam,  per que id Apostolorum umbra fecisse conuincitur, quod ille Filium Dei, uerbum Dei non potuisse testatur.

14. De Prouidentia Dei.---Simili errore deceptus, et nesciens quid loquatur,  eorum qui nolunt Dei prouidentiam usque ad omnes creaturas, et mundi inferiora descendere, sed tantum in celorum regionibus commorari, ut scilicet id umbra fecerit Petri, quod implere Saluatoris fortitudo non quiuerit. Sed et ad illa ueniamus: Apostolo enim de primogenito Filio Dei perspicue proclamante: »Hoc intelligat unusquisque in nobis, quod et in Christo Iesu, qui cum in forma Dei esset, non rapinam arbitratus est esse se equalem Deo, sed seipsum exinaniuit, formam serui accipiens« : ille ausus est dicere, quod anima Saluatoris se euacuauerit, et formam serui acceperit, ut Ioannes mentitus esse credatur, qui ait: uerbum caro factum est , similem nostre conditioni ingerens Saluatorem, dum non est ipse qui se euacuauit, et formam serui accepit: sed  anima  illius; et fidem, que omnium confessione firmata 597 est, sua impietate dissoluit. Si enim anima Saluatoris est, que fuit in forma Dei, et equalis Deo, iuxta Origenis insaniam, equalis autem Deo Filius Dei est, et quod equale Deo est, eiusdem conuincitur esse substantie, ipse nos disputationis ordo perducit, ut unius nature animam et Deum esse credamus. Quod cum dicat, sequitur, ut nostras quoque animas non alterius a Deo nature esse  contendat  ut iam factor atque factura unius nature sint. Et quomodo in Christo creata sint omnia, si anime hominum eiusdem cum creatore substantie sunt? uerum non est ita, fratres, nec anima Saluatoris, sed ipse Filius Dei cum esset in forma Dei, et equalis Deo, se exinaniuit, formam serui accipiens. At Origenes in profundum impietatis demersus cenum, non intelligit se Gentilium esse participem, qui idola pro Deo uenerantes: »dicentes se esse sapientes, stulti facti sunt, et immutauerunt gloriam incorruptibilis Dei in similitudinem imaginis corruptibilis hominis« : quod et iste incurrens, simili errore deceptus est: in forma enim et equalitate Dei animam Saluatoris affirmans, sicut superior sermo memorauit, impietati ethnice equalis est. Ut enim illi immutauerunt gloriam incorruptibilis Dei in similitudinem imaginis corruptibilis hominis, dicentes, deos esse qui non erant; sic iste immutauit gloriam incorruptibilis Dei, in forma illius et equalitate animam Saluatoris asserens, que creata est; et hanc se euacuasse, et non 598 uerbum Dei ad terrena uenisse, sicut Apostoli affirmat auctoritas.

15. Nec erubescit, ex multiloquio immemor sui, et animam hominis nolens a conditionis exordio sic uocatam, sed ex eo quod que prius mens et sensus erat, frigus negligentie et infidelitatis assumpserit. Que etymologia magis Grece huic, quam Latine lingue conuenit. Si autem equalem Deo, et in forma illius constitutam animam asserit Saluatoris, ergo et illa ex frigore caritatis sortita uocabulum est, et prioris nominis perdidit dignitatem. Generalis enim illius disputatio est, animas hominum appellatas ex eo quod calorem pristini feruoris amiserint. Igitur si omnium anime, recepto frigore, sunt uocate, et confitetur animam habuisse Saluatorem, sequitur ut et ipsam de mente et sensu dicat ad huiusmodi uocabulum commigrasse. Quod  licet sermone taceat, apertaque impietas illius insaniam reprimat, tamen ipsa dicere necessitate compellitur, que prioribus dictis ordine nectit sequentia. Aut enim negare debet habuisse  animam Saluatorem, ut apertissime contra Euangeliorum ueniat auctoritatem: aut si non potest sibi contraria loqui, etiam hanc ex frigore caritatis de mente et sensu confitebitur animam nuncupatam; omnium quippe animas, qui recesserint a Deo, et calorem diuine caritatis amiserint, ex frigore estimat appellatas. Quis non credat eum hoc sacrilegii fine contentum?

 16. Aliam rursus Filio Dei nectit calumniam, et his uerbis loquitur.  Sicut 599 Pater et Filius unum sunt, ita et anima, quam assumpsit Filius, et ipse Filius Dei unum sunt. Nec intelligit Patrem et Filium unum esse propter communionem substantie, et eamdem diuinitatem: Filium autem Dei et animam eius diuerse, et multum inter se distantis esse nature. Etenim si sicut Pater et Filius unum sunt, sic et anima Filii et ipse Filius unum sunt, unum erit Pater cum anima Saluatoris, et ipsa dicere poterit: Qui uidet me, uidet et Patrem . Sed non est ita: absit hoc ab ecclesiastica fide, Filius enim et Pater unum sunt, quia non est inter eos diuersa natura; anima autem et Filius Dei et natura inter se discrepant, et substantia, eo quod et ipsa a Filio condita, sit nostre conditionis atque nature. Si enim sicut Pater et Filius unum sunt, sic anima Filii Dei et ipse Filius unum sunt, unum erit, ut iam diximus,  anima et Deus Pater; et anima Saluatoris, splendor glorie et forma substantie eius esse credetur. uerum hoc dicere impium est atque blasphemum. Eiusdem igitur impietatis est, Filium et animam illius unum dicere, atque Patrem et Filium esse unum negare. Rursum immemor sui, contraria sibi loquitur, ait enim: Anima que turbata est, et tristis effecta , non erat ipsa unigenitus  et primogenitus omnis creature, nec uerbum Dei, quod conditionem anime superans, et uere Filius Dei in euangelio loquebatur: Potestatem habeo ponendi eam, et potestatem habeo iterum sumendi illam . Ergo si melior est et potentior Filius Dei anima sua, quod nulli dubium est, quomodo anima illius in forma Dei esse poterat, et equalis Deo  quam cum dicat se euacuasse, et serui assumpsisse formam; omnes hereticos magnitudine blasphemie superat. Si enim in forma Dei, et equalis Deo uerbum Dei est, in forma autem Dei et equalitate eius anima Saluatoris est, quomodo poterit inter equalia aliud esse maius, aliud minus? Ea enim que inferioris nature sunt, sublimiorem naturam atque substantiam sui deiectione testantur.

17. Non ei sufficit ista blasphemia, sed trans flumina Aethiopie  currum 600 stultitie sue dirigens, iterum furibundus exsultat, tot dicens uoluntate sua Deum condidisse rationabiles creaturas, quot poterat gubernare: ut uirtutem Dei imbecillitati hominum, et ceteris que creata sunt, comparet. Nam in humano corpore tot fortitudo eius membra sustentat et regit, quot potest ex eis infusa uegetare: et eam nobis tribuit temperantiam, quam ualet sua presentia regere, tantumque uirtute sustentat, quantum possunt membra hominum sustinere. Deus autem maior his que ipse fabricatus est, cum illis mensuram in creatione prestiterit, quam rerum ordo poscebat, et quo amplius sustinere non poterat, plus potest, quam ea que facta sunt, capiunt. At ille, columen ueritatis, terminabilem Dei asserit fortitudinem, et minorem artibus hominum. Cementarii quippe, et hi qui struendarum domorum callent scientiam, maiora possunt edificare, quam fecerunt: si tamen queant fundamenta sustinere, que superedificanda sunt; nec fabricatio cogitationis artium finis est. Cumque opera tanta perfecerint, quanta rerum necessitas flagitabat, habeantque mensuram ultra quam si fuisset aliquid exstructum, indecens et inutile probaretur, ars ipsa plus mente continet, quam opere demonstrauit: nec fine rerum finis imponitur scientie; si tamen, ut dixi, quidquid mens conceperit, et magnitudine operum cogitatio dilatarit, possint ea que subiecta sunt, sustinere. Et quomodo non impium est, humane arti finem non imponere, nec operibus suis artificum scientiam cequare; et Deum tanta fecisse dicere rationabilium creaturarum, quanta facere poterat? Audiat ergo et discat impius: Non [al. Quod non] tanta est uirtus Dei, quantas fecisse dicitur rationabiles creaturas: sed imponens mensuram operibus, ultra quam esse non poterant, et rerum numerum dispositionis sue arte concludens, ipse mensura et numero non tenetur. Ex quibus liquido apparet, non eum tanta fecisse, quanta  poterat, sed quantum rerum necessitas expetebat, tantum eius fecisse uirtutem. Ponamus exemplum, ut quod dicimus, manifestius 601 fiat. Si quis opulentus paterfamilias conuiuas ad cenam uoluerit inuitare, et tantas offerre dapes, que implere possint auiditatem cenantium, non statim quantum illi comederint, et quantum eis fuerit preparatum, tantum diues dominus habere poterat; sed prebuit eis quantum conuiuii dignitas exposcebat: sic et omnipotens Deus, uincens comparationis exemplum, non tantas fecit creaturas, quantas poterat, sed tante ab eo facte sunt, quante debebant fieri. At  ille uerbositatis seminarium contexit, et replicat, et ait:  Tanta fecit Deus, quanta poterat comprehendere, et sibi habere subiecta, suaque prouidentia gubernare. Nec audit Prophetam dicentem: »Si omnes gentes, ut stilla de situla, et sicut momentum statere computate sunt, et quasi saliua deputabuntur, etc., cui assimilastis Deum« ? Et rursum: »Quis mensus est manu aquam, et celum palmo, et omnem terram pugillo ?« Si ad comparationem fortitudinis Dei aqua mensuratur manu, et celum palmo, et omnis terra pugillo : quo modo tanta fecisse dicitur, quanta poterat sua uirtute comprehendere?

18. Calcemus quod cepimus, et sensum nostrum plenius explicemus. »Si omnes gentes quasi stilla de situla, et quasi momentum statere reputate sunt, et quasi saliua reputabuntur:« per que uerba omnium creaturarum uilitas et parua substantia demonstratur, ut appareat incomparabilis sublimitas Dei; ergo et fortitudo eius, sicut stilla de situla, et sicut momentum statere, et saliua hominis reputabitur, si, iuxta Origenem, tanta fabricatus est, quanta poterat sua uirtute comprehendere: et necesse est numero mensureque factorum, Dei fortitudinem cequari, si non potuit facere maiora quam fecit. uerum 602 non puto quempiam, non dico hominum, sed ne demonum quidem hec de co audere confingere, que  ille et sensit, et scripsit, tantam Deum fecisse materiam, quantam ornare poterat et in rerum formas diuidere. Que sentiens, rursum discat a nobis, non quanta fecit Deus, tanta facere poterat, sed quantam mensuram rerum ordo poscebat, tanta fabricatus est Deus, multo maiorem habens et artem et fortitudinem, quam ea que facta sunt, numerum atque mensuram. Et hoc sciat Prophetarum testimoniis comprobari, e quibus [sup. unus] ait: Operuit celos uirtus eius: Et alter clamitat: Terram autem sicut nichili fecit: ut maiorem Dei esse uirtutem his que facta sunt, predicarent [al. predicaret]. Porro quod dixit: terram sicut nichili fecit, de uniuersis creaturis Apostolus interpretans loquitur: Qui uocat ea que non sunt, tanquam sint . Ut et per hec uerba discamus, maiorem esse fortitudinem Dei, quam ea que ab illo facta sunt. Et non erubescit contra Dei fortitudinem disputans dicere, quod tantum possit Deus, quantum ei ad operandum materia ministrarit! Nec intelligit aliam naturam esse factorum, et aliam eius qui factor est Deus, neque posse tantum illam de qua aliquid fit, quantum is potest, qui ex ea aliquid fabricatur: diuersarum enim substantiarum diuersa est uirtus atque conditio.

19. Quapropter si uolunt cum Ecclesia dominicum Pascha celebrare, qui auctoritati Scripturarum Origenis preferunt deliramenta, audiant inclamantem Deum: Et non ostendi illa tibi ut ambulares post ea: Ac Prophetam lacrymabiliter commonentem: O o fugite de terra Aquilonis, dicit Dominus, quia a quatuor uentis congregabo uos, in Sion saluamini, qui habitatis filiam Babylonis . Ut erroris tenebras, frigusque ignorantie relinquentes, ad ortum solis iustitie, iuncti magorum studiis conuertantur, et inhabitantes calidissimam plagam celi, que in Scripturarum feruore sentitur, 603 pastores ecclesiasticos, spreta Origenis amentia, sciscitentur, et dicant: Ubi est qui natus est rex Iudeorum ? Cum illum inuenerint iacentem in presepi, humili uidelicet eloquio Scripturarum, offerant [al. offerunt] ei aurum, et thus, et myrrham: id est, fidem probatam, et omni ueritatis splendore fulgentem, conuersationisque beneolentis fragrantiam, et continentiam, luxum uoluptatis, et fluitantia carnis incentiua siccantem. Qui enim post crebras commonitiones, ecclesiastice fidei contradicunt, duplici languore detinentur, nequitia, et imperitia, et in morem serpentum toti ad terrena conuersi, adherentesque humo, bonis mala preferunt, nec nouerunt, que sit differentia uitiorum atque uirtutum, et de sanctis Scripturis in correptionem, et sanitatem sui medicamenta contemnunt, in morem pregnantium mulierum, ueritatis fastidia sustinentes, que solitos cibos respuunt, et noxia queque sectantur; nec ualent contra ueritatis radios clarum anime lumen intendere: despicientes ecclesiasticam disciplinam, quasi porci uolutantur in ceno, et unguenta contemnunt. Sed iustum est, ut saltem de exemplis que inferimus recipiant sanitatem. Sicut enim oculo officit  lippitudo, et totum corpus depopulatur febris, es quoque et ferrum paulatim rubigo consumit, ita dogmatum peruersorum perniciosa contagio animarum negligentium pulchritudinem uiolat, et deformi eas [al. eos] mendaciorum pallore perfundit. Obsecro, fratres, ut ignoscatis dolori meo, sceleratas doctrinas in medium proferenti. Licet enim per Babylonie flumina transierimus, ut captiuos ibidem commorantes ad festiuitatem Ierusalem pergere suaderemus, tamen misericordia Dei ipsi captiuitatem non sensimus, prosperis uentis Scripturarum uela pandentes. Nec obruerunt nos doctrine heretice gurgites intumescentes, nec mendaciorum tempestas terruit, neque torrentes iniquitatis in medio eorum pelago pertraxerunt, ubi iuxta Psalmistam canentem, Reptilia quorum non est numerus , et Draco diabolus commorantur, uenenatissimum animal sanctorum lusibus patens: 604 nec, ut cuncta breui sermone concludam, ex omni parte uentorum flabra consurgentia ecclesiasticam nauem subuertere potuerunt, et studiorum nostrorum seuo turbine operire remigium. Et cum Saluatore Domino, instar discipulorum illius, nauigantes transfretauimus, et portum quietis intrantes, pulcherrimum diuinorum uoluminum littus amplectimur; uarios carpentes flores scientie, et niuea membra sapientie pressis figentes  osculis, in eius heremus amplexibus, et si Dominus concesserit, uiuentes cum ea, et in illius perseuerantes amore, cantabimus: Amator fui pulchritudinis eius . Quotquot enim diligentius Scripturas sanctas legunt, et per picta sermonum celestium prata discurrunt, hac beatitudine perfruuntur [al. perfruentur]. Qui autem relinquentes dominice solemnitatis uirorem, ad deserta transcendunt, in morem urbium que absque muro sunt, hostiles demonum impetus sustinent.

20. Quapropter imminentia festa celebrantes, intelligamus et nosmetipsos, et uniuersa que nostra sunt; scientiamque, et  rationabilem animam nostram, quasi matrem, omni studio amplexemur, habentes radicem sermonis, atque rationis scientie notionem, sermonem autem, ut ita dicam, operis uestibulum. Porro opus sermonis et scientie edificii  tecta perfecta, et firmissimum domus culmen impositum. Sermo enim, et ratio, et scientia, et fides absque opere cassa sunt et instabilia. Et ut aliquid propter eos, qui dialecticis artibus instituti sunt, ex illa doctrina uideamur assumere; quo modo si uerbum nomini coniungamus, perfectus sensus efficitur, uerbumque, si solum fuerit, aut nomen sine uerbo, nichil est omnino quod dicitur; sic scientia absque opere, et opus sine fide infirma sunt et caduca: et, e contrario, scientia operi copulata perfecte uirtutis  indicium est. Tacita quippe animi cogitatio arcanus eius est sermo,  que per linguam forinsecus resonans, profert mentis sententiam. Cumque sermo fuerit opere consummatus, scientie et cogitationi nostre finis imponitur. Atqui cogitationis, et sermonis, et operis reddemus rationem in iudicio, accusantibus se inuicem cogitationibus 605 nostris, siue defendentibus, in die qua iudicaturus est Deus abscondita hominum, per Iesum Christum sicut Paulus Apostolus scribit.

21. Quod cum ita sit, appropinquante festiuitate Domini, dicamus istis, quos Origenis error inuoluit, et fraudulentia captiuos tenet: Fugite de medio Babylonis, et resaluate unusquisque animam suam . Quamuis enim iuxta uaticinium prophete, Babylon calix aureus esse dicatur, et compositione ac lepore uerborum, ueritatis pulchritudinem preferat, et transfiguret se in Angelum lucis: tamen sciendum, quod quicumque bibunt de uino illius, mouentur et corruunt, et contriti lamentatione sunt digni. Nos autem mortiferis perturbationibus resistentes, muro continentie uallemus animam, et libertatem illius quotidiana uirtutum exercitatione tueamur. Sicut enim uenditi serui, eorum qui pro eis dedere pretium, et famuli et uerberones uocantur: ita qui animas suas uariis uendidere desideriis, horum, quibus se tradiderint, famuli nuncupantur, et quasi crudelibus obediunt dominis. Cumque et emendatores erroris sui rigida fronte contemnant, temeritate stultitiam defendentes, ignorant, quod audacia nichil sit aliud, ut mihi quidem uidetur, nisi absque sensu et cogitatione sententia, procul a se fugans gubernatorem perturbationum animum. Cumque tali fuerit conspoliata anima presidio, preceps in profundum fertur impietatis, et quasi quodam amarissimo rheumate lumen mentis obscurat, oculumque eius, secundum eloquium Scripturarum, intractabili tenebrarum nocte circumdat.

22. Unde qui Origenis erroribus delectantur, festiuitatis dominice non sperent preconia: nec unguenta, aurum, et margaritas querant in luto, neque matrem suam Ecclesiam, que eos genuit et nutriuit, in magnis  urbibus lacerent, qui aliquando propter illum et discipulos eius gentilium in nos 606 odia superant, et in dilectione eorum in nos maledicta congeminant, diuitumque obsident fores, nec audire metuunt cum Iudeis: Filios genui et exaltaui, ipsi autem me spreuerunt . Qui mihi uidentur  nescire omne uerbum ueritatis, non habens fundamentum, etsi ad horam audientem illexerit, ut putet uerum esse quod non est, paulatim dissolui, et in nichilum redigi; uniuersamque sententiam,  que in morem torrentis de pessima mente profertur, obruere auctorem suum: et litteras syllabasque, quibus erat contexta, perdentem, absque sensu et sono, et ulla imagine derelinqui, et instar uenenatissimi colubri percutere prolatorem suum, statimque retrahere caput, et quasi in foramine mentis tabescere atque consumi. Nam mendaciorum finis interitus est. Illi qui quondam iactabant se solitudinis amatores, saltem paruulam ad occultanda maledicta, super labia furoris sui edificent cellulam, non de sanctis Ierusalem lapidibus, sed informibus Babylonis saxis, que indolata et inequalia ruiture domus parietes fulciant. Quanquam effeminatis [f. efferatis] auribus, et Gentilium odiis se nostri detractione commendent, carpentes ecclesiasticam disciplinam, et patientia nostra quasi quodam temeritatis fomite abutentes; tamen aliquando taceant et quiescant, et audiant Prophetam dicentem: Prohibe linguam tuam a malo, et labia tua ne loquantur dolum . Desiderentque ea sapere, que digna sunt uita sancta, et Ecclesie principem ac  magistrum non contristent Deum.

23. uos autem obsecro, fratres, ut in commune oremus pro eis, et prophetali uoce dicamus: Quis dabit capiti meo aquam, et oculis meis fontem lacrymarum? et plorabo die ac nocte uulneratos filie populi mei : Dei misericordiam deprecantes, ut liberet eos errore quo uincti sunt: et odium, quo aduersum nos frustra insaniunt, amore commutent. Unde et nos obliti iniuriarum, 607 indulgentissimo eos cupimus recipere sinu, et illorum sanitatem et conuersionem ad Deum, propriam sanitatem et gloriam computamus. Et si aliter non possunt curari, nisi nostra humilitate, ultro eis satisfaciamus;  nichil eis intulimus iniurie, nichil nocuimus, tametsi indignantur, et seuiunt contra Ecclesie medicamina, quibus uulneratis sanitas redditur. Nos que scimus, loquimur, et que didicimus, predicamus: orantes, ut qui ecclesiasticas despiciunt regulas, normam recipiant ueritatis, nec propter hominum confusionem, per quam difficulter errantes corrigi solent, perdant utilitatem penitentie. Et nunc dicimus, et ante prediximus, et idem frequenter ingerimus, uagari eos nolumus, nec per alienas errare prouincias, sed ad extorres et furibundos cum Propheta clamamus, et loquimur: Saluamini de terra, et reuertimini, et nolite  stare:  recordamini qui procul estis a Domino, et Ierusalem ascendat super cor uestrum .

24. Forsitan hec audientes, ecclesiastice congregationis amor subeat, et recordentur fraterne in commune letitie, et hymnorum, quibus cum ceteris Dominum concinebant, frigusque odiorum dilectionis calore commutent, et intelligant nos medicos, non inimicos, indulgentissimos patres, non hostili tumentes superbia. Neque enim fieri potest, ut quos saluari uolumus, perire cupiamus, et non eis ecclesiasticam uirgam conuerti in baculum: si tamen relinquentes errorem, ueritatem sequi uelint, et omittere temeritatem lasciuientium puerorum. Sin autem respuunt eam, et contemnentes ecclesiasticam disciplinam, eleuant cornu suum contra regulas eius, et salutaria spernentes consilia, proiiciunt retrorsum, audiant Dominum comminantem: Homo qui fecerit in superbia, ut non audiat Sacerdotem, qui stat ad ministrandum in nomine Dei  tui, uel iudicem, quicumque fuerit in diebus illis, morietur [al. moriatur] homo ille, et auferes malum de Isrel, et omnis populus audiens timebit, 608 et non impie aget ultra . uerum ne occupati circa uulneratorum curationem, nostri immemores simus, et propria negligamus, ac iuxta quod scriptum est: Aliis predicantes, ipsi reprobi inueniamur , commonemus stantes, ut caueant: ne dum iacentibus manum porrigunt, ipsi corruant, et ut seruantes ecclesiasticam disciplinam, futurum iudicium reformident.

25. Igitur dominicum Pascha celebrantes, sanctis Scripturarum purificemur eloquiis, et ad trophea Saluatoris respicientes, cuncta offendicula, quibus uite nostre curriculum retardatur, auferamus e medio. Auaritiam quasi feneratorem pessimum declinantes, uane glorie cupiditatem, ut insatiabilem iugulemus feram, et fornicationis blandum ac lubricum colubrum sollicita mente uitemus Si quando nobis prosperior rerum aura successerit, humilitate et mansuetudine tumorem animi temperemus. Si aduersi uenti flauerint, fortitudine pressum et iacentem animum suscitemus, ipsique nostri peccati accusatores simus: ut scientes nosmetipsos corripiamus, et iugi meditatione, uirtutum libertatem anime, que uitiis oppressa est, recuperemus. Quapropter positi in certamine et sudore ac labore presentium, futuram nobis solemnitatis celestis gloriam preparantes, priusquam stemus ante tribunal Christi, preterita peccata penitentia corrigamus: presenti fletu redimamus futura gaudia, aculeoque conscientie in morem apium noxios peccatorum fucos repellamus, plena ceris ac melle aluearia reseruantes. Curemus diuersa uitiorum uulnera, et rapinas diuitum, quibus uel maxime hoc hominum capitur genus, crebris commonitionibus reprimamus. Et sic poterimus imminentium ieiuniorum iter carpere. Incipient  dies  Quadragesime a tricesima die mensis Mechir. Et hebdomadam salutaris Pasche celebrabimus quinta die mensis Pharmuti, finientes ieiunia secundum Euangelicas traditiones uespere sabbati decima die Pharmuti: et illucescente statim Dominica, festa celebremus undecima die eiusdem mensis, 609 iungentes et septem reliquas hebdomadas sancte Pentecostes: ut cum his qui Trinitatis unam confitentur diuinitatem, in celis premia recipiamus, in Christo Iesu Domino nostro, per quem et cum quo, Deo Patri gloria, et imperium, cum Sancto Spiritu, in secula seculorum, Amen.

26. Salutate inuicem in osculo sancto. Salutant uos omnes qui mecum sunt fratres. Et hoc necessario scribimus, ut sciatis pro sanctis et beatis Episcopis qui in Domino dormierunt, ordinatos esse in  Lemnado pro Herone, Naseam: in Erythro pro Sabbatio, Paulum: in Ombes pro Syluano, uerrem. His ergo scribite, et ab his accipite pacificas, iuxta ecclesiasticum morem, litteras.



EPISTOLA  XCIX  AD THEOPHILUM.

Excusat se Theophilo, quod subnexam Paschalem eius Epistolam serius uerterit; impeditus partim obitu Paule, partim suo morbo.


BEATISSIMO PAPAE THEOPHILO HIERONYMUS.

1. Hieron. egrotatio. Ex eo tempore quo Beatitudinis tue accepi Epistolas, iuncto Paschali libro, usque in presentem diem, ita et merore luctus, et sollicitudine, ac diuersis super statu Ecclesie hinc inde rumoribus exagitatus sum, ut uix uolumen tuum potuerim in Latinum sermonem uertere. Optime enim nosti iuxta, ueterem sententiam, Non esse tristem eloquentiam: maxime si ad egritudinem animi accedat corporis egritudo. Et hanc ipsam Epistolam febre estuans, et quintum iam diem decumbens lectulo,  nimia festinatione dictaui: breuiter indicans 610 Beatitudini tue, magnum me laborem sustinuisse in translatione eius, ut omnes sententias pari uenustate transferrem, et Grece eloquentie Latinum aliqua ex parte responderet eloquium.

2. In principio philosopharis: et generaliter agens dum omnes erudis, unum iugulas: in reliquis autem quod uel difficillimum est, Rhetorice eloquentie iungis Philosophos, et Demosthenem, atque Platonem nobis consocias. O quanta dicuntur in luxuriam, quantis preconiis extollitur continentia, et de intimis sapientie disciplinis, diei ac noctis, lune cursus, ac solis ratio, mundi istius natura describitur; et hanc ipsam disputationem ad Scripturarum refers auctoritatem, ne in Paschali libro uidearis de secularibus quidquam fontibus mutuatus. Quid plura? In his laudare te uereor, ne assentandi crimen incurram. Optimus liber est, et in Philosophis, et agens susceptam causam absque inuidia personarum. Unde obsecro te, ignoscas tarditati etiam mee; ita enim sancte et uenerabilis Paule confectus sum dormitione, ut absque translatione huius libri, usque in presentiarum nichil aliud diuini operis scripserim. Perdidimus enim, ut ipse nosti, repente solatium, quod  non ad proprias ducimus necessitates, sed ad sanctorum refrigeria, quibus illa sollicite seruiebat. Sancta et uenerabilis te, filia tua Eustochium, que nullam pro matris absentia recipit consolationem, te uniuersa  Fraternitas suppliciter salutat.  Libros quos dudum scripsisse te nuntiasti, uel legendos nobis, uel uertendos transmitte. uale in Christo.





611 EPISTOLA C  . SIuE THEOPHILI ALEXANDRINI EPISCOPI AD TOTIUS AEGYPTI EPISCOPOS PASCHALIS  ANNI 404. D. HIERONYMO INTERPRETE.

Cessandum a peccatis, inita uirtutum consuetudine, qua ad Pascha celebrandum animi preparentur. Ieiuniorum quadragesimalium obseruatio sancta, tum recta in Deum fides proponuntur. Origenis errores, quos exsecrari oporteat ante Dominicum Pascha. Calcanda insuper auaritia, et amori in Deum dilectio in proximos iungenda.

1. Nunc quoque Dei uiua sapientia nos ad sanctum  prouocat Pascha celebrandum, omnes cupiens eius esse participes: unde propero ad illud currentes gradu, ieiuniis et continentia omnique afflictione corporis pugnantes contra uirtutum aduersariarum industriam, uoluptates redigamus ad nichilum, fulti Saluatoris auxilio: et peccata nostra Deo, qui sanare potest, simpliciter confitentes, uerum conscientie iudicium formidemus, ut cum Dauid uociferantes atque dicentes: Peccata adolescentie mee  et ignorantie mee ne memineris: secundum misericordiam tuam memor esto mei ; terrore ignis eterni crescentia uitia consumemus [al. consumamus]: quorum finis est, alia ultra non facere, et exordium salutis, preteritorum obliuio. Sicut enim principium uie  bone, facere iusta, sic exordium cessantium peccatorum est, eorum impetus cohibere, dum aut ratione frenantur, aut metu ad precipitia non ueniunt. Cumque legis fuerit in animo recordatio, illico fugiunt, et cessantes ultra procedere, in triumphantium uirtutum castra  concedunt, paulatimque penitendo 612 referentes pedem, et sapientium iudicium declinantes, instar fumi resoluuntur in nichilum. Difficile sanantur mala, que non statim ut crescere ceperunt, opprimuntur: facilis est eorum eradicatio, cum qui dudum peccauerunt, per penitentiam ad prudentiam conuertuntur, et fine peccandi, emolumentum inuenerint penitendi. Neque enim possumus opprimere incentiua uitiorum, nisi uirtutes facere ceperimus: aut cessabunt uetera priusquam nouorum operibus excludantur. Et quomodo si contra superuenientes uoluptates firmo animo resistamus, preterita peccata delentur: ita perseuerans si fuerit preteritorum obliuio, futura delicta ultra crescere non ualebunt. Malorum quippe operatores, quasi in ditionem suam redigentes eos, qui possunt prohibere, nec prohibent, tota ad peccandum debacchantur insania, et silentium in sensum trahentes, quidquid animo libido suggesserit, opere explere nituntur. Libertas presentium uitiorum futura germinat uitia: et si priora neglexeris, fons et seminarium futurorum est.

2. Prohibenda peccata. Que cum ita sint, qui possunt prohibere peccantes, et laboris fuga inertique silentio dissimulant, et crescere patiuntur mala, participes eorum rectissime iudicabuntur, qui auctores scelerum sunt, et negligentie penas luent: dum irrationabile otium sudori ulciscentium pretulerunt, malentes quietem culpabilem, quam seueritatem uitia succidentem. Si enim recedamus a uitiis, penitus interibunt, et eorum fraudulenta dulcedo siccabitur; omnisque impetus uoluptatis quodam, ut ita dicam, languore torpescit: quando mens nostra fuerit uirtutis  hospitium. Legis recordatio non sinit peccata generari, nec ea crescere patitur; cumque futurum tribunal et formidolosum iudicii diem  cogitauerint, tum principii diem, medium, finemque peccati prohibebit, et amaros illius fluctus, atque intumescentes gurgites usque ad ipsum fontem, uenasque siccabit; uirtus 613 lege comitata uitiorum opprimet semina, et animum de humilibus ad excelsa sustollet. E contrario uitia, nisi cerceantur, superbiunt, et obedientes sibi ad inferna detrudunt; cumque semel possederint animas, opprimunt eas illecebris uoluptatum, nec sinunt iuxta humani corporis statum in sublime, erectumque suspicere, sed instar pecudum ad terrena declinant. De quibus Psalmista testatur, dicens, uocauerunt nomina sua in terris suis .

3. Qui exuenda uitia. Dicat aliquis, quod si tantam habent uitia fortitudinem, et plurimos usque adeo blanda persuasione supplantant: quid debent agere, qui peccare se sentientes, cupiunt mutare peccata uirtutibus, et amore meliorum peiora contemnunt? Audiant huiuscemodi loquentem Moysen:  Peccasti? desine, fine peccati priora subuertens, et efficacissimo medicamine uitia emendans cessatione uitiorum: dulces male uite illecebras, et blandientes corporis uoluptates, quasi noxia uenena declina. Nec per lubricam et mollem deliciarum ingrediaris semitam: quia ieiuniis et continentia  solemnitas apprehenditur, et uix laborantes atque sudantes mala bonis possumus immutare, et repugnantes opprimere uoluptates. Pauci sunt, qui caleatis uitiis tramitem teneant ueritatis, dum malitia innumeris nocendi utitur artibus, et uinci non potest, nisi sapientie desuper fulciamur auxilio, clamantis nobis atque dicentis: Noli timere, quia tecum sum . Mali interitus est, mala ultra non facere: radix uitiorum legis scita contemnere. Ut peccata germinat [al. germinant] negligentia, ita sollicitudo uirtutes parit. Lex custodita fugat ignominiam, neglecta parturit penas: et quanto, si despiciatur, seueri iudicis  imitatur truculentiam, tanto, si seruetur, clementissimi patris exhibet mansuetudinem. IGITUR PECCATI cessatio uirtutis principium est. Medicina preteritorum, ac presentium, futurorumque uitiorum legis  indefessa meditatio: que cum possessoris sui habuerit securitatem, cunctis perturbationibus caret. Sapientia quippe in nobis operatur bonum: postquam ei mundum cordis prebuerimus habitaculum, et cogitationes 614 in opera uerterimus. Nec ambigitur, quin in utramque partem, uel faciendi, uel non faciendi bona, habeamus liberam facultatem, et oppressis prauis, recta nascantur: tuncque uirtutum inter se concinit chorus, cum uitiorum in animis fuerit solitudo. Sicut enim continentia in corporibus nostris obtinens principatum, infirmitates nasci prohibet, et amatores sui nec debilitat, nec occidit, preteritosque languores in pristinam restituit sanitatem, et expellens quod contra naturam est, reuocat ea que nature congrua sunt, ut equali temperamento uite huius ratio conseruetur: sic anima legum iussa conseruans, quantum recipere potest humana natura, a malorum contagione secernitur, et ex omni parte sollicita, seque circumspiciens, nichil ad se introire permittit, quod contrarium sit preclaris cogitationibus. Quin potius in templum uersa Dei, celesti iugiter solemnitate perfruitur, habens diuitias, obseruantiam legis, que iacentes suscitat, malosque puniens, alios corrigit, et semper clamans: Numquid qui cecidit, non resurget? aut qui auersus est, non reuertetur ? spem salutis largitur penitentibus: dum monet, ut prosit: corripit, ut emendet: pudoremque pristinorum iniiciens peccatorum, facit meliora sectari: que appetere nemo possit, nisi prius conscientie uulnera condemnarit.

4. uerum quia lex negligentes sui, et in errorem demersos consiliis optimis ad meliora reuocare festinat, quasi norma prauorum operum; eos autem qui sibi obediunt, absque premio esse non patitur, neque eternis angustiis premi; quotquot sanctum Pascha celebramus, continentia atque ieiuniis latorem legis amicum nobis esse faciamus, Propheta his qui Pascha celebrant, promittente: Eris corona decoris in manu Domini, et diadema regni in manu Dei tui . Opulentum uirtutum conuiuium requiramus, ornantes nos scientia Scripturarum, quasi solemnibus uestimentis. Sancta, letantibus nobiscum Angelis in celo, oscula preparemus, fugantes omnem negligentiam, et rumpentes moram, ut alacri cum discipulis ad Saluatorem pergamus incessu, 615 dicamusqe ei, Ubi uis paremus tibi  Pascha ?  atque [al. ut.] in celorum cenaculo constituti, ac mysticum Pascha facientes, possimus cantare: Quam dilecta tabernacula tua Domine uirtutum ! Ibi enim Angelorum reperiemus [al. reperimus] choros, et cum eis festa celebrantes, habebimus eos socios mysteriorum Dei, et exultatione ineffabili gestiemus, sapientie cum illis sacramenta discentes: ubi nulla fraudis deceptio est: ubi qui uestem non habet nuptialem, conuiuium intrare prohibetur, licet in presenti seculo iustum esse se iactet. Omnia sunt ibi senescentis ac prouecte plena prudentie: nullusque ibi, iuxta Prophetam, immature sapientie reperietur:  Erit enim, inquit, iuuenis centum annorum : magnitudine numeri perfectionem eruditionis ostendens. Unde, fratres, sancte celestisque uocationis participes, Saluatorem per Prophetam audiamus clamantem: ueniam congregare omnes gentes, et uenient, et uidebunt gloriam meam, et dimittam super eos signum mundi .

5. Ad solemnitatem igitur properemus, atque dicamus: Mihi autem absit gloriari, nisi in cruce Christi . Dabit, dabit, inquam, laborantibus gaudium, et ieiunantibus benedicens loquetur: Erunt domui Iude in gaudium et letitiam, et in solemnitates bonas, et letabimini: ueritatem ac pacem diligite : non est enim omnium solemnitas, sed domui Iude, id est, Ecclesie Christi. Igitur quia secundum Psalmistam, Tempus faciendi Domino : et Paulus scribit: Nox precessit, dies autem appropinquauit. Abiiciamus ergo opera tenebrarum, et induamur arma lucis, sicut in die honeste ambulemus, non comessationibus et ebrietatibus, non cubilibus et impudicitiis, non contentione et emulatione: sed induite Dominum Iesum 616 Christum, et carnis curam ne feceritis in desideriis . Iustum est cunctos Domini timore purgatos dignam peragere solemnitatem, continentiis quoque ac ieiuniis redimere castitatem, et dormientem sensum uigili suscitare fide, imitarique sapientissimum Danielem, de quo scribitur: Est uir in regno tuo, in quo est spiritus Dei, et in diebus patris tui uigilantia et sapientia inuente [al. inuenta.] sunt in eo . Qui enim curam sui gerunt, ut ad meliora proficiant, habentes legem quasi fortissimum ducem, parent imperiis eius, et uenientia contra se peccata subuertunt, splendore operum illustrantes Pasche festiuitatem: et securitate conscientie, perturbationum iacula negligentes, spe anticipant uictoriam. Qui autem horum imitatores  sunt, antequam ineant prelium, desiderio uirtutis palmam occupant triumphorum, coronamque uictores lubrice uoluptatis in celestibus possident, reuelata facie, animo contemplantes, uociferabuntur et dicent: Dominus Deus, fortitudo mea, et ponet pedes meos  in consummationem, super excelsa statuens me, ut uincam in cantico eius.

6. Nec putemus, fratres carissimi, certamen esse perpetuum, ut idcirco lassemur; sed sciamus finem huius coronam esse iustitie, quam nulla seculorum corrumpit etas. Studium uite istius et certaminis temporale est, qui autem inoffenso cucurrerint gradu, et ad calcem uenerint premiorum, nouas inuenient mansiones, uictoriam canticis demonstrantes. Itaque gratia Domini triumphos nobis de sceleratissimis demonibus pollicente, ieiunia rite celebremus, ut solemnitatis quoque rite participes simus. Nequaquam diebus Quadragesime, sicut luxuriosi diuites solent, 617  uini poculum suspiremus, neque in procinctu et prelio, ubi labor et sudor est necessarius, carnium edulio delectemur. Crapula quippe et ebrietas, et cetere huius uite illecebre opulentissimum animarum thesaurum exhauriunt, et sementem scientie doctrineque uberrimam sui admixtione suffocant. Quamobrem Dominus atque Saluator prouocans discipulos suos ad rigorem continentie, loquebatur: Attendite uobis, ne forte grauentur corda uestra crapula et ebrietate, et curis huius uite, et [al. ne] superueniat in uos repentina dies illa: tanquam laqueus enim superueniet in omnes, qui sedent super faciem omnis terre .  Surgite: abeamus hinc , quos ob negligentiam sui pene illico consequentur. Qui autem legum precepta custodiunt, ignorant uinum in ieiuniis, carnium esum repudiant, et insatiabilem auaritiam Dei timore compescunt. Unde ad continentes Scriptura quotidie clamitat: uinum et siceram non bibent . Et e contrario Iudei ob culpam audiunt:   Dabatis bibere sanctis uinum et prophetis . Non possunt suscipere correptionem, qui luxurie oblectatione capiuntur, neque uentris ingluuiem ratione et consiliis refrenare amore ieiunii, qui desidia et peritura cito uoluptate, studium uirtutis infamant, non erubescentes uinum clam bibere, et auidis faucibus arbitros declinantes, in cubiculis mulsa potare, ut inediam et ieiunia, que ultro appetere debebant, ieiuniorum tempore, luxuria et ebrietate commutent: nescientes quod, etiam si hominum conscientiam fugiant, et clausis parietibus uescantur carnibus, atque aues altiles diebus Quadragesime, et propinquante Pascha immundis manibus lacerent, tristi uultu foris ieiunia promittentes, corripiat huiuscemodi 618 Dominus, et dicat: Iniquitates magnas faciunt isti, ut recedant a sanctis meis. Non decet ieiunantes tempore agonis et prelii uesci carnibus, monente Scriptura: Affligetis animas uestras . Neque phasides aues sollicito labore perquirere, et garrulas uolucres, earumque pinguedinem hianti ingerere gule. Nec inuestigare magni pretii coquos, qui uentris rabiem iure multiplici, et carnibus contusione mutatis, diuersoque ciborum sapore demulceant: fumantibus pateris, et nidore sui furori gutturis blandientibus, cum in iniuriam [al. cum iniuria] continentie diuersi saporis et coloris uina querantur.

7. Docet nos sancti Danielis historia, et trium puerorum uirtus, consona appetere et honorare ieiunia, qui, ut longum sermonem breui explicem [al. concludam] compendio, in seruitutem libertate mutata, cum captiui debuerant [al. debuerunt] desiderare delicias, contempserunt Babylonias dapes, et simplicem cibum regali mense pretulerunt. Preceperat quippe rex Nabuchodonosor eunuchorum principi, ut de filiis captiuitatis Isrel, et de regio semine pueros, in quibus nulla esset macula, pulchros corpore, et aptos ad sapientiam perdiscendam, introduceret palatium, et essent in aula regis, discerent litteras ac linguam Chaldeorum, et de reliquiis mense eius uiuerent, atque inde accepta uina potarent . Eliguntur itaque de tribu Iuda, Daniel, Ananias, Azarias, Misel, et genere concordes, et fide, quorum nobilitatem dura non  mutauerat seruitus. E quibus Daniel, sicut Scriptura testatur, Posuit in corde suo non coinquinari de mensa regis  . Tres quoque pueri non minus religione quam propinquitate sociati, suscipiunt uiri consilium, et approbant sapientiam, simulque eunuchorum principem deprecantes, Dei opitulante 619 clementia, impetrant quod desiderant, et in terra captiuitatis seruant generis nobilitatem: nam timentem prepositum, ne aliorum puerorum uultus hilarior capitali se pene addiceret, ratione et consilio leniunt, his uerbis loquentes: Tenta pueros tuos diebus decem, et detur nobis de seminibus, et comedemus, et aquam bibemus, et appareant in conspectu tuo uultus nostri, et uultus puerorum qui comedunt de mensa regis, et sic ut uideris, ita facies cum seruis tuis [Dan. 1. 12].  uidebat enim et uirtutis desiderium Dei clementia sustentatum, quodque continentia pulchra et fortia corpora conseruaret, et omnem deformitatem fides uinceret, et nitorem pulchritudinis nulla macies commutaret.

8. Hec idcirco, fratres carissimi, replicauimus, ut Pauli Apostoli de sanctorum uirtutibus predicantis, uerba noscentes, in quibus ait: Quorum considerantes exitum conseruationis, imitamini fidem ;  suadeamus eis qui tempore ieiuniorum esu carnium delectantur, imitari sanctorum continentiam: qui nulla ui superari potuerunt, ut rigorem uirtutis amitterent, ut Babyloniorum imperia formidantes, captiuam in se ostenderent uoluptatem, sed manserunt liberi, uentrisque desideria ratione superarunt, et titillantem gule uicere luxuriam, nobisque sue fortitudinis exempla reliquerunt, habitantes in Babylone corporibus, sed sensu et fide cum Angelis in celesti Ierusalem morantes, ut omnem deinceps etatem docerent, ieiuniorum tempore a uino et carnibus abstinendum, sumere de terra semina, et potandam aquam, quibus comitibus utitur pudicitia.

9. Quid memorem insignes Macchabeorum uictorias ? qui, ne illicitis carnibus uescerentur et communes tangerent cibos, corpora obtulere cruciatibus: totiusque orbis in  Ecclesiis Christi laudibus predicantur, fortiores penis, ardentiores quibus comburebantur ignibus. uicta sunt in eis omnia 620 crudelitatis ingenia, et quidquid ira persecutoris inuenerat, patientium fortitudo superauit. Inter penas magis paterne legis, quam dolorum  memores: lacerabantur uiscera, tabo et sanie artus diffluebant, et tamen sententia perseuerabat immobilis: liber erat animus, et mala presentia futurorum spe despiciebat [al. despiciebant]. Lassabantur tortores, et non lassabatur fides: frangebantur ossa, et uolubili rota omnis compago neruorum atque artuum soluebatur, et in immensum spirantia mortem incendia consurgebant: plene erant feruentis olei sartagines, et ad frigenda sanctorum corpora terrore incredibili personabant; et tamen inter hec omnia paradisum animo deambulantes, non sentiebant quod patiebantur, sed quod uidere cupiebant. Mens enim Dei timore uallata flammas superat, uarios tormentorum spernit dolores. Cumque semel uirtuti se tradiderit, quidquid aduersi euenerit, calcat, et despicit. Qualis fuit Paulus scribens: In his omnibus superamus, per eum, qui nos dilexit . Quod enim sustinere non potest carnis fragilitas, naturali infirmitate superata, uincit animus, fide colloquens Deo.

10. Ergo qui ieiunia, id est, conuersationem Angelicam imitantur in terris,  meminerint illius dicti, Regnum Dei non est cibus et potus, sed iustitia, et gaudium, et pax, et letitia . Isti [al. Quia] per continentiam, breui et paruo labore magna sibi et eterna conciliant premia; et multo plus accipiunt, quam offerunt, et futuri temporis gloria presentes augustias mitigant, quia in hoc stadio pro uirtute pugnantibus, finis erit aliquando certaminis. Nam qui [al. Qui autem] pugnam incunt contra uitia, et sapientie disciplinis suas animas dedicarunt, quantumque patitur humana conditio, scientiam appetunt futurorum, per speculum et imaginem, sensu et fide celorum regna cernentes, consequentur eterna premia, et nullo temporum fine claudenda. 621 Dies et nox certis horarum sibi succedunt spatiis, paulatimque decrescentes, quod amittunt, recipiunt, et quod recipiunt, tribuunt: ad eamdem mensuram bis in anno conuenientes, nec manent in eodem statu, sed  breuitate et longitudine horarum momenta discriminant, ut utilem mundo faciant temporum diuersitatem. Nam que dies  ordine et circulo suo de noctis temporibus mutuatur, et rursum nox recipit quod largita est: dumque uicissim et tribuunt, et accipiunt, et orbe quodam quod paulatim amiserant decrescentes, sensim crescentes recipiunt: creatoris Dei interpretantur sapientiam. Atque ex hac uicissitudine spatiorum uel menstruus lune orbis efficitur, uel solis sua per uestigia reuertentis annus impletur, dum crescunt, atque decrescunt, et lapsu preteritorum futura succedunt, eadem semper atque alia tempora commutantur. Unde et luna prudentissimo Dei artificio condita, et formarum mutans uarietates, ad plenitudinem tendit, et festinat ad diminutionem, ut quicquid crescens acquisierat, perdat  amittatque decrescens. Nec stat in eodem statu, sed quibusdam gradibus ascendens atque descendens, de paupertate pergit ad diuitias, et de diuitiis redit ad paupertatem: ipsa diuersitate formarum mutabilem et conditam se esse demonstrans. Quis uero possit digno sermone exprimere solis cursum, et anni circulum rationi menstrue  siue lunari congruentem? Dum per quatuor uoluitur tempora, et in se semper reuertitur, eademque mensura conscendit atque descendit, et eterno ordine labitur: ut quod lunare spatium triginta diebus implet ac noctibus, hoc solis cursus spatiis anni uertentis reficiat. Cumque ad equalitatem diei noctisque peruenerit, et parumper in libra iusti cursus steterit, festinat ad inequalitatem, deserens ad quod peruenerat. Quod puto Ecclesiasten, ne de alienis nostra fontibus hauriamus, in uolumine suo dicere: Gyrans gyrando uadit spiritus, et in circulos suos reuertitur spiritus , annuum 622 solis cursum significantem. Eadem enim temporum rota in semet reuertitur, rediens ad ea, unde profectus fuerat.

11. Sancta uero celestisque solemnitas radios nobis sui splendoris emittens, nullis spatiis terminatur: cumque sanctorum certamina, et presentis seculi labor finem acceperint, succedet perpetuum gaudium, et eterna festiuitas. Unde perfecti uiri animas suas ab omni errorum caligine separantes, iam nunc festa decantant: Intreamus portas eius in confessione, atria eius in hymnis , Saluatoris aduentum letis uocibus personantes. Cum enim in toto orbe regnaret malitia, et tenebras humanis oculis demones offudissent, neque posset eis ullus opitulari, iuxta illud quod scriptum est: Respexi, et non erat qui auxiliaretur: consideraui, et nullus qui susciperet , ut finem haberet aliquando impietas, et destrueretur idololatrie fraudulentia, uiuens Sermo Dei, nichil de nostra relinquens similitudine, absque solo peccato, quod substantiam non habet, nouo modo ad nos uenire dignatus est, ut fieret filius hominis  , et permaneret Filius Dei, natus quippe ex uirgine, hoc tantum stultis mentibus credebatur, quod oculi demonstrabant. Ex operibus uero et signorum magnitudine Deus inuisibilis a prudentibus cernebatur, quemque facies hominem demonstrabat, hunc uirtutes significabant Deum, seruilis forme uilitate coopertum. Quanquam enim tradiderint eum Iudei, et crucifigendum uocibus impiis conclamarint, interfectione corporis eius Dominum blasphemantes: imo occisione carnis dominice serui impietatis effecti, tamen ad mortem intrepidus accedens, ut nobis uirtutis preberet exemplum, Dominus glorie in ipsa passione monstratus est, impassibilis diuinitatis permanens maiestate, et carne passibilis, iuxta beati Petri repertus eloquium. Et ideo pro nobis patiens, non fugit mortem, ne nos timore mortis   eius proprietate bellantes, uictoriam perderemus. Nam si timuisset crucem, contraria his que docuerat gerens, quis discipulorum eius libens 623 pro religione pugnasset? Irridetur itaque a a stultis et incredulis, qui orbem terrarum sue subiecit fidei, et nominis Christiani sanctis largitus est dignitatem. Cumque magnitudo uirtutum eius omnibus enitescat [al. clareat], blasphemare non cessant. Ille uero qui irridetur Deus, operibus demonstratus est, ut demonum templa subuerteret, ut Origenistarum impietatem argueret uersipellem: quorum auctor Origenes, ita aures simplicium et leuiorum sua persuasione decepit, ut solent in littora ex alto uenientes illidi gurgites, et in semet spumanti mole confringi.

12. Nos ergo ad eum, qui ausus est scribere, ruina rationabilium creaturarum esse corpora fabricata, zelo fidei concitati loquamur: Si tibi huiuscemodi impietas placet, quomodo Paulus Apostolus scribit: uolo adolescentulas nubere, filios procreare ? Utrum idcirco precepit nuptias, ut ex mulieribus nascentia corpora, ruentibus de celo Angelis, et uersis iuxta te in animas, carceres prepararent [al. prepararet]? An ut in coniunctione maritali Dei sententie seruiens, conseruet humanum genus? Si enim uult adolescentulas nubere, et filios procreare, per quas nascuntur corpora humana: corporibus autem propter penas atque supplicia errantes anime uniuntur, nulli dubium, quin propter penas animarum, et non propter generationis ordinem nuptiarum adolescentulis uincula tribuantur. uerum absit, ut ita esse credamus, et mariti, uxorisque federa non ob benedictionem, sed ob peccatum iuncta credamus. Nec Adam et Euam plasmans Deus, propter animas de celo ruentes et lapsas [f. lapsus] rationabilium creaturarum benedictione  sociauit: Crescite et multiplicamini, dicens, et replete terram . Si enim propter peccata in celis precedentia ad terras misse sunt anime, ut corporibus ligarentur, mentitur Paulus scribens: Honorabiles nuptie, et cubile immaculatum . Sed nequaquam ille mentitur. Igitur non propter ruinam animarum, corpora fabricantur: sed ut mundus successione nascentium, morientium damna compenset [al. compensaret], et breuitatem humane uite uincat successione 624 perpetua. Nam si ruentes iuncteque corporibus benedicuntur a Deo, melioris conditionis erunt, postquam corpora susceperunt [al. susceperint]: quod si idcirco  dicuntur, ut in ultionem peccatorum, corpora accipiant, quomodo benedicuntur  in corporibus, in que ob peccata uenerunt? E duobus enim alterum erit: aut ante ruinam fuisse eas in  benedictione, aut post ruinam iunctas corporibus nequaquam posse benedici. Si enim illam uitam benedictio sequitur, istam deserit: si ad istam transfertur, in illa non fuisse conuincitur. Quod si et antequam ruerent, necdumque humanis corporibus uestirentur, fuerunt in benedictione, et ruentes, habentesque corpora, rursus benedicte sunt, similis erit iuxta benedictionis conditionem et prior uita, et posterior: quod nequaquam consequens est, quia peccatrices supplicia, non peccantes benedictionem merentur. Quidquid e duobus uerum esse responderint, uitio subiacebit: dum isti nolunt [al. nolentes] ecclesiastice doctrine regulam custodire. Siue enim propter peccata de celo anime corruentes instar carceris et catenarum corporibus illigate sunt, respondeant, quomodo Adam et Eua, masculus et femina, uiuentes in corporibus benedicti sunt? Neque enim iuxta deliramenta eorum nude anime uir et mulier appellantur, sed corpora que sexum utrumque distinguunt. Siue [al. Si uero] ante corpora in celestibus morabantur, et beata eis tunc erat, dignaque benedictione absque corporibus conuersatio: qua ratione aut priusquam ruerent, benedicte sunt, aut postquam corruerunt, et in penam ruine crassis corporibus copulate sunt, rursus benedictione donantur? Neque enim idipsum est benedictio atque supplicium, que et nominibus, et operibus procul distant: nec possunt ullo modo inter se sociari, quas tanta diuidit repugnantia. Quomodo autem et iustis multitudo liberorum pro benedictione promittitur? Propheta dicente: Qui minimus est, erit in millia: et qui nouissimus, in gentem magnam.

13. Ergo et qui uolunt Domini festa celebrare, Origenis simulacra contemnant, et turpitudinem dogmatum illius ratione superent. Sicut enim Ethnicorum 625 impiissimi errorem et consuetudinem preferunt ueritati, fabricantes in hominum similitudinem idola, et inuisibilem blasphemantes Deum, dum formam et membra et organa genitalia in  eis esse confingunt: nunc uirum, nunc feminam confitentes, et mutauerunt gloriam incorruptibilis Dei in similitudinem imaginis corruptibilis hominis , uariarumque formarum: ita Origenes facilitate et impietate credentium, quasi delubra idolorum, tractatuum suorum monimentis demisit, que nos auctoritate Scripturarum, et zelo fidei subuertentes, utamur illa similitudine: Ut etenim cementarii quadram uolentes edificare domum, equales ex omni parte parietes metiuntur, eosque norma et perpendiculo dirigentes, quod animo depinxerint, opere exstruunt: et eiusdem mensure per quadrum latera quatuor iungunt angulis sursum ac deorsum, ceptam equalitatem, paulatimque incrementa seruantes, ut materie diuersitatem iungat operis pulchritudo,  et angulares lineas artifex structura custodiat: sic Ecclesie preceptores habentes testimonia Scripturarum, firma doctrine faciunt fundamenta, et intrepidi permanent, offerentes opera sua Christo, atque dicentes: Confirma me in uerbis tuis . Ipse enim, de quo scriptum est: Lapidem quem reprobauerunt edificantes, hic factus est in caput anguli , nos et eos qui sursum sunt, una solemnitate  consociat, ad quam [al. quem] cursu celeri nauigantes, rabiem contra nos hereticorum fluctuum uelociter dissoluendam, minime formidemus.

14. Sicut enim gubernatores magnarum nauium, cum uiderint immensum ex alto uenire gurgitem, quasi uenatores ferocissimam bestiam, spumantes fluctus suscipiunt, eosque prore obiectione sustentant, flectentes in diuersum gubernacula, et prout uentorum flatus et necessitas imperarit, stringentes funiculos, uel laxantes, cumque unda subsederit, ex utroque nauis latere laborantia clauorum uincula dimittunt, ut parumper quiescentia uenturo gurgiti preparentur: qui cum rursus aduenerit, stringunt clauorum capita, et palmulas dilatant, ut huc atque illuc 626 scissis flatibus, equalis sit utriusque lateris labor, et quod simul non poterat sustineri, diuisim tolerabilius fiat: qui sui curam gerunt, imitantur exempli similitudinem, et diuinorum dispensatione uerborum, quasi gubernaculo, utentes, occurrunt hereticorum tempestati, et fluctibus, legem Dei pro arte retinentes, ut qui corruerant [al. corruperant], suscitentur: qui stant, firmo perseruerent gradu, et [al. ut] omnes in commune doctrine opitulatione seruentur. Quod enim gubernatori clauus, hoc animo est lex Dei: In qua Dominicum Pascha facientes, caritati Dei et proximi in mundo nichil aliud preferamus, neque pro uarietate humanorum casuum, qui huc illucque uertuntur, sententiam commutemus, ut quibus dudum pro potentia, turpi adulatione  seruiuimus, si forte reflauerint uenti, et paupertate diuitie, humilitate sublimitas, ignominia gloria fuerint immutata, in hostes repente uertamur, resistentes eis in faciem, quos, ueneratione dignos ducebamus, temporibus, non fide necessitudinem ponderantes. Imo latentes inimicitias necessitatis tempore demonstrantes, et in similitudinem serpentium procedentes de foueis, ut non solum ingratissimi simus in eos, quorum beneficiis sustentabamur, gaudentes si nomina clientium possederimus, sed quasi perduelles eos usque ad sanguinem persequamur: deiectos prostratosque calcantes, quos dudum propter diuitias suspiciebamus [al. suscipiebamus], pessimos omnium conclamantes, postquam opes paupertate mutauerint, laudantes potentiam, et infelicitatem calumniantes: nec pro rerum natura, sed pro uarietate casuum honorantes aliquem, uel contemnentes: ut quos prius dominos et patronos uocabamus, eosdem quasi uerberones,  et seruos nequissimos appellemus: atque ex omni parte appareat nostra iniquitas  , dum aut indignos laudamus, aut dignos laude, obtrectatione persequimur, imitantes illud quod ad beatum Iob exprobrantes loquebantur, Pauca pro quibus peccasti, uerberatus es .

15. Nequaquam igitur dubias opes, sed uirtutem firmissimam diligamus: non nos duritia humiliet paupertatis, non extollant diuitie, que stultissimos hominum 627 deprimere et eleuare consueuerunt; sed utrumque pro rerum honestate moderemur, et tristia, et leta equali animo sustinentes. Diuitiarum cura somnos interrumpit dulcissimos, innoxiis calumnias struit, et cum infinitas opes congregauerit, materiam eternis ignibus parat. Postquam uero insatiabilis furor quesitis opibus incubuerit, non expletur auaritia, sed contemnit leges, gehenne flammas despicit, futurum iudicii tribunal habet pro nichilo. Nec tantum aduersarii contra hostes suos, quantum diuitie contra uirtutes dimicant, nisi ratione, et in proximos misericordia temperentur. He in urbibus nobilitati preferuntur, he nouis hominibus antiquam donant familiam. Nunquam diuitiarum desiderium ullis diuitiis satiari potest. Eget semper, qui auarus est: nescit  mensuram, cui tantum deest quod habet, quantum quod non habet. Infernus mortuis non expletur: sed quanto plures susceperit, tanto plures desiderat. Imitatur ergo eum auaritia, nec satiari potest, sed quicquid habuerit, plus requiret: minus putat ab eo quod cupit omne quod possidet, semper immensa, semper immodica, ardorem peccatoris opum magnitudine non restinguens, in conuiuiis non cibos uorans [al. uorat], sed iniustitiam: in iudiciis iurgia miscens [al. miscet], atque discordias, inuidiam parturit, per quam ad homicidium peruenitur: non est compos mentis, sed quasi ebria fluctuat, unam habens mensuram, extra mensuram semper inquirere. Mare littoribus clauditur, et uenientes ex alto fluctus, et rabiem immitescentium gurgitum portus uel manufacti, uel natura firmissimi prohibent: diuitiarum cupidinem, nisi ratione frenetur, nec consilium temperat, nec lex mitigare potest, nec ulla satiat abundantia. Non erubescit, non  futurum iudicium reformidat, sed desiderio plus habendi, ut luxuriosi dediti uoluptatibus solent gestire in amplexus, et insanire ad libidinem, ita calumniarum 628 et dissensionum urbes ac uiculos, uillasque complet: insulas, maria, terras, littora, uias, transitus, studia  possidet auaritia,  dum desiderio plus habendi, negotiatione merces huc illucque commutat, et fraudibus atque periuriis diuitiarum iacit inexplebilia fundamenta.

16. Itaque huiuscemodi rabiem contemnentes, diuitias cultum Dei, et firmissimas possessiones  castitatis et sanctimonie, requiramus; adorantes Patris, et Filii, et Spiritus Sancti unam diuinitatem; resurrectionem mortuorum incorruptibilem, et iugiter permanentem esse credentes. Neque enim fieri potest, ut eam mors superet, que Christi passione firmata est, suscitans incorruptum et in eternum permanens templum corporis sui. Oremus pro piissimis Imperatoribus; et obseruatione legis Dei, ieiuniorum precepta decoremus: quia uirtus absque ulla necessitate custodit sectatores suos, et sensum in cogitationes uarias fluctuantem, de terrenis ad excelsa sublimat, nequaquam pulchritudinem corporum, sed  conuersationis ac morum ordinem contemplans, ostendens ei letantium in celo Angelorum choros, et docens splendentium disciplinarum fulgura, ut in presenti seculo quasi athleta fortissimus illatas sustineat plagas, et futuram pro his gloriam prestoletur: nequaquam uitiis subiacens, sed interiorem hominem  desiderio sui ad eterna sustollens; atque omnes impetus uoluptatis, ratione compescens, illud cogitet quod futurus est, et quantum potest sustinere humana fragilitas, recedat a corporalium rerum sollicitudine, preferens carnalibus spiritualia, ut etiam ipsum corpus despiciens, et presentium  uoluptatum duriorem, sed meliorem uitam inire persuadeat, ut qui tum [al. dudum] libidini seruiebat, libertate bona seruiat castitati, et retractus a precipitiis, mollia ieiuniorum frena suscipiat. Etenim si absque rectore fuerit ac magistro corporum infirma 629 natura, nec imperanti animo uoluerit obedire, et sibi,  et rectori concitat infinita naufragia, et pertrahit eum ad turpissimas libidines, ac barathrum uoluptatum, ut nequaquam honesta consideret, sed fugiens bona, in ceno ac sordibus commoretur. uirtus uero cum aurige modo [al. in aurige modum] animum rexerit, et quasi in curru stans, impetus eius et uarios appetitus doctrine habenis composuerit [f. compescuerit], de humilibus eum ad excelsa subleuat, inuisibilia eternaque pro uisibilibus ostendens, mansionem in celis parat, et amicos illi efficit eos, qui Dei ministerio seruientes, spiritualibus deliciis perfruuntur: ut quod hic cernebat in imagine, ibi in ueritate perspiciat, et maiorem solis radiis uideat claritatem, que nobis huc ex parte descendit, ut de minoribus ad maiora  tendamus, et quasi per litteras ac syllabas ad legendum proficiamus: quia et illa his, et hec illis  indigent. Ibi cum fuerimus beatorum iuncti consortio, audiemus: Euge serue bone et fidelis, quia super pauca fuisti fidelis, supra multa te constituam: intra in gaudium Domini tui .

17. Incipient [al. incipientes] sancte Quadragesime ieiunia  ab undecima die mensis Phamenoth, et hebdomade Dominice passionis sextadecima die mensis Pharmuthi. Et finiemus ieiunia uespere sabbati uicesima prima die eiusdem mensis Pharmuthi, 630 et sequenti die Dominica Pascha celebrabimus [al. celebremus], uicesima et secunda die eiusdem mensis. Post que iungemus [al. iungamus] septem hebdomadas sancte Pentecostes: pauperum memores, amantes Deum et proximum, orantes pro inimicis, persecutoribus blandientes, infirmorum ruinas consolatione et misericordia subleuantes: ut lingua semper in Dei laudibus personet: ut Ecclesie iusta iudicia nequaquam irrationabili clementia destruantur, ne Legi Dei arbitria preferantur humana: cuius si desiderauerimus [al. cuius desiderauimus] amicitias, celestem gloriam consequemur in Christo Iesu Domino nostro; per quem, et cum quo Deo Patri claritas et imperium cum Spiritu Sancto in secula seculorum. Amen.

18. Salutate inuicem in osculo sancto. Salutant uos fratres qui nobiscum sunt. Et hoc nosse debetis: Pro defunctis Episcopis in locis singulorum  constitutos. In urbe Nichium pro Theopempto, Theodosium: In Terenuthide Arsinthium: In oppido Geras pro Eudemone Pirozum: In Acheis pro Apolline Museum: In Athriuidi pro Isidoro Athanasium: In Cleopatride Offellum: In oppido Laton pro Timotheo Apellen. His ergo scribite, et ab eis, iuxta morem, Ecclesiasticas suscipite litteras.





631 EPISTOLA CI  AUGUSTINI AD HIERONYMUM.


Negat se in Hieronymum librum scripsisse, in hoc falsus, quod aliquis prolixam epistolam librum appellasset.

Domino carissimo, et  desideratissimo, et honorando in Christo fratri, et compresbytero HIERONYMO, AUGUSTINUS in Domino salutem.

1. »Audiui peruenisse in manus tuas litteras meas; sed quod adhuc rescripta non merui, nequaquam imputauerim dilectioni tue. Aliquid proculdubio impedimenti fuit. Unde agnosco, Dominum a me potius deprecandum, ut tue uoluntati det facultatem mittendi, quod rescripseris. Nam rescribendi iam dedit, quia cum uolueris, facillime poteris.

2. »Etiam hoc  , quod ad me sane perlatum est, utrum quidem crederem, dubitaui; sed hinc quoque tibi aliquid utrum scriberem, dubitare non debui  . Hoc autem breui, suggestum esse caritati tue a nescio quibus fratribus, mihi dictum est, quod librum aduersus te scripserim, Romamque miserim. Hoc falsum esse noueris: Deum nostrum testor, hoc me non fecisse, sed si forte aliqua in aliquibus scriptis meis reperiuntur, in quibus aliter aliquid quam tu sensisse reperiar, non contra te dictum, sed quod mihi uidebatur, a me scriptum esse, puto te debere cognoscere: aut si cognosci non potest, credere. Ita sane hoc dixerim, ut ego non tantum paratissimus sim, si quid te in meis scriptis mouerit, fraterne accipere quid contra sentias, aut de correctione mea, aut de ipsa tua beneuolentia gauisurus; uerum etiam hoc a te postulem, et flagitem.

3. »O si licuisset, et si non cohabitante, saltem uicino  te in Domino perfrui ad crebrum et dulce colloquium! Sed quia id non est datum, peto ut hoc ipsum, quod in Domino  quam possumus simul sumus, conseruari studeas, et augeri ac perfici; et rescripta quamuis rara non spernere. Saluta obsequio meo sanctum fratrem Paulinianum, 632 et omnes fratres qui tecum ac de te  in Domino gloriantur. Memor nostri exaudiaris a Domino in omni sancto desiderio tuo, domine carissime, et desideratissime, et honorande in Christo frater.«



EPISTOLA CII  HIERONYMI AD AUGUSTINUM.

Acceptis Augustini epistolis que continent questionem de mendacio officioso, dubitans etiamnum an eius sit, negat se responsurum, nisi sit certius de auctore. Meminit et Ruffini ficto nomine.

Domino uere Sancto, ac beatissimo Pape AUGUSTINO HIERONYMUS in Domino salutem.

1. In ipso profectionis articulo sancti filii nostri Asterii Hypodiaconi, necessarii mei, beatitudinis tue littere  ad me peruenerunt, quibus satisfacis, te contra paruitatem meam librum Romam non misisse. Hoc nec ego factum audieram, sed epistole cuiusdam quasi ad me scripte per fratrem nostrum Sysinnium Diaconum huc exemplaria peruenerunt: in qua hortaris me, ut super quodam Apostoli capitulo canam, et imiter Stesichorum inter uituperationem et laudes Helene fluctuantem, ut qui detrahendo oculos perdiderat, laudando receperit. Ego simpliciter fateor dignationi tue, licet stylus et  tua mihi uiderentur: tamen non temere exemplaribus litterarum credendum putaui; ne forte me respondente, lesus iuste expostulares, quod probare ante debuissem tuum esse sermonem, et sic rescribere. Accessit ad moram sancte et uenerabilis Paule longa infirmitas. Dum enim languenti multo tempore assideremus [al. assidemus], pene epistole tue, uel eius qui sub tuo nomine scripserat, obliti sumus, memores illius uersiculi: Musica in luctu importuna narratio . Itaque si tua est epistola, aperte scribe, uel mitte exemplaria ueriora: ut absque ullo rancore stomachi in Scripturarum disputatione 633 uersemur: et uel nostrum emendemus errorem, uel alium frustra reprehendisse doceamus.

2. Absit autem a me, ut quidquam de libris tue beatitutidinis attingere audeam. Sufficit enim mihi probare mea, et aliena non carpere. Ceterum optime nouit prudentia tua, unumquemque in suo sensu abundare, et puerilis esse iactantie, quod olim adolescentuli facere consueuerant, accusando illustres  uiros, suo nomini famam querere. Nec tam stultus sum, ut diuersitate explanationum tuarum me ledi putem: quia nec tu lederis, si nos contraria senserimus. Sed illa est uera inter amicos reprehensio,  si nostram peram non uidentes, aliorum, iuxta Persium, manticam consideremus. Superest, ut diligas diligentem te; et in Scripturarum campo, iuuenis senem non prouoces. Nos nostra habuimus tempora, et cucurrimus quantum potuimus: nunc te currente et longa spatia transmeante, nobis debetur otium: simulque  ne solus mihi de Petis aliquid proposuisse uidearis, memento Daretis et Entelli , et uulgaris prouerbii: quod bos lassus fortius figat pedem. Tristes hec dictauimus: utinam mereremur complexus tuos, et collatione mutua uel doceremus aliqua, uel disceremus.

3. Misit mihi temeritate solita, sua maledicta  Calpurnius, cognomento Lanarius, que ad Africam quoque studio eius didici peruenisse. Ad que breuiter ex parte respondi, et libelli eius uobis misi exemplaria, latius opus, cum opportunum fuerit, primo missurus tempore: in quo illud caui, ne in quoquam existimationem lederem Christianam; sed tantum ut delirantis imperitique mendacium ac uecordiam confutarem. Memento mei, sancte et uenerabilis Papa. uide quantum te diligam, ut ne prouocatus quidem uoluerim respondere: nec credam tuum esse, quod in altero forte reprehenderem. Frater communis suppliciter te salutat.



634 EPISTOLA CIII  . AD AUGUSTINUM.

Commendat Augustino Presidium, et saluere iubet Alypium.

Domino uere Sancto et Beatissimo Pape AUGUSTINO, HIERONYMUS in Christo salutem

1. Anno preterito per fratrem nostrum Asterium Hypodiaconum dignationi tue epistolam miseram, promptum reddens salutationis officium: quam tibi arbitror redditam. Nunc quoque per sanctum fratrem meum Presidium Diaconum, obsecro primum ut memineris mei. Deinde ut baiulum litterarum habeas commendatum, et mihi scias germanissimum, et in quibuscumque necessitas postulauerit, foueas atque sustentes; non quo aliqua re, Christo tribuente, indigeat; sed quo bonorum amicitias  auidissime expetat, et se in his coniungendis maximum putet beneficium consecutum. Cur autem ad Occidentem nauigauerit, ipso poteris narrante cognoscere.

2. Nos in monasterio constituti, uariis hinc inde fluctibus quatimur, et peregrinationis molestias sustinemus. Sed credimus in eo qui dixit: Confidite, ego uici mundum : quod ipso tribuente et presule, contra hostem diabolum uictoriam consequamur. Sanctum et uenerabilem fratrem nostrum Papam Alypium, ut meo obsequio salutes, obsecro. Sancti fratres, qui nobiscum in monasterio Domino seruire festinant, oppido te salutant. Incolumem te et memorem mei Christus Dominus noster tueatur omnipotens, Domine uere sancte et suscipiende Papa.





635 EPISTOLA CIu  AUGUSTINI AD HIERONYMUM.

Hieronymum dehortatur a libris Testamenti ueteris ex Hebreo uertendis, quin potius auctor est, ut Septuaginta uersionem mire deprauatam ac uariantem reddat sue ueritati. Nouum Testamentum ab eo castigatum probat.

Domino uenerabili, et desiderabili sancto fratri, et compresbytero HIERONYMO, AUGUSTINUS in Domino salutem.

1. Ex quo cepi ad te scribere, ac tua scripta desiderare, nunquam mihi melior occurrit occasio, quam ut per Dei seruum, ac ministrum fidelissimum, mihique carissimum, mea tibi afferretur epistola, qualis est filius noster Cyprianus diaconus. Per hunc certe ita spero litteras tuas, ut certius in hoc rerum genere quidquam sperare non possim. Nam nec studium in petendis rescriptis memorato filio nostro deerit, nec gratia in promerendis, nec diligentia in custodiendis, nec alacritas in perferendis, nec fides in reddendis: tantum si aliquo modo merear, adiuuet Dominus, et adsit cordi tuo, et desiderio meo, ut fraternam uoluntatem nulla maior uoluntas impediat.

2. Quia ergo duas iam epistolas misi; nullam autem tuam postea recepi, easdem ipsas rursum mittere uolui, credens  eas non peruenisse. Que et si peruenerunt, ac fortasse tue potius ad me minime peruenire potuerunt, ea ipsa scripta, que iam misisti, iterum mitte, si forte reseruata sunt. Sin minus, rursus dicta quod legam, dum tamen his respondere ne [al. non] graueris, quod iam diu est ut expecto. Primas etiam, quas ad te adhuc Presbyter litteras preparaueram mittendas, per quemdam fratrem nostrum Profuturum, qui postea nobis collega factus, iam ex hac uita migrauit, nec eas tunc ipse perferre potuit, quia continuo dum proficisci disponit, Episcopatus sarcina detentus, ac deinde in breui defunctus est, etiam nunc mittere uolui, ut scias in tua colloquia quam olim inardescam, et quam uim patiar quod a me tam longe absunt sensus corporis tui: per quos adire possit ad animum tuum animus meus, mi  frater dulcissime, et in Domini membris honorande.

636 3. In hac autem epistola hoc addo, quod postea didicimus, ex Hebreo Iob a te interpretatum, cum iam quamdam haberemus interpretationem tuam eiusdem Prophete ex Greco eloquio uersam in Latinum: ubi tamen asteriscis notasti, que in Hebreo sunt, et in Greco desunt; obeliscis autem, que in Greco inueniuntur, et in Hebreo non sunt: tam mirabili diligentia, ut quibusdam in locis ad singula uerba singulas stellas uideamus, significantes eadem uerba esse in Hebreo, in Greco autem non esse. Porro in hac posteriore interpretatione, que uersa est ex Hebreo, non eadem uerborum fides occurrit. Nec parum turbat cogitantem, uel cur in illa prima tanta diligentia figantur asterisci, ut minimas etiam particulas orationis indicent deesse codicibus Grecis, que sunt in Hebreis: uel cur in hac altera, que ex Hebreis est, negligentius hoc curatum sit,  ut non eadem particule locis suis inuenirentur. Aliquid inde exempli gratia uolui ponere: sed mihi ad horam codex defuit, qui ex Hebreo est. uerumtamen quia preuolas ingenio, non solum quid dixerim, uerum etiam quid dicere uoluerim, salis, ut opinor, intelligis, ut causa reddita, quod mouet, edisseras.

4. Ego sane te mallem Grecas potius canonicas nobis interpretari Scripturas, que Septuaginta Interpretum  auctoritate perhibentur. Perdurum enim erit, si tua interpretatio per multas Ecclesias frequentius ceperit lectitari, quod a Grecis Ecclesiis Latine Ecclesie dissonabunt, maxime quia facile contradictor conuincitur, Greco prolato libro, id est lingue notissime. Quisquis autem in eo quod ex Hebreo translatum est, aliquo insolito permotus fuerit, et falsi crimen intenderit, aut uix, aut nunquam ad Hebrea testimonia peruenietur, quibus defendatur obiectum. Quod si etiam peruentum fuerit, tot Latinas et Grecas auctoritates damnari quis ferat? Huc accedit, quia etiam consulti Hebrei possunt aliud respondere; ut tu solus necessarius uidearis, qui etiam ipsos possis conuincere: sed tamen quo iudice, mirum si potueris inuenire.

3. Nam quidem frater noster Episcopus, cum lectitari instituisset in Ecclesia cui preest, interpretationem tuam, mouit quiddam longe aliter abs te positum apud Ionam Prophetam , quam erat omnium sensibus memorieque inueteratum, et tot etatum successionibus decantatum. Factus 637 est tantus tumultus in plebe, maxime Grecis arguentibus, et  inflammantibus calumniam falsitatis, ut cogeretur Episcopus [ Iudeorum testimonium flagitare. Utrum autem illi imperitia, an malitia hoc esse in Hebreis codicibus responderunt, quod et Greci et Latini habebant.  Quid plura? coactus est homo uelut mexdositatem corrigere, uolens, post magnum periculum, non remanere sine plebe. Unde etiam nobis uidetur aliquando te quoque in nonnullis falli potuisse. Et uide hoc quale sit, in eis litteris, que non possunt collatis usitatarum linguarum testimoniis emendari.

6. Proinde non paruas Deo gratias agimus de opere tuo, quo Euangelium ex Greco interpretatus es: quia pene in omnibus nulla offensio est, cum Scripturam Grecam contulerimus. Unde si quisquam ueteri falsitati contentiosus fauerit, prolatis collatisque codicibus, uel docetur facillime, uel refellitur. Et si quedam rarissima merito mouent, quis tam durus est, qui labori tam utili non facile ignoscat, cui uicem laudis referre non sufficit? Quid tibi autem uideatur, cur in multis aliter se habeat Hebreorum codicum auctoritas, aliter Grecorum, que dicitur Septuaginta, uellem dignareris aperire. Neque enim paruum pondus habet illa, que sic meruit diffamari, et qua usos Apostolos, non solum res ipsa indicat, sed etiam te attestatum esse memini. Ac per hoc plurimum profueris, si eam Scripturam Grecam quam Septuaginta operati sunt, Latine ueritati reddideris: que in diuersis codicibus ita uaria est, ut tolerari uix possit, et ita suspecta, ne in Greco aliud inueniatur, ut inde aliquid proferri aut probari dubitetur. Breuem putabam futuram hanc epistolam: sed nescio quomodo ita mihi dulce factum est in ea progredi, ac si tecum loquerer. Sed obsecro te per Dominum, ne te pigeat ad omnia respondere, et prestare mihi, quantum potueris, presentiam tuam.



638 EPISTOLA Cu  . AD AUGUSTINUM.

Expostulat de Augustini Epistola per Italiam sparsa, qua taxabatur locus non recte a se expositus in Epistola ad Galatas.

Domino uere Sancto et Beatissimo Pape AUGUSTINO HIERONYMUS, in Domino salutem.

1. Crebras ad me epistolas dirigis, et sepe  compellas, ut respondeam cuidam Epistole tue, cuius ad me, ut ante iam scripsi, per fratrem Sysinnium Diaconum exemplaria peruenerunt absque suscriptione tua; et quam primum per fratrem Profuturum, secundo per quemdam alium te misisse significas: et interim Profuturum retractum de itinere, et Episcopum constitutum, ueloci morte subtractum: illum cuius nomen retices, maris timuisse discrimina, et nauigationis mutasse consilium. Que cum ita sint, satis mirari nequeo, quomodo ipsa epistola et Rome et in Italia haberi a plerisque dicatur, et ad me solum non peruenerit, cui soli missa est: presertim cum idem frater Sysinnius inter ceteros Tractatus tuos dixerit eam se non in Africa, non apud te, sed in insula Adrie, ante hoc ferme quinquennium reperisse.

2. De amicitia omnis tollenda suspicio. De amicitia omnis tollenda suspicio est, et sic cum amico, quas cum altero se est loquendum. Nonnulli familiares mei et uasa Christi, quorum Ierosolymis et in sanctis Locis per magna copia est, suggerebant, non simplici animo a te factum, sed laudem atque rumusculos et gloriolam populi  requirente, ut de nobis cresceres; ut multi cognoscerent te prouocare, me timere; te scribere ut doctum, me tacere, ut imperitum: et tandem reperisse, qui garrulitati 639 mee silentium modumque imponeret. Ego autem ut simpliciter fatear dignationi tue, primum idcirco respondere nolui, quia tuam liquido epistolam non credebam; nec  litum melle gladium. Deinde illud cauebam, ne episcopo communionis mee uiderer procaciter respondere; et aliqua in reprehendentis epistola reprehendere: presertim cum quedam in illa heretica iudicarem.

3. Ad extremum, ne tu iure exspostulares, et diceres: Quid enim? Epistolam meam uideras, et note tibi manus in subscriptione signa deprehenderas, ut tam facile amicum lederes, et alterius malitiam in meam uerteres contumeliam? Igitur ut ante iam scripsi, aut mitte eamdem epistolam, tua subscriptam manu, aut senem latitantem in cellula lacessere desine. Sin autem tuam uis uel exercere, uel  ostentare doctrinam, quere iuuenes et disertos et nobiles, quorum Rome dicuntur esse quamplurimi, qui possint et audeant tecum congredi, et in disputatione sanctarum Scripturarum, iugum cum Episcopo ducere. Ego quondam miles, nunc ueteranus et tuas et aliorum debeo laudare uictorias, non ipse rursus effeto corpore dimicare; ne si me frequenter ad rescribendum impuleris, illius recorder  historie, quod Hannibalem iuueniliter exsultantem, Q. Maximus patientia sua fregerit.

Omnia fert etas, animum quoque: sepe ego longos
 Cantando puerum memini me condere soles.
Nunc oblita mihi tot carmina: uox quoque Merim
Iam fugit ipsa. 
Et ut magis de Scripturis sanctis loquar, Berzellai ille Galaadites, regis Dauid beneficia, omnesque delicias iuueni delegans filio , ostendit senectutem hec nec appetere debere, nec oblata suscipere.

4. Quod autem iuras te aduersum me librum nec scripsisse, neque Romam misisse, quem non scripseris; sed si forte aliqua in tuis scriptis reperiantur, que a meo sensu discrepent, non me a te lesum, sed a te scriptum, quod tibi rectum uidebatur; queso ut me patienter audias. Non scripsisti librum, et 640 quomodo mihi reprehensionis a te mee per alios scripta delata sunt? Cur habet Italia quod tu non scripsisti? Qua ratione poscis, ut rescribam ad ea que scripsisse te denegas? Non tam hebes sum, ut si diuersa senseris, me a te lesum putem. Sed si mea cominus dicta reprehendas, et rationem scriptorum expetas, et que scripserim, emendare compellas, et ad prouoces, et oculos mihi reddas, in hoc leditur amicitia, in hoc necessitudinis iura uiolantur. Ne uideamur certare pueriliter, et fautoribus inuicem uel detractoribus nostris tribuere materiam contendendi; hec scribo, quia te pure et Christiane diligere cupio, nec quidquam in mea mente retinere. quod distet a labiis. Non enim conuenit, ut ab adolescentia usque ad hanc etatem in monasteriolo cum sanctis Fratribus labore desudans, aliquid contra Episcopum communionis mee scribere audeam: et eum Episcopum, quem ante cepi amare quam nosse; qui me prior ad amicitias prouocauit; quem post me orientem in Scripturarum diuinarum [al. abest diuinarum] eruditione letatus sum. Igitur aut tuum negato librum, si forte non tuus est, et desine flagitare rescriptum ad ea que non scripsisti: aut si tuus est, ingenue confitere; ut si in defensionem mei aliqua scripsero, in te culpa sit qui prouocasti, non in me, qui respondere compulsus sum.

5. Addis preterea te paratum esse, ut si quid me in tuis scriptis mouerit, et corrigere uoluero, fraterne accipias, et non solum  mea in te beneuolentia gauisurum; sed ut hoc ipsum faciam, deprecaris. Rursum dico quod sentio, prouocas senem, tacentem stimulas, uideris iactare doctrinam. Non est autem etatis mee putari maleuolum erga eum, cui magis fauorem debeo. Et si in Euangeliis ac Prophetis peruersi homines inueniunt quod nitantur reprehendere, miraris si in tuis libris, et maxime in Scripturarum expositione, que uel obscurissime sunt, quedam a recta linea discrepare uideantur? Et hoc dico non quod in operibus tuis quedam reprehendenda iam censeam: neque enim lectioni eorum umquam operam dedi, nec horum exemplariorum apud nos  copia est, preter Soliloquiorum tuorum libros, et quosdam Commentarios in Psalmos, 641 quos si uellem discutere, non dicam a me, qui nichil sum, sed a ueterum Grecorum docerem interpretationibus discrepare. uale, mi amice carissime, etate fili, dignitate parens; et hoc a me rogatus obserua, ut quidquid mihi scripseris, ad me primum facias peruenire.



EPISTOLA CuI.   AD SUNNIAM ET FRETELAM.

Postquam gratulatus est Sunnie ac Fretele uiris, e Getarum licet genere, studiis Diuinarum Scripturarum preclaris: respondet ad sibi propositas ex Psalmis questiones, eorumque difficultates omnes diluit, ostendens quenam sit inter uariantes lectiones Grecas, atque Latinas, ceteris preferenda, queque propius ad Hebraicum fontem accedat.

Dilectissimis  fratribus SUNNIAE et FRETELAE, et ceteris qui uobiscum Domino seruiunt, HIERONYMUS.

1. uere in uobis Apostolicus et Propheticus sermo completus est: In omnem terram exiit sonus eorum, et in fines orbis terre uerba eorum . Quis hoc crederet, ut barbara Getarum lingua Hebraicam quereret ueritatem; et dormitantibus, imo  contendentibus Grecis, ipsa Germania Spiritus Sancti eloquia scrutaretur? In ueritate cognoui, quod non est personarum acceptor Deus; sed in omni gente qui timet Deum, et operatur iustitiam, acceptus est illi . Dudum callosa tenendo capulum manus, et digiti tractandis sagittis aptiores, ad stylum calamumque mollescunt; et bellicosa pectora 642 uertuntur in mansuetudinem  Christianam. Nunc et Isaie uaticinium cernimus opere completum: Concident gladios suos in aratra, et lanceas suas in falces; et non sumet gens contra gentem gladium, et non discent ultra pugnare . Rursum in eodem: Pascetur lupus cum agno; et pardus requiescet cum hedo; et uitulus et leo et taurus pascentur simul; et puer paruulus ducet eos, et bos et ursus in commune pascentur: peruulique eorum erunt pariter; et leo et bos comedent paleas ; non ut simplicitas in feritatem transeat, sed ut feritas discat simplicitatem.

2. Queritis a me rem magni operis, et maioris inuidie; in qua scribentis non ingenium, sed eruditio comprobetur; ut dum ipse cupio de ceteris iudicare, iudicandum me omnibus prebeam: et in opere Psalterii iuxta  digestionem schedule uestre, ubicumque inter Latinos Grecosque contentio est, quid magis Hebreis conueniat, significem. In quo illud breuiter admoneo, ut sciatis aliam esse editionem, quam Origenes et Cesariensis Eusebius, omnesque Grecie tractatores , id est, communem appellant, atque uulgatam, et a plerisque nunc dicitur; aliam Septuaginta Interpretum, que in codicibus reperitur, et a nobis in Latinum sermonem fideliter uersa est, et Ierosolyme atque in Orientis ecclesiis decantatur. Super qua re et sanctus filius meus Auitus sepe quesierat. Et quia se occasio fratris nostri Firmi Presbyteri dedit, qui mihi uestram epistolam reddidit; duobus  scribens, in commune respondeo, et me magno amicitie libero fenore, quod quanto magis soluimus, plus debemus. Sicut autem in 643 nouo Testamento, si quando apud Latinos questio exoritur, et est inter exemplaria uarietas, recurrimus ad fontem Greci sermonis, quo nouum scriptum est Instrumentum: ita in ueteri Testamento, si quando inter Grecos Latinosque diuersitas est, ad Hebraicam confugimus [al. recurrimus] ueritatem; ut quidquid de fonte proficiscitur, hoc queramus in riuulis. autem ista, hoc est Communis editio, ipsa est que et Septuaginta. Sed hoc interest inter utramque, quod pro locis et temporibus, et pro uoluntate scriptorum, uetus corrupta editio est. Ea autem que habetur in , et quam nos uertimus, ipsa est que in eruditorum libris incorrupta, et immaculata Septuaginta Interpretum translatio reseruatur.  Quidquid ergo ab  hac discrepat, nulli dubium est, quin ita et ab Hebreorum auctoritate discordet.

3. Prima de quinto Psalmo questio fuit: Neque habitabit iuxta te malignus . Pro quo habetur in Greco, siue , ut uulgata editio continet. Et miramini, cur , id est, incolatum Latinus interpres non uerterit, sed pro hoc posuerit habitationem, que Grece dicitur . Quod quidem in alio loco fecisse conuincitur: Heu mihi, quia incolatus meus prolongutus est . Et in decimo quarto Psalmo rursum pro incolatu habitationem posuit: Domine quis habitabit in tabernaculo tuo? . Et sciendum, quod si uoluerimus dicere: Domine quis incolet tabernaculum tuum? uel illud de quinto: Neque incolet iuxta te malignus, perdet : et dum interpretationis sequimur, omnem decorem translationis amittimus, et hanc esse regulam boni interpretis, ut lingue alterius, sue lingue exprimat proprietate. Quod et Tullium in  Protagora Platonis, et in Xenophontis, et in 644 Demosthenis contra Aeschinen oratione fecisse conuincimus; et Plautum, Terentium, Ceciliumque eruditissimos uiros, in Grecis comediis transferendis. Nec ex eo quis Latinam linguam angustissimam putet, quod non possit uerbum de uerbo transferre; cum etiam Greci pleraque nostra circuitu [al. per circumitus] transferant: et uerba Hebraica, non interpretationis fide, sed lingue sue proprietatibus nitantur exprimere.

4. De eodem Psalmo: Dirige in conspectu meo uiam tuam . Pro quo habetur in Greco , hoc est, dirige in conspectu tuo uiam meam. Quod nec Septuaginta habent, nec Aquila, nec Symmachus, nec Theodotion; sed sola editio. Denique et in Hebreo ita scriptum reperi,  OSER LAPHANAI DARCHACH. Quod omnes uoce simili transtulerunt; Dirige in conspectu meo uiam tuam. Secundum illud, quod in Oratione Dominica dicitur: Pater noster, qui es in celis, sanctificetur nomen tuum . Non quo nobis orantibus sanctificetur quod per se sanctum est: sed quo petamus, ut quod per naturam sui sanctum est, sanctificetur in nobis. Ergo et nunc Propheta postulat, ut uia Domini que per se recta est, etiam sibi recta fiat.

 5. De sexto Psalmo: Erubescant et conturbentur uehementer omnes inimici mei . Et dicitis in Greco, uehementer, non haberi. Scio: sed hoc in editione uulgata. Ceterum in Hebreo habet  MOD, id est, uehementer; et omnes, , similiter transtulerunt.

6. De septimo Psalmo: Iudica me Domine secundum iustitiam meam . Pro quo habetur in Greco, , id est, iuxta iustitiam tuam. Sed et in hoc male; in Hebreo enim SEDECI habet, quod interpretatur, iustitia mea; et non SEDECACH, quod, iustitiam tuam, sonat. Sed et omnes Interpretes, 645 iustitiam meam, uoce simili transtulerunt. Nec cuiquam uideatur temerarium, quod iudicari secundum iustitiam suam postulet, cum et sequens uersiculus hoc ipsum significet: Et secundum innocentiam meam super me  Et sexti decimi Psalmi hoc exordium sit: Exaudi Domine iustitiam meam . Et in septimo decimo quoque dicatur: Retribuet mihi Dominus secundum iustitiam meam, et secundum puritatem manuum mearum reddet mihi . In uigesimo quoque quinto Psalmo scriptum sit: Proba me, Domine, et tenta me: ure renes meos, et cor meum . Et in quarto dicatur: Cum inuocarem, exaudiuit me Deus iustitie mee . Et in octogesimo quinto: Custodi animam meam, quoniam sanctus sum . Iacob quoque loquatur in Genesi: Exaudiet me cras iustitia mea .

7. De octauo Psalmo: Quoniam uidebo celos tuos . Et dicitis quod, tuos, in Greco non habeat. uerum est, sed in Hebreo legitur SAMACHA, quod interpretatur, celos tuos, et de editione Theodotionis in Septuaginta interpretibus additum est sub asterisco: cuius rei uobis sensum breuiter aperiam. Ubi quid minus habetur in Greco ab Hebraica ueritate, Origenes de translatione Theodotionis addidit, et signum posuit asterisci, id est, stellam, que quod prius absconditum uidebatur, illuminet, et in medium proferat: ubi autem quod in Hebreo non est, in Grecis codicibus inuenitur, obelon, id est, iacentem preposuit uirgulam, quam nos Latine, ueru, possumus dicere; quo ostenditur iugulandum esse et confodiendum, quod in Authenticis libris non inuenitur. Que signa et in Grecorum, Latmorumque pematibus inueniuntur.

8. Decimo sexto: Oculi tui uideant equitates . Pro quo in Greco uos legisse dixistis: ,  id est, oculi mei; sed rectius, oculi  tui, quia et supra dixerat: De uultu tuo iudicium meum prodeat ; et oculi Dei in Propheta recta operante, 646 non praua, sed recta conspiciant. In ipso: Custodi me ut pupillam oculi . Dicitisque in Greco legi: Custodi me Domine; quod nec in Hebreo, nec in ullo [al. illo] habetur interprete. In eodem: Exsurge, Domine, preueni eum, et supplanta eum . Pro quo in Greco sit,  , id est, preueni eos, et supplanta eos: sed melius si legatur numero singulari: siquidem de impio dictum est, de quo statim sequitur, preueni eum et supplanta eum: eripe animam meam ab impio. Nullique dubium, quin diabolum significet.

9. Decimo septimo Psalmo: Grando et carbones ignis . Et queritis cur Grecus istum uersiculum secundo non habeat,  interpositis duobus uersibus. Sed sciendum, quia de Hebraico, et de Theodotionis editione in Septuaginta Interpretibus sub asterisco additum sit. In eodem: Qui perfecit pedes meos tanquam ceruorum . Pro quo scribitis in Greco inueniri  , id est, tanquam cerui: singularem numerum pro plurali. Sed in Hebreo pluralis numerus positus est CHAIALOTH, et omnes Interpretes pluralem numerum transtulerunt. In eodem: Et dedisti mihi protectionem salutis tue . Pro quo in Greco uos legisse dixistis, , id est, salutis mee. Sed in Hebreo IESACHA, salutis tue, significat, non, mee; quod et omnes Interpretes transtulerunt. In ipso: Supplantasti insurgentes in me subtus me . Pro quo in Greco plus inuenisse uos dicitis: Omnes insurgentes; sed, omnes, additum est. In eodem: uiuit Dominus, et benedictus Deus meus . Et dicitis in Greco non haberi, meus. Quod non sub asterisco, sed ab ipsis Septuaginta de Hebraica ueritate translatum est; et cuncti Interpretes in hac parte consentiunt. In eodem: Liberator meus de gentibus iracundis . Pro quo in Greco inuenisse uos dicitis: Ab inimicis meis fortibus, siue potentibus. Et quia semel ueritati studemus, si quid uel transferentis festinatione, uel scribentium, 647 uitio deprauatum  est, simpliciter confiteri,  et emendare debemus. In Hebreo nichil aliud habet nisi hoc: Liberator meus ab inimicis  meis. Septuaginta autem, iracundis, addiderunt. Et pro gentibus, tam in Hebreo, quam in cunctis Interpretibus, inimici positi sunt: et miror, quomodo pro inimicis, gentes mutate sint.

10. Decimo octauo: Exsultauit ut gigas ad currendum uiam suam . Et dicitis quod in Greco, suam, non habeat: sed hoc nos sub ueru additum reperimus, et in Hebreo non esse manifestum est.

11. Decimo nono: Tribuat tibi secundum cor tuum . Et dicitis in Greco uos hoc uersiculo additum nomen Domini reperisse, quod superfluum est: quia ex superioribus,  , subauditur, unde cepit et Psalmus; Exaudiat te Dominus in die tribulationis ; ut et hic sub eodem sensu dicatur: Tribuat tibi secundum cor tuum, id est, ipse Dominus, de quo supra dictum est. In eodem: Et exaudi nos in die, qua inuocauerimus te . Pro quo legisse uos dicitis: in quocumque die; sed superius cum Hebraica ueritate concordat, ubi scriptum est BIOM, id est, in die.

12. uigesimo primo: Tu autem Domine ne elongaueris auxilium tuum a me . Et dicitis inuenisse uos, meum; quod et uerum est, et ita corrigendum.  Breui enim, si quid scriptorum errore mutatum est, stulta credimus contentione defendere. In eodem; Uniuersum semen Iacob magnificate eum . Pro quo in Greco scriptum sit, , id est, glorificate eum. Sed sciendum quod ubicumque in Greco scriptum est, glorificate, Latinus Interpres, magnificate, transtulerit; secundum illud quod in Exodo dicitur: Cantemus Domino, gloriose enim magnificatus 648 est ; pro quo  in Greco scribitur,  glorificatus est: sed in Latino sermone si transferatur, fit indecora translatio; et nos emendantes olim Psalterium, ubicumque sensus idem est, ueterum Interpretum consuetudinem mutare noluimus, ne nimia nouitate lectoris studium terreremus.

13. uigesimo secundo: Calix meus inebrians quam preclarus est . Pro quo in Greco legisse uos dicitis, calix tuus: sed hoc in  errore obtinuit. Ceterum et Septuaginta, et Hebraicum, et omnes Interpretes, calix meus, habent, quod Hebraice dicitur CHOSI: alioquin si calix tuus, esset, diceretur CHOSACH.

14. uigesimo quarto: Confundantur omnes iniqua agentes . Et dicitis quod, omnes, in Greco non habeat, et bene; nam nec in Hebreo habet, sed in Septuaginta sub ueru additum est. In eodem: Innocentes et recti adheserunt mihi, quia sustinui te . Et dicitis in Greco uos reperisse, Domine: quod superfluum est.

15. uigesimo sexto:  Et nunc ecce exaltauit caput meum . Sed, ecce, superfluum est. In eodem: Exquisiuit facies mea . Pro quo in Greco sit positum: quesiuit te facies mea. Sed melius superius.

16. uigesimo septimo: Exaudi uocem deprecationis mee . Pro quo inuenisse dixistis: Exaudi Domine, sed et hoc additum est.

17. uigesimo octauo: Et in templo eius omnis dicet gloriam . Pro quo in Greco sit, . Quod si transferre uoluerimus ad uerbum, omnis quis, in interpretationis incurrimus, et fit absurda translatio. In eodem: Dominus diluuium inhabitare facit . Pro quo legisse uos dicitis: Dominus diluuium inhabitat; quorum prius ad gratiam  pertinet in credentibus, secundum ad eius, in quo credunt, habitaculum. Sed quia IASAB uerbum ambiguum est, et potest 649 utrumque sonare, nam et sessio, et habitatio dicitur; et in ipso Psalmo de gratia baptismatis  dicebatur: uox Domini super aquas: Dominus super aquas multas. Et: uox preparantis ceruos, et reuelabit condensa, et in templo eius omnis dicet gloriam , de ipsis sentire uolumus, qui glorificant Dominum; et interpretati sumus: Dominus diluuium inhabitare facit .

18. Trigesimo: Quoniam tu es protector meus. Rursum in hoc loco nomen Domini additum est; et ne eadem semper inculcem, obseruare debetis nomen  Domini et Dei sepissime additum; et id uos debere sequi quod de Hebraico et de Septuaginta Interpretibus emendauimus. In eodem: Ego autem dixi in excessu mentis mee . Pro quo in Latinis codicibus legebatur, in pauore meo, et nos iuxta Grecum transtulimus, , id est, in excessu mentis mee; aliter enim Latinus sermo exprimere non potest, nisi mentis excessum. Aliter me in Hebraico legisse noueram, in stupore et admiratione mea.

19. Trigesimo primo: Nec est in spiritu eius dolus . Pro quo in Greco uos legisse dicitis, ,  id est, in ore eius; quod solus Symmachus posuit. Alioquin et Septuaginta Interpretes, et Theodotion, et Quinta, et Sexta Editio, et Aquila, et ipsum Hebraicum, in spiritu eius, habet, quod Hebraice dicitur BRUCHO. Sin autem esset, in ore eius, scriberetur, BAFFIO. In eodem Conuersus sum in erumna mea ; in Greco, mea, non esse suggeritis. Quod ex Hebraico, et de translatione Theodotionis 650 sub asterisco additum est, et in Hebreo legitur  LASADDI.

20. Trigesimo quarto: Omnia ossa mea dicent, Domine . Pro quo in Greco bis, Domine, inuenisse uos dicitis. Sed sciendum, quod multa sunt  exemplaria apud Hebreos, que ne semel quidem Dominum habeant.

21. Trigesimo sexto: Et uiam eius uolet . In Greco,  uolet nimis, uos legisse dicitis. Quod additum est,  nec apud quemquam habetur Interpretum.

22. Trigesimo octauo: uerumtamen uane conturbatur omnis homo . Et dicitis uos in Greco non inuenisse, conturbatur. Sed et hoc in LXX. sub ueru additum est. Et hinc apud uos, et apud plerosque error exoritur, quod scriptorum negligentia, uirgulis et asteriscis subtractis, distinctio uniuersa confunditur.

23. Trigesimo nono: Et legem tuam in medio cordis mei . Pro quo in Greco reperisse uos dicitis, in medio uentris mei, quod et in Hebreo sic scriptum est, BATTHOCH MEAI. Sed propter euphoniam apud Latinos, in corde, translatum est; et tamen non debemus subtrahere quod uerum est. In eodem: Domine, in adiutorium meum respice . Pro quo in Greco reperisse uos dicitis, , id est, festina. Sed apud Septuaginta  , id est, respice, scriptum est.

 24. Quadragesimo: Et si ingrediebatur, ut uideret . Et dicitis quod Si  in Greco non sit positum. Cum manifestissime et in Hebreo, et in cunctis Interpretibus scriptum sit; et Septuaginta transtulerint,  .

25. 651 Quadragesimo primo: Salutare uultus mei, Deus meus . Pro quo inuenisse uos dicitis, et Deus meus. Sed sciendum; hoc in isto Psalmo bis inueniri, et in primo positum esse: salutare uultus mei, Deus meus; in secundo autem, id est, in fine ipsius Psalmi: Salutare uultus mei, et Deus meus; ita dumtaxat, ut, et coniunctio de Hebreo, et Theodotione sub asterisco addita sit. In eodem: Exprobrauerunt mihi qui tribulant me . Pro quo uos  inuenisse dixistis, , id est, inimici mei; cum et apud Septuaginta scriptum sit, , et apud Hebreos SORARAI, id est,  hostes mei. In eodem: Spera in Deum, quoniam adhuc confitebor illi . Et dicitis, adhuc, in Greco  non inueniri. Quod sub asterisco additum est. Ita enim et in Hebreo scriptum reperimus CHI OD, quod significatur  , Latineque dicitur, quoniam adhuc. Hoc ipsum etiam in quadragesimo secundo intelligendum est.

26. Quadragesimo tertio: Et non egredieris in uirtutibus nostris . Pro quo in Greco reperisse uos dicitis: Et non egredieris, Deus ; sed superfluum est. In ipso: Posuisti nos in similitudinem gentibus .  Pro quo in Greco scriptum sit , sed si dictum fuisset in Latino, in similitudinem in gentibus, esset, et propterea absque damno sensus, interpretationis elegantia conseruata est. Alioquin in Hebraico ita scriptum reperi:  Posuisti nos prouerbium in gentibus. In eodem: Exsurge, adiuua nos . Pro quo, more solito, in Greco nomen Domini additum est.

27. Quadragesimo quarto: Sagitte tue acute : pro quo in Greco legisse uos dicitis: 652 acute, potentissime; sed hoc male, et de superiori  uersiculo additum est, in quo legitur: Accingere gladio tuo super femur tuum, potentissime .

28. Quadragesimo septimo: Quoniam ecce reges  congregati sunt . Pro quo in Greco legisse uos dicitis: Quoniam ecce reges eius congregati sunt. Quod superfluum esse, ipse lectionis textus ostendit; et in ueteribus codicibus Latinorum scriptum erat, reges terre, quod nos tulimus [f. sustulimus, quia nec in Hebreo, nec in Septuaginta reperitur. In ipso: Sicut audiuimus, sic uidimus . Pro quo in Greco reperisse uos dicitis: sic et uidimus, quod superfluum est: legitur enim in Hebreo CHEN RAINU, quod interpretatur , hoc est, sic uidimus. In eodem: Suscepimus, Deus, misericordiam tuam in medio templi tui . Pro eo quod nos de Hebraico, et de Septuaginta Interpretibus uertimus, templi tui, in Greco uos legisse dicitis, populi tui,  quod superfluum est. In Hebraico scriptum  est ECHALACH, id est, , hoc est, templi tui, et non AMMACH; quod populum tuum significat.

29. Quadragesimo octauo: Homo cum in honore esset . Pro quo in Greco inuenisse uos dicitis: Et homo in honore cum esset. Sed sciendum, quod iste uersiculus bis in hoc Psalmo sit, et in priori additam habeat, et, coniunctionem, in fine non habeat. In eodem: Et dominabuntur eorum iusti . Pro iustis, , id est, rectos, in Greco uos legisse dicitis; sed  propter ita in Latinum uersum est. Alioquin et in eo loco, ubi scriptum legimus: In libro  , iustorum intelligimus librum , et non debemus 653 sic uerbum de uerbo exprimere, ut dum syllabas sequimur, perdamus intelligentiam. In eodem: De  manu inferni, cum liberauerit me . Pro quo in Greco legisse uos dicitis: cum acceperit me: quod quidem et nos ita de LXX. uertimus; et miror a quo in uestro codice deprauatum sit.

30. Quadragesimo nono: Sedens aduersus fratrem tuum loquebaris . Pro quo in Greco reperisse uos dicitis, , et putatis non bene uersum, quia diximus, aduersus fratrem tuum loquebaris, et debuisse nos dicere, aduersus fratrem tuum loquebaris, et debuisse nos dicere, aduersus fratrem tuum detrahebas; quod uitiosum esse, et in nostra lingua non stare, etiam stultis patet. Nec ignoramus, quod dicitur detractio; quam si uoluerimus ponere, non possumus dicere, aduersus fratrem tuum detrahebas; sed de fratre tuo detrahebas. Quod si fecerimus, rursus contentiosus uerborum calumniator inquiret, quare non dixerimus, , hoc est, aduersus fratrem tuum. Hec superflua sunt, et non debemus impolita nos uerborum interpretatione torquere, cum damnum non sit in sensibus, quia unaqueque lingua, ut ante iam dixi, suis proprietatibus loquitur. In ipso: Ne quando rapiat, et si qui eripiat . Et in Greco reperisse uos dicitis: Et non sit qui eripiat; quod et a nobis uersum est, et in nostris codicibus sic habetur. Et miror quomodo uitium librarii dormitantis, ad culpam referatis interpretis; nisi forte fuerit hoc:  Ne quando rapiat, nec sit qui eripiat, et ille pro, nec, et, scripserit. In eodem: Sacrificium 654 laudis honorificabit me. Pro quo in Greco scribitur, , id est, glorificabit me, de quo et supra  diximus. In Euangelio in eo loco, ubi in Greco legimus, , in Latino legitur: Pater clarifica me : noluimus ergo immutare quod ab antiquis legebatur, quia idem sensus erat.

31. Quinquagesimo quarto: Exspectabam eum, qui saluum me fecit . Et dicitis uos inuenisse in Greco: Exspectabam Deum, quod additum est. In eodem: A pusillanimitate spiritus . Et in Greco inuenisse uos dicitis, , quod proprie pusillanimitas dicitur. Sed sciendum quod pro , Aquila, et Symmachus, et Theodotion, et Quinta Editio interpretati sunt, , id est, a spiritu; et in Hebreo scriptum sit  MERUA: omnisque sensus ita apud eos legatur: Festinabo, ut saluer a spiritu tempestatis, et turbinis . In eodem: Quoniam si inimicus maledixisset .  In Greco , hoc est, exprobrasset, positum est. Sed inter maledicta et opprobria sensum non discrepare perspicuum est.

32. Quinquagesimo quinto: Quoniam multi bellantes aduersum me, ab altitudine diei timebo . Et dicitis in Greco uos inuenisse, non timebo; quod additum est. Et est ordo: quoniam multi dimicant aduersum me, idcirco ego ab altitudine diei timebo: hoc est, non bellantes aduersum me, sed tuum excelsum timebo lumen. In ipso: In ira populos confringes .  Pro quo in Greco legitur  , id est, confringes: Et apud 655 Latinos pro eo quod est, deiicies, id est, , male error obtinuit, , id est, in ira populos confringes; nam et in Hebreo HORED habet, id est, : quod nos possumus dicere, depone; et Symmachus interpretatus est, .

33. Quinquagesimo octauo: Quia Deus susceptor meus . Pro quo in Greco positum est: Susceptor meus es tu. Sed sciendum in Hebreo nec, es, scriptum, nec, tu; et apud Septuaginta solos inueniri. In ipso: Deus meus, uoluntas eius preueniet me . Pro quo in Greco scriptum est, , id est, misericordia eius, quod et uerius est. Sed in Hebreo scriptum est: Misericordia  mea preueniet me. In eodem: Deus ostendet mihi inter inimicos meos . Pro quo in Greco positum est, Deus meus; sed, meus, additum est. In eodem: Ne occidas eos, ne quando obliuiscantur populi tui . Pro quo in Greco scriptum est: legis tue; sed in  Septuaginta, et in Hebreo non habet, populi tui, sed, populi mei; et a nobis ita uersum est. In eodem: Et scient, quia Deus  dominabitur Iacob finium terre . Pro quo in Greco scriptum est: Et finium terre, sed, et, coniunctio addita est, et ordo est: Scient, quia Deus Iacob dominabitur finium terre.

34. Quinquagesimo nono: Quis deducet me usque in Idumeam? . Pro quo in Greco habet aut quis deducet me; sed superfluum est  .

35. Sexagesimo: Quoniam tu Deus meus exaudisti orationem meam . Pro quo legitur in Greco: Quia tu, Deus exaudisti  me. Quod non habet in Hebreo, nec in LXX. Interpretibus, et in Latino additum est. In eudem: Psallam nomini tuo in seculum seculi . Pro quo in Greco sit, In seculum; et in Hebreo semel habet LAED, 656 est, in eternum; et non LOLAM, quod est, in seculum.

36. Sexagesimo primo: Quia Deus adiutor noster in eternum . Pro quo in Greco est: Deus adiutor noster. Ergo, in eternum, obelus est.

 37. Sexagesimo secundo: Sitiuit tibi, anima mea . Pro quo in Greco sit: Sitiuit in  te anima mea. Sed in Hebreo non habet ATTHA, quod significat, te; sed LACH, quod ostenditur, tibi: quod et omnes Interpretes transtulerunt. Ergo secundum lingue proprietatem uersum est in Latinum.

39. Sexagesimo tertio: Sagitte paruulorum facte sunt plage eorum . Pro quo in Greco: Sagitta paruulorum; sed si sic dicamus, non resonat in Latino: Sagitta paruulorum facte sunt plage eorum.  Pro quo melius habet in Hebreo: Percutiet eos Deus iaculo repentino, et inferentur plage eorum.

39. Sexagesimo quarto: Qui conturbas profundum maris, sonum fluctuum eius . In Greco additum scribitis: Quis sustinebit? quod superfluum est; subauditur enim, qui conturbas profundum maris, et conturbas sonum fluctuum eius. In eodem: Parasti cibum illorum, quoniam ita est preparatio eius . Et dicitis quod in Greco non sit, eius, cum in Hebreo THECHINA manifeste, preparationem eius, significet: eius autem, id est, terre; de qua supra dixerat: uisitasti terram, et inebriasti eam .

40. Sexagesimo quinto: Holocausta medullata offeram tibi cum incenso arietum . Pro quo inuenisse uos dicitis: Cum incenso  et arietibus; sed male: in Hebreo enim scriptum est, EM CATOROTH ELIM, quod interpretatur, , id est, cum incenso arietum. In eodem: Propterea exaudiuit Deus . Pro quo in Greco inuenisse uos dicitis: Exaudiuit me Deus,  sed superfluum est.

41. 657 Sexagesimo septimo: Exultate in conspectu eius . Pro quo in Greco inuenisse uos dicitis: Et exultate in conspectu eius. Quod ita uersum est a nobis, sed a quo in codice uestro corruptum sit, scire non possum. In eodem: Etenim non credunt inhabitare Dominum . Pro quo in Greco legisse uos dicitis: : quod utrumque falsum est. Nos enim transtulimus:  Etenim non credentes inhabitare Dominum Deum; ut sit sensus, et pendeat ex superioribus: Ascendisti in  altum, cepisti captiuitatem, accepisti dona in hominibus, et eos, qui non credebant Domiuum inhabitare posse mortalibus. In eodem: Deus benedictus Dominus die quotidie . Pro quo in Greco inuenisse uos dicitis:  Dominus benedictus Deus, benedictus Dominus die quotidie; sed melius et uerius quod supra. In eodem: uiderunt ingressus tui, Deus ; pro quo in Greco scriptum sit: uisi sunt ingressus tui, Deus. In Hebreo ita habet  RAU ALICHOTHACH: quod Aquila, et Symmachus, et Theodotion interpretati sunt: uiderunt itinera tua, Deus, et quod sequitur: Itinera Dei mei regis, qui est in sancto. Ergo a nobis ita legendum est: uiderunt gressus tuos, Deus; et scriptoris uitium relinquendum, qui nominatiuum posuit pro accusatiuo: licet et in Septuaginta, et in ita repererim:  , : et pro eo quod est , hoc est, uiderunt, in multis codicibus habet, : quod et obtinuit consuetudo. In eodem: Ingressus Dei mei, regis mei, qui est in sancto ; subauditur, uiderunt ingressus Dei mei, et regis mei. Quod autem dicitis, mei,  in rege non appositum, apertissimi mendacii est, secundo enim ponitur, et Dei mei, et regis mei, blandientis affectu; ut qui omnium Deus et rex est, suus specialiter Deus fiat, et 658 rex merito seruitutis. Denique in Hebreo scriptum habet, HELI MELCHI, quod Deum meum, et regem meum significat. In eodem: Regna terre cantate Deo, psallite Domino .  Et dicitis, hoc in isto uersiculo non esse scriptum, Psallite Domino; quoniam statim sequatur: Diapsalma. Psallite Deo, qui ascendit super celum celi ad orientem ; cum iste uersiculus magis habere debeat iuxta Hebraicam ueritatem: Cantate Deo, psallite Domino; et illud quod sequitur in principio uersus alterius, Psallite Deo, non sit in libris authenticis, sed obelo prenotatum. Ergo et uos legite magis que uera sunt; ne dum additum suscipitis, quod a Propheta scriptum est, relinquatis.

 42. Sexagesimo octauo: Laudabo nomen Dei cum Cantico . Pro quo dicitis uos reperisse in Greco, Dei mei, sed, mei, superfluum est.

43. Septuagesimo: Deus, ne elongeris a me . Quod dicitis in Greco positum. Deus meus, superfluum est. In eodem: Deus, docuisti me ex iuuentule mea . Et in hoc, quod apud Grecos inuenisse uos dicitis, Deus meus, superfluum est, meus. In eodem: Donec annuntiem brachium tuum . Et dicitis in Greco uos reperisse, mirabilia tua, quod de superiori uersiculo est, et usque nunc pronuntiabo  miracula tua. Bene ergo hic habet, brachium.

43. Septuagesimo primo: Et adorabunt eum omnes reges . Illud quod in Greco inuenisse uos dicitis, reges terre, superfluum est. In eodem: Benedictus Dominus Deus, Deus Isrel . Dicitis in Greco bis, Deus, non haberi: cum in Hebreo sit, et apud Septuaginta; et manifestissime triplex Domini, Deique nuncupatio mysterium Trinitatis sit. In eodem: Et benedictum nomen maiestatis eius in eternum. Hoc ergo quod in Greco uos inuenisse dicitis: In eternum et in seculum seculi, superflue a Grecis sciatis 659 appositum, quod nec Hebreus habet, nec septuaginta Interpretes.

45. Septuagesimo secundo:  Prodiit quasi ex adipe . Et dicitis uos apud Grecos inuenisse, , id est, prodiet, quod falsum est. Nam et apud Septuaginta Interpretes ita scriptum est: . In eodem: Quomodo scit Deus , in Greco dicitis non esse, Deum; cum et apud Septuaginta scriptum sit, , et omnes Interpretes similiter de Hebreo transtulerint. In eodem: Intelligam in nouissimis eorum . Pro quo in Greco legisse uos dicitis: et intelligam; sed hic, et, coniunctio superflua est. In eodem: Defecit caro mea, et cor meum . Pro quo male peruersum ordinem quidam tenent: Defecit cor meum, et caro mea. In eodem: Ut annuntiem omnes predicationes tuas . Pro quo uos in Greco legisse dixistis, , id est, laudes tuas. Et sciendum quod in Hebreo,  MALOCHOTHACII, scriptum habet, quod  Aquila , id est, nuntios tuos; Septuaginta, , id est, predicationes tuas, uel promissa interpretati sunt: licet et laus, et predicatio unum utrumque significet.

 46. Septuagesimo tertio: Ut quid Deus repulisti in finem . Pro quo male apud Grecos legitur ordine commutato: Ut quid repulisti, Deus. In eodem: Quanta malignatus est inimicus in Sancto . Miror quis in codice uestro emendando peruerterit, ut pro, Sancto, Sanctis posuerit, cum et in nostro codice, in Sancto, inueniatur. In eodem: Incendamus omnes dies festos Dei a terra . Pro quo in Greco scriptum est ; et nos ita transtulimus: Quiescere faciamus omnes dies festos Dei a terra. Et miror quomodo e latere Adnotationem nostram nescio quis temerarius scribendam in corpore putauerit, quam nos pro eruditione legentis scripsimus hoc modo, Non habet, , ut quidam putant, 660 sed , id est, incendamus. Et quia retulit mihi sanctus Presbyter Firmus, qui huius operis exactor fuit, inter plurimos hinc habitam questionem, plenius de hoc disputandum uidetur. In Hebreo scriptum est SARPHU CHOL  MeDAU EL BAARES, quod Aquila, et Symmachus uerterunt, , id est, incenderunt omnes solemnitates Dei in terra. Quinta, id est, combusserunt. Sexta , id est, comburamus; quod et Septuaginta iuxta  Hexaplorum ueritatem transtulisse perspicuum est. Theodotion quoque,  uertit, id est, succendamus. Ex quo perspicuum est, sic psallendum, ut nos interpretati sumus; et tamen sciendum, quid Hebraica ueritas habeat. Hoc enim quod Septuaginta transtulerunt, propter uetustatem in Ecclesiis decantandum est; et illud ab eruditis sciendum propter notitiam Scripturarum. Unde si quid pro studio e latere additum est, non debet poni in corpore; ne priorem translationem pro scribentium uoluntate conturbet. In eodem: Contribulasti capita draconum in aquis; tu confregisti capita draconis . Sic lectionis ordo sequitur, ut in priori uersu, tu, non habeat, sed in secundo; et aque plurali numero scribantur, non singulari, sicut et Aquila uerbum Hebraicum  AMMAIM, , id est, aquarum, interpretatus est. In eodem: Ne obliuiscaris uoces inimicorum tuorum . Pro quo in Greco , id est, deprecantium te, scriptum dicitis. In Hebreo autem, SORARACH legitur, quod Aquila, hostium tuorum, Symmachus, bellantium contra te: Septuaginta, et Sexta Editio, inimicorum tuorum, interpretati sunt: Et est sensus pendens ex superioribus: Memor esto improperiorum tuorum, eorum que ab insipiente sunt tota die: uoces inimicorum tuorum, id est, uoces Ne obliuiscaris que te blasphemant, tibique in populo tuo detrahunt. Unde 661 sequitur: Superbia eorum, qui te oderunt,  ascendit semper: id est, dum tu differs penas, illi proficiunt in blasphemiis.

47. Septuagesimo quarto: Narrabimus mirabilia tua . Pro quo male apud Grecos legitur, Narrabo omnia mirabilia tua.

48. Septuagesimo quinto: Omnes uiri diuitiarum manibus suis . Et non ut uos, nescio a quo deprauatum legitis, in manibus suis. In eodem: Terribili, et ei qui aufert spiritum Principum . Dicitis quod, ei, non sit scriptum in Greco: uerum est; sed nisi apposuerimus, ei, Latinus sermo non resonat. Neque enim possumus recte dicere: Terribili, et qui aufert spiritum Principum.

49. Septuagesimo sexto: Et meditatus sum nocte cum corde meo, et exercitabar, et scopebam spiritum meum . Pro quo in Hebreo legimus. Recordabar Psalmorum  meorum in nocte, cum corde meo loquebar, et scopebam spiritum meum. Pro exercitatione, , id est, decantationem quamdam, et meditationem Septuaginta transtulerunt; et pro eo, quod nos diximus, scopebam, illi posuerunt, : quod Symmachus transtulit, , id est, perscrutabam, siue querebam: et Quinta similiter. Proprie autem in agricultura dicitur in sarriendo, id est, sarculando; et quomodo ibi queruntur herbe sarculo, que secentur; sic et iste retractatum [al. retractationem] cogitationum suarum a sarculo demonstrauit. Et sciendum, quod , non semel, sed frequenter significat. In eodem: A generatione in generationem . Hoc quod  in greco sequens inuenisse uos dicitis, consummauit uerbum, recte non habet in Latino, quia et in nullo habetur Interpretum.

50. Septuagesimo septimo: Et narrabunt filiis suis . Pro quo in Greco habet, , quod est, annuntiabunt. Sed sciendum, quod in Hebreo IASAPHPHERU, scriptum est: quod Aquila, et Symmachus, narrabunt, transtulerunt. 662 In eodem: Et occidit pingues eorum . Sic habet et in Hebreo, hoc est BAMASMNEHEM, quod Aquila interpretatus est, : Symmachus, : Septuaginta, et Theodotion, et Quinta, . Quod quidam non intelligentes, pro , putauerunt scriptum . In eodem: Dilexerunt eum in ore suo, et lingua sua mentiti sunt ei . Et in Hebreo ita scriptum est ICHAZBULO, et omnes uoce simili transtulerunt, , id est, mentiti sunt ei. Quis autem uoluerit pro ei, ponere eum, et uitiare exemplaria, non est mei iudicii. Id eodem: Et propitius fiet peccatis eorum  et non disperdet eos . Dicitis quod eos in Greco non habeat, quod et uerum est; sed nos, ne sententia pendeat, Latinum sermonem sua proprietate compleuimus. Si quis autem putat, , non perditionem sonare, sed corruptionem, recordetur illius tituli, in quo scribitur, , hoc est, in finem ne disperdas, et non ut plerique interpretantur, ne corrumpas. In eodem: Et induxit eos in montem sanctificationis sue: montem, quem acquisiuii dextera eius . Pro quo apud Septuaginta legitur, : et  non ut uos putatis, , hoc est, quem acquisiuit dextera eius. Melius ergo secundum Hebraicam proprietatem interpretatus est Symmachus: montem, quem acquisiuit dextera eius. In eodem: Et auerterunt se, et non seruauerunt pactum, quemadmodum patres eorum . Scio quod, pactum, non habeat in Hebreo; sed quando omnes uoce simili transtulerunt, , et apud Grecos pactum dicitur, ex uno uerbo significatur: non seruauerunt pactum; licet Septuaginta posuerint. In eodem: In terra, quam fundauit in secula . Pro quo scriptum inuenisse uos dicitis: In terra fundauit eum in secula. In Hebreo ita scriptum est ut uertit et Symmachus,  663 . Si autem non de terra dicitur, quod fundata sit, sed de alia re, que fundata uideatur in terra, probent ex prioribus et sequentibus, quis sensus sit ut [al. et.] nescio quid, quod non dicitur, fundatum uideatur in terra. Sin autem Sanctificium in terra fundatum putant, debuit scribi: in terra fundauit illud in secula. In eodem: Et in intellectibus manuum suarum deduxit eos . Non habet, , ut scribitis, numero singulari, sed , quod intelligentias sonat, sicut habetur et in Hebreo BATHABUNOTH quod est, in intellectibus.

51. Septuagesimo octauo: Posuerunt Ierusalem in pomorum custodiam . Quod Grece   , dicitur, nec aliter potest uerti, quam a nobis translatum est. Significat autem speculam quam custodes satorum [al. agrorum] et pomorum habere consueuerunt: ut de amplissima urbe paruum tuguriolum uix remanserit. Hoc secundum Grecos. Ceterum in Hebreo LIIN scriptum habet; quod Aquila uertit , id est, aceruum, et cumulum, [al. tumulum] lapidum, quibus uinee et agri purgari solent.

52. Septuagesimo nono: et plantasti radices eius hinc . Et dicitis quod in Greco, hinc, non habeat; et bene, nam et in nostris codicibus non habetur; et miror quis imperitorum uestros libros falsauerit.

53. Octogesimo secundo: Hereditate possideamus sanctuarium Dei . Et dicitis quod in Greco sit scriptum  , , id est, Possideamus nobis. Que superflua questio est; quando enim dicitur, possideamus, intelligitur et, nobis.

54. Octogesimo tertio: Cor meum, et caro mea exsultauit in Deum uiuum . Pro quo in Greco scriptum dicitis, exsultauerunt. In hoc nulla contentio est; si enim legimus, exsultauit, intelligitur, et cor meum exsultauit, et caro mea exsultauit. Sin autem, exsultauerunt, duo pariter exsultauerunt, id est, cor, et caro. Et queso uos; ut huiusmodi ineptias, et superfluas contentiones, ubi nulla est sensus immutatio, 664 declinetis. In eodem: Beatus uir, cuius est auxilium abs te. In Greco inuenisse uos dicitis: cui est auxilium  eius abs te; quod quia nos in Latina interpretatione uitamus, ut dicitis, reprehendimur. Cui enim non pateat, quod si dicere uoluerimus, cui est auxilium eius, apertissimum uitium sit; et quando precesserit, cui, sequi non debeat, eius? nisi forte uitii arguimur, quod uitauerimus uitium. In eodem: In ualle lacrymarum . Pro quo dicitis in Greco scriptum esse, , id est, plorationis, sed siue ploratum, siue planctum, siue fletum, siue lacrymas dixerimus, unus est sensus. Et nos hoc sequimur, ut ubi nulla est de sensu mutatio, Latini sermonis elegantiam conseruemus.

55. Octogesimo quarto: Benedixisti, Domine, terram tuam . Pro eo quod est, benedixisti, in Greco scriptum dicitis, : et queritis quomodo hoc uerbum exprimi debeat in Latinum. Si contentiose uerba scrutamur, et syllabas, possumus dicere: Bene placuit, Domine, terra tua; et dum uerba sequimur, sensus ordinem perdimus. Aut certe addendum est aliquid, ut eloquii ordo seruetur, et  dicendum Complacuit tibi, Domine, terra tua. Quod si fecerimus, rursum  a nobis queretur, quare addiderimus, tibi; cum nec in Greco sit, nec in Hebreo. Eadem igitur interpretandi sequenda est regula, quam sepe diximus, UT UBI non sit damnum in sensu lingue, in quam transferimus, , et proprietas conseruetur. In eodem: Misericordia, et ueritas obuiauerunt sibi ; et dicitis quod in Greco, sibi, non habeat. Nec in Hebreo habet: et apud Septuaginta obelo prenotatum est: que signa dum per scriptorum negligentiam a plerisque quasi superflua relinquuntur, magnus in legendo error exoritur. Si autem non fuerit additum, sibi, misericordia, et ueritas non sibi, sed alii occurrisse credentur; nec iustitia et pax sibi dedisse osculum, sed alteri.

56. Octogesimo quinto: Et non proposuerunt te in conspectu suo ; et dicitis, quod in uestro 665 codice, te non habeat. Addite, te, et  emendato errore librarii, uestrum quoque errorem emendabitis. In eodem: Et tu Domine Deus miserator et misericors . In Greco inuenisse uos dicitis. Et tu Domine Deus meus. Quod superfluum est: meus enim nec in Hebreo habetur, nec in  Septuaginta.

57. Octogesimo octauo: Magnus, et horrendus . Pro quo in Greco inuenisse uos dicitis, , quod significat, terribilis, timendus, formidandus. Ego puto id ipsum significare et horrendum: non ut uulgus estimat, despiciendum, et squalidum, secundum illud:

   Mihi frigidus horror
Membra quatit.
Et:

Horror ubique animo, simul ipsa silentia terrent. .
Et:

Monstrum horrendum ingens 
: et multa his similia. In eodem: Tunc locutus est in uisione sanctis tuis. Pro quo in Greco, filiis tuis, inuenisse uos dicitis. Sed sciendum quod in Hebreo LAASIDACH habet, quod omnes  , id est, sanctis tuis, transtulerunt: et sola Sexta editio, Prophectis tuis, interpretata est; sensum magis, quam uerbum exprimens. Et in tantum pro sanctis, filios reperi. In eodem: Tu uero repulisti, et  respexisti . Pro quo in Greco, , inuenisse uos dicitis. Unius littere mutatio quantum uobis fecit errorem: non enim, respexisti; sed, despexisti, et pro nichilo duxisti, interpretati sumus. Nisi forte, , non putatis transferendum, despexisti; sed, secundum disertissimum istius temporis interpretem, annichilasti, uel annulasti, uel  nullificasti, et si qua alia possunt inueniri apud imperitos portenta uerborum.

58. Octogesimo nono: A seculo et usque in seculum tu es Deus . Et dicitis quod in Greco non sit, Deus. Quod apud eos esse manifestum est. Nam et Hebraicum habet, et omnes alii Interpretes, et  Septuaginta similiter transtulerunt, , , quod Hebraice dicitur 666 MEOLAM AD-OLAM ATH EL. In eodem: Quoniam superuenit mansuetudo, et corripiemur . In Greco inuenisse uos dicitis: Mansuetudo super nos: sed et hoc  superfluum est.

59. Nonagesimo: Dicet Domino, susceptor meus es tu . Et dicitis quod in Greco, es, non habeat. Ego uobis amplius dicam, quod apud Hebreos nec es, habeat, nec tu; sed apud Septuaginta, et apud Latinos pro , et uerborum consequentia positum sit.

60. Nonagesimo tertio, Beatus homo quem tu erudieris, Domine . Dicitis in Greco non esse, tu: et uerum est; sed apud Latinos propter positum. Si enim dicamus, Beatus homo, quem erudieris, Domine, compositionis elegantiam non habebit. Et [al. Sed] quando dicitur, Domine; et apostropha fit ad Dominum, nichil nocet sensu, si ponatur et, tu. In eodem: Et in malitia eorum disperdet eos . In Greco dicitis non esse prepositionem, in; sed legi, malitiam  eorum disperdet. Sciendum autem, quod in Hebreo, et in cunctis interpretibus positum sit: In malitia eorum disperdet eos. Si autem uoluerimus legere: Malitiam eorum disperdet; id quod in Septuaginta sequitur in fine uersiculi, eos, et superfluum erit, et uitiosum.

61. Nonagesimo septimo: Recordatus est misericordie sue . Pro quo in Greco inuenisse uos dicitis: Misericordie sue Iacob; sed hic,  Iacob, nomen superfluum est.

62. Centesimo: Oculi mei ad fideles terre, ut  sedeant mecum . Pro quo in Greco inuenisse uos dicitis, . Quis non talem fugiat interpretationem, ut uerbum ad uerbum exprimens, dicat: Ut consederent ipsi mecum?

63. Centesimo primo: uigilaui et factus sum sicut passer solitarius in tecto . Et dicitis uos  in Greco inuenisse ; quod antiqui codices Latinorum interpretati sunt, in edificio. in orientalibus prouinciis idipsum dicitur, quod  667 apud nos tectum; in Palestina enim, et Aegypto, ubi uel scripti sunt diuini Libri, uel interpretati, non habent in tectis culmina, sed , que Rome uel solaria, uel  Meniana uocant; id est, plana tecta, que transuersis trabibus sustentatur. Denique et Petrus in Actibus Apostolorum , quando ascendit in doma, in tectum edificii ascendisse credendus est. Et quando precipitur nobis, ut faciamus domati nostro coronam, hoc precipitur, ut in tecto faciamus per circuitum  quasdam eminentias, ne facilis in preceps lapsus sit . Et in Euangelio, Que, inquit, auditis in aure, dicetis super domata , id est, super tecta. Et in Isaia, Quid uobis est, quod omnes ascendistis in tecta uana [al. noua] ? et multa istiusmodi. In eodem: Factus sum sicut in domicilio . Quod similiter habetur in Greco: et queritis quid significat apud Latinos. In Hebreo pro nycticorace uerbum nos  scriptum est, quod Aquila, et Septuaginta, et Theodotion, et Quinta Editio nycticoracem interpretati sunt: Symmachus upapam, Sexta editio noctuam, quod et nos magis sequimur. Denique ubi apud nostros, et Grecos legitur, Factus sum sicut nycticorax in domicilio: 668 apud Hebreos dicitur, Factus sum sicut noctua in ruinosis. Plerique bubonem contentiose significari putant. In eodem: A facie ire et indignationis tue. Pro quo in Greco inuenisse uos dicitis, a facie ire tue; cum manifestum sit, quod  apud Hebreos, et  apud Septuaginta Interpretes sic habeatur, . In eodem: Quoniam placuerunt seruis tuis lapides eius: et terre eius misebuntur .  Pro terra in Hebreo  AFAR positum est, quod omnes transtulerunt; et potest tam puluis, quam humus, id est terra, interpretari.

64. Centesimo secundo: Non in perpetuum irascetur . Pro quo in Greco inuenisse uos dicitis: Non in finem. Sed uerbum Hebraicum NESE, et perpetum, et finis, et uictoria pro lo corum intelligitur qualitate.

65. Centesimo tertio: Qui facis Angelos tuos spiritus. . Pro quo in Greco inuenisse uos dicitis,  , id est, qui facit Angelos suos. A quibus breuiter querite, quomodo cum ad Deum sermo sit, quasi ad alium loquens Propheta repente mutetur; maxime cum sic incipiat: Domine, Deus meus magnificatus es uehementer: 669 confessionem, et decorem induisti. Et: Qui tegis in aquis superiora eius, id est celi. Qui ponis nubem ascensum tuum: aut ambulas super pennas uentorum; et statim sequitur: Qui facis Angelos tuos spiritus, et ministros tuos ignem urentem. Qui fundasti terram super stabilitatem suam. Et post paulum: Ab increpatione tua fugient: a uoce tonitrui tui formidabunt. Et: In loco, quem fundasti eis. Qui emittis fontes in conuallibus. Et illud: Ut educas panem de terra. Si ergo omnia ad secundam personam sunt, id est, ad Deum, quomodo in uno uersiculo tertia persona subito, et extra ordinem inducitur? In eodem: A uoce tonitrui tui formidabunt . Habet et in Hebreo tonitrui tui; et miror quomodo apud Latinos scriptorum  errore subtractum sit. In eodem: Hoc mare magnum et spatiosum manibus . Dicitis in Greco, manibus, non haberi, et ego noui. Sed ex Hebraico, et Theodotionis editione in Septuaginta sub asterisco additum est. Denique et in Hebreo ita scriptum ZE HAIAM GADOL uARAB IDAIM, quod Aquila  sic interpretatus est, , et omnes interpretes ; et hoc secundum Hebraicam dicitur proprietatem , quod quasi expansas magnus habeat, et in se cuncta suscipiat. In eodem:  Ut educas panem de terra . Pro quo inuenisse uos dicitis, ut educat; sed non potest aliud ad ipsum, aliud de ipso dici. Aut omnia quasi ad Deum loquebatur Propheta: aut omnia ad alium de eo referebat. Cum autem pleraque ad ipsum dirigantur; et ea que ambigua sunt, ad ipsius personam dirigenda sunt. In eodem: Herodii domus dux est eorum . Pro Herodio, quod in Hebreo dicitur ASIDA, 670 Symmachus [al. ], id est, miluum interpretatus est. Denique et nos ita uertimus in Latinum: Ibi aues nidificabunt:  Miluo abies domus eius; quod scilicet semper in excelsis et arduis arboribus nidos facere consueuerint. Unde et Sexta editio manifestius interpretata est, Miluo ad cupressi nidificandum. Pro abietibus autem, et cupressis in Hebreo ponitur BARUSIM; quod magis abietes quam cupressos significat. In eodem: Petra refugium herinaciis. Pro quo in Hebreo positum est SPHANNIM, et omnes uoces simili transtulerunt, exceptis  Septuaginta, qui, lepores, interpretati sunt. Sciendum autem animal esse non maius hericio, habens similitudinem muris, et ursi: unde in Palestina  dicitur, et magna est in istis regionibus huius generis abundantia,  semperque in cauernis petrarum, et terra foueis habitare consueuerunt.

66. Centesimo quarto: Dedit terra eorum ranas . Pro quo in Greco uos legisse dicitis. Quod potest ita interpretari: Ebulliuit terra eorum ranas; sed et in hoc nulla est sensus mutatio: et nos antiquam interpretationem sequentes, quod non nocebat, mutare noluimus. In eodem: Et contriuit lignum finium eorum . Pro quo in Greco inuenisse uos dicitis, omne lignum. Sed et hoc additum est, et superfluum. in eodem: Quoniam memor fuit uerbi sancti sui, quod habuit ad Abraham puerum suum . Pro quo in Greco legisse uos dicitis, , id est, quod disposuit. Ita enim et in Hebreo, et apud Septuaginta habetur Interpretes: , . Ergo quod in Greco dicitur, , in hoc loco et  superfluum est, et radendum.

67. 671 Centesimo quinto: Confitemini Domino, quoniam bonus . Pro quo in Greco legisse uos dicitis: quoniam , id est, suauis, Sed sciendum quod et in bonum, et in suauem [al. suaue] uerti potest. Denique in Hebreo ita scriptum est, CHI TOB, quod omnes uoce simili transtulerunt: quia bonus. Ex quo perspicuum est, quod , bonus intelligitur. In eodem: Non fuerunt memores multitudinis misericordie tue. Dicitis quod in Greco inueneritis: Et non fuerunt memores. Et, coniunctio superflua est. In eodem: Et irritauerunt ascendentes in maro  , mare Rubrum. Pro quo in Greco inuenisse uos dicitis, , et putatis uerbum e uerbo debere transferri, et amaricauerunt. Sed hec interpretatio annullationi consimilis est, siue annichilationi. Legite Ezechiel, et inuenietis , irritationem, et exacerbationem semper expressum, ubi dicitur, , id est, domus exasperans . In eodem: Et uidit, cum tribularentur, et audiuit orationem eorum . Quidquid extra hoc in Greco inuenisse uos dicitis,  superfluum est.

68. Centesimo sexto  : Et statuit procellam eius  in auram, et siluerunt fluctus eius . Hoc ergo quod pro isto in Greco inuenisse uos dicitis: , , superfluum est. In eodem. Et deduxit eos in portum uoluntatis eorum . Pro quo inuenisse uos dicitis: In portum uoluntatis sue. Sed in Hebreo 672 non habet EPHSAU, quod uoluntatis sue significat, sed EPHSAM,  quod uoluntatis eorum sonat.

69. Centesimo septimo: Exsurge, gloria mea . Quod dicitis in  Latino non esse, recte in isto Psalmo non habet: quia nec apud Hebreos, nec apud ullum Interpretum reperitur: sed habetur in quinquagesimo sexto Psalmo , de quo mihi uidetur a quodam in istum locum esse translatum. In eodem: Mihi alienigene amici facti sunt . Pro quo in Greco inuenisse uos dicitis , hoc est, subditi sunt. Sed hoc in quinquagesimo nono scriptum est: in presenti autem ita apud  omnes inuenimus Translatores, , id est, amici facti sunt. Quod Hebraice dicitur ETHRe.

70. Centesimo nono: uirgam uirtutis tue emittet Dominus ex Sion . Dicitis uos in Grecis codicibus non legisse  uirtutis tue, quod manifeste et in Hebreo, et in Septuaginta Interpretibus habetur. In eodem: Dominare in medio inimicorum tuorum  Dicitis in Greco legi: et dominare: Sed hoc nec in Hebreo habetur, nec apud Suptuaginta: et superfluum est.

71. Centesimo decimo: Confitebor tibi, Domine, in toto corde . In Greco inuenisse uos dicitis: in toto corde meo. Sed et hoc superfluum est.

72. Centesimo decimo tertio: Deus autem noster in celo . Pro quo Greco legisse uos dicitis   : in celo, et in terra. Sed et superfluum est.

73. 673 Centesimo decimo quarto: Et in diebus meis inuocabo te . Dicitis quod in Greco non sit, te; et bene: e uestris quoque codicibus eradendum est. In ipso: Placebo Domino in regione uiuorum . Pro quo in Greco legisse uos dicitis: Placebo in conspectu Domini. Sed hoc superfluum est.

74. Centesimo decimo septimo: Et in nomine Domini, quia ultus sum  in eos . Dicitis, quia, in Grecis codicibus non inueniri: sed in Latinis sub asterisco legendum est.

75. Centesimo decimo octauo: Et meditabar in mandatis tuis, que dilexi . In Greco, uehementer, additum legisse uos dicitis: sed hoc superfluum est. In eodem: Leuaui manus meas ad mandata, que dilexi . In Greco legisse uos dicitis: ad mandata tua: sed et hoc  superfluum est. In eodem, Cogitaui uias meas . In Greco, uias tuas, legisse uos dicitis; sed hoc  superfluum est, et rectius, uias meas, legitur. In eodem  : Et auerti pedes meos in testimonia tua . In Greco legisse uos dicitis, et auertisti. Sed et hoc superfluum est. In eodem: Ego autem in toto corde scrutabor mandata tua . In Greco, in toto corde meo, legisse uos dicitis: sed hic, meo, superfluum est. In eodem: Anima mea in manibus meis semper; et legem tuam non sum oblitus . Pro quo in Greco legisse uos dicitis, Anima mea in manibus tuis semper.  Sed sciendum, et apud Hebreos, et apud Septuaginta, et omnes alios Interpretes 674 scriptum esse in manibus meis, et non, in manibus tuis. Quod Hebraice dicitur  BACHAFFI; et omnes apud Grecos Ecclesiastici Interpretes istum locum sic edisserunt: et est breuiter hic sensus: Quotidie periclitor, et quasi in manibus meis sanguinem meum porto; et tamen legem tuam non obliuiscor. In eodem: Exitus aquarum deduxerunt oculi mei, quia non custodierunt legem tuam . Pro quo in Greco legisse uos dicitis  : quia non custodiui legem tuam. Sed hoc superfluum est, quia et in Hebreo legitur: Riui aquarum fluebant de oculis meis, quia non custodierunt legem tuam. In eodem: Pronuntiabit lingua mea eloquium tuum . Pro pronuntiabit, in Greco uos legisse dixistis: quod uerbum siue dicas, pronuntiabit, siue, effabitur, siue, loquetur, idipsum significat. Denique et nos  de Hebreo ita uertimus; Loquetur lingua mea sermonem tuum.

76. Centesimo decimo nono: Domine libera animam meam a labiis iniquis, a lingua dolosa . In Greco legisse uos dicitis, et a lingua dolosa; sed et, superfluum est.

77. Centesimo uigesimo sexto, Beatus uir, qui implebit desiderium suum ex ipsis . In Greco dicitis, uirum, non haberi; quod manifestissime et in Hebreo, et in Septuaginta Interpretibus continetur.

78. Centesimo uigesimo nono, Propter legem tuam sustinui te, Domine . Dicitis uos in Greco inuenisse: Propter nomen tuum; et nos confitemur plura 675 exemplaria sic reperiri. Sed quia ueritati studemus, quid in Hebreo sit, simpliciter debemus dicere. Pro, nomine, siue, lege, apud eos legitur THIRA, quod Aquila interpretatus est , timorem: Symmachus; et  Theodotion , id  est, legem, putantes THORA, propter litterarum similitudinem Iod, et uau, que tantum magnitudine distinguuntur. Quinta Editio, terrorem, interpretata est, Sexta, uerbum.

79. Centesimo trigesimo primo: Sicut iurauit Domino, uotum uouit Deo Iacob . Pro eo quod nos interpretati sumus, uotum uouit in Greco,  legisse uos dicitis, et putatis interpretari debuisse, orauit: sed hoc male, enim pro locorum qualitate, et orationem, et uotum significat, secundum illud, Redde Domino uota tua , id est, .

80. Centesimo trigesimo quinto, Qui fecit luminaria magna . Dicitis quia in Greco inueneritis, magna solus; sed hoc de superiori uersiculo est, ubi legimus, Qui fecit mirabilia magna solus . Ibi ergo legendum est, et hic  , quasi superfluum, non scribendum.

81. Centesimo trigesimo septimo: Quoniam magnificasti super omne nomen sanctum tuum . In Greco reperisse uos dicitis, super omnes. Sed in Septuaginta ita legitur, , sicut et nos in Latinum uertimus. Ceterum apud Hebreos ita esse cognoscite. Quia magnificasti super omne nomen  uerbum tuum. Iuxta editionem autem Latinam hic sensus est: Quoniam magnificasti super omne nomen, hoc est, quod in celo et in terra dici potest sanctum, filium tuum.

82. Centesimo trigesimo octauo: Quia non est sermo in lingua mea . Pro quo in Greco legisse uos dicitis, Quia non est dolus in lingua mea; quod solum Sexta editio interpretata est. Ceterum et apud Septuaginta, et apud omnes Interpretes, et ipsum Hebraicum, uel , uel , 676 id est, eloquium, et uerbum, scriptum habet. Denique Hebraice MALA dicitur.

83. Centesimo trigesimo nono: Funes extenderunt in laqueum . Pro quo in Greco inuenisse uos dicitis: Funes extenderunt laqueum pedibus meis. Sed hoc in loco superfluum est. In eodem pro eo quod est: Habitabunt recti cum uultu tuo , in Greco reperisse uos dicitis, Et habitabunt. Sed hic, et coniunctio superflua est.

84. Centesimo quadragesimo: Dissipata sunt ossa nostra secus infernum . Pro quo in Greco legisse uos dicitis, ossa eorum. Sed et hoc superfluum est.

85. Centesimo quadragesimo sexto: Nec in tibiis uiri beneplacitum erit ei . Pro, ei, Domino,  legisse uos dicitis; quod non habetur  .

86. Ideo autem, quod et uos in fine schedule queritis, et sanctus filius meus Auitus frequenter efflagitat, quomodo Greca interpretanda sint uerba, breuiter annotaui. Neomenia mensis exordium est, quod nos secundum Latine lingue proprietatem, Kalendas possumus dicere. uerum quia apud Hebreos mensis secundum lune cursum supputatur, et apud Grecos luna dicitur, Neomenia quasi luna noua appellatur. autem desertum, uel solitudinem significat. , sedem, uel solium. , ut diximus, noctuam. , non ut Latini interpretati sunt, musca canina dicitur per Grecam litteram; sed iuxta Hebraicam intelligentiam per debet scribi , ut sit , id est, omne muscarum genus. Aquila , id est, omnimodam muscam interpretatus est. autem, pro quo Latinus asciam uertit, nos genus ferramenti interpretamur, quo lapides dolantur. Denique ex Hebreo uertentes ita diximus: Et nunc scalpturas eius pariter, bipenni, et dolatoriis deraserunt . ergo  dolatorium dici potest.



EPISTOLA CuII  . AD LAETAM  . De institutione filie.

Letam hortatur, ut filiam iam inde ab ipsis incunabulis instituat ad pietatem Christianam, in quam rem de cultu, de uictu, deque probe instituenda adolescentia: de studio Scripturarum, et cauendis apocryphis, saluberrima tradit precepta.

1. 677 Apostolus Paulus scribens ad Corinthios, et rudem Christi Ecclesiam sacris instituens [al. instruens] disciplinis, inter cetera mandata hoc quoque posuit [al. proposuit], dicens: Si qua mulier habet uirum infidelem: et hic consentit habitare cum ea, non dimittat uirum suum. Sanctificatus est enim uir infidelis  per mulierem fidelem, et sanctificata est mulier infidelis, in uiro fideli. Alioquin filii uestri immundi essent, nunc autem mundi sunt . Si cui forte hactenus uidebantur nimium discipline uincula laxata, et preceps indulgentia preceptoris, consideret domum patris tui, clarissimi quidem et eruditissimi uiri, sed adhuc ambulantis in tenebris, et intelliget consilium Apostoli illuc profecisse, ut radicis amaritudinem, dulcedo fructuum compensaret, et uiles uirgule balsama pretiosa sudarent. Tu  es nata de impari matrimonio: de te et Toxotio meo Paula generata est. Quis hoc crederet, ut Albini Pontificis neptis de repromissione matris [al. martyris] nasceretur: ut presente et gaudente auo, paruule adhuc lingua balbutiens  Christi ALLELUIA resonaret, et uirginem Dei in suo gremio 678 senex nutriret? Et bene feliciterque exspectauimus. Sancta et fidelis domus unum sanctificat infidelem. Iam candidatus est fidei, quem filiorum et nepotum credens turba circumdat. Ego puto etiam ipsum  iuuenem, si habuisset talem cognationem, potuisse in Christum credere. Despuat licet, et irrideat epistolam meam, et me uel stultum, uel insanum clamitet, hoc et gener eius faciebat antequam crederet. Fiunt, non nascuntur Christiani. Auratum squalet Capitolium. Fuligine et aranearum telis omnia Rome templa cooperta sunt. Mouetur urbs sedibus suis, et inundans populus ante delubra semiruta, currit ad Martyrum tumulos. Si non extorquet fidem prudentia, extorqueat saltem uerecundia.

2. Hoc Leta, religiosissima in Christo filia, dictum sit, ut non desperes parentis salutem, et eadem fide qua meruisti filiam, et patrem recipias, totaque [al. totiusque] domus beatitudine perfruaris, sciens illud a Domino repromissum: Que apud homines impossibilia, apud Deum possibilia sunt . Numquam est sera conuersio [Ms. confessio]. Latro de cruce transiit ad paradisum: Nabuchodonosor rex Babylonis, post efferationem corporis et cordis, et balluarum in eremo conuictum, mentem recepit humanam. Et, ut omittam uetera, ne apud incredulos nimis fabulosa uideantur  ante paucos annos propinquus  uester Graccus, nobilitatem patritiam nomine sonans, cum Prefecturam gereret [Mss. regeret]. Urbanam  , nonne specum Mithre, et omnia portentosa simulacra, quibus Corax, 679 Nymphus [al. Nyphus, et Gryphus], Miles, Leo, Perses,  Helios, Dromo, Pater initiantur [al. innitebantur], subuertit, fregit, excussit: et his quasi obsidibus ante premissis, impetrauit baptismum Christi. Solitudinem  patitur et in Urbe gentilitas. Dii quondam nationum cum bubonibus et noctuis in solis culminibus remanserunt  . uexilla militum, crucis insignia sunt. Regum purpuras et ardentes diadematum gemmas, patibuli salutaris pictura condecorat  . Iam Aegyptius Serapis factus est Christianus. Marnas Gaze luget inclusus, et euersionem templi iugiter pertimescit [al. pertremiscit]. De India, Perside, Aethiopia, monachorum quotidie turbas suscipimus. Deposuit pharetras Armenius  , Hunni discunt Psalterium, Scythie frigora feruent calore fidei: Getarum rutilus et flauus exercitus, Ecclesiarum circumfert tentoria; et ideo forsitan contra nos equa pugnant acie, quia pari religione confidunt.

680 3. Pene lapsus sum ad aliam materiam, et currente rota, dum urceum facere cogito, amphoram finxit manus. Propositum enim mihi erat, sancte Marcelle, et tuis precibus inuitato [al. inuitatum] ad matrem, id est, ad te sermonem dirigere, et docere quomodo instituere Paulam nostram debeas, que prius Christo  consecrata est, quam genita: quam ante uouisti, quam utero concepisti. uidimus aliquid temporibus nostris de  Prophetalibus libris: Anna sterilitatem alui, fecunditate mutauit . Tu luctuosam fecunditatem, uitalibus liberis [al libris] commutasti. Fidens loquor, accepturam te filios, que primum fetum Domino reddidisti. Ista sunt primogenita, que offeruntur in lege . Sic natus est Samuel, sic ortus Samson est , sic Ioannes Baptista [Ms. propheta] ad introitum Marie exultauit, et lusit . Audiebat enim uerba Domini per os uirginis, pertonantis: et de utero matris in occursum ei gestiebat erumpere. Igitur que de repromissione nata est, dignam habeat ortu suo institutionem parentum. Samuel nutritur in Templo, Ioannes in solitudine  preparatur. Ille sacro crine uenerabilis est, uinum et siceram non bibit; adhuc paruulus cum Domino sermocinatur. Hic fugit urbes, zona pellicea cingitur, locustis alitur ac melle syluestri: et in typum penitentie predicande, tortuosissimi animalis  uestitur exuuiis.

4. Sic erudienda est anima, que futura est templum Dei. Nihil aliud discat audire, nichil loqui, nisi quod ad timorem Dei pertinet. Turpia  uerba non intelligat, cantica mundi ignoret: adhuc tenera lingua, Psalmis dulcibus imbuatur. Procul sit etas lasciua puerorum: ipse puelle et pedisseque a secularibus consortiis arceantur, ne quod male didicerint, peius doceant  . Fiant ei littere uel buxee, uel eburnee, et suis nominibus appellentur. Ludat in eis, ut et lusus eius eruditio sit. Et non solum ordinem teneat litterarum, et memoria nominum in canticum transeat; sed ipse inter se crebro ordo turbetur, et mediis ultima, primis media misceantur, ut eas non sono tantum, sed et uisu nouerit: Cum uero ceperit trementi manu stylum in cera ducere, uel alterius superposita manu teneri regantur articuli, uel in tabella sculpantur elementa, ut per eosdem sulcos inclusa  marginibus trahantur uestigia, et foras non queant euagari. Syllabas iungat ad premium: et quibus illa etas delectari [l. deliniri] potest, munusculis inuitetur. Habeat et in discendo socias, quibus inuideat: quarum laudibus mordeatur. Non est obiurganda, si tardior sit, sed laudibus excitandum ingenium, ut et uicisse gaudeat, et uicta doleat  . Cauendum in primis, ne oderit studia, ne amaritudo 682 eorum  precepta in infantia, ultra rudes annos transeat. Ipsa nomina, per que consuescit paulatim uerba contexere, non sint fortuita, sed certa, et coaceruata de industria, Prophetarum uidelicet atque Apostolorum, et omnis ab Adam Patriarcharum series, de Mattheo Lucaque descendat, ut dum aliud agit, future memorie preparetur. Magister probe etatis et uite, eruditionisque est eligendus, nec puto erubescet uir doctus id facere in propinqua, uel in nobili uirgine, quod Aristoteles fecit in Philippi filio, ut ipse librariorum   utilitate initia traderet litterarum. Non sunt contenenda quasi parua, sine quibus magna constare non possunt.  Ipse elementorum sonus, et prima institutio preceptorum, aliter de erudito, aliter de rustico ore profertur. Unde et tibi est prouidendum, ne ineptis blanditiis feminarum, dimidiata dicere uerba filia consuescat, et in auro atque purpura ludere: quorum alterum lingue, alterum moribus officit: ne discat in tenero, quod ei postea dediscendum est  . Graccorum eloquentie multum ab infantia sermo matris contulisse scribitur. Hortensii oratio in paterno sinu [al. inter paternos sinus] coaluit. Difficulter eraditur, quod rudes animi prebiberunt. Lanarum conchylia quis in pristinum colorem [al. candorem] reuocet? Rudis [al. Recens] testa diu et saporem retinet et odorem, quo primum imbuta est. Greca narrat historia  , Alexandrum potentissimum regem, orbisque domitorem, et in moribus, et in incessu, Leonidis pedagogi sui non potuisse carere uitiis, quibus adhuc paruulus fuerat infectus. PROCLIuIS est enim malorum emulatio, et quorum uirtutes assequi nequeas, cito imitaris uitia. Nutrix ipsa non sit temulenta, non lasciua, non garrula: habeat modestam gerulam, nutricium grauem. Cum auum uiderit, in pectus eius transiliat, collo dependeat, nolenti 683 ALLELUIA decantet. Rapiat eam auia, patrem risibus cognoscat, sit omnibus amabilis; et uniuersa propinquitas rosam ex se natam gaudeat. Discat statim quam habeat et alteram auiam, quam amitam: cui imperatori, cui exercitui tyruncula nutriatur. Illas desideret,  ad illas tibi minitetur abscessum.

5. Ipse habitus et uestitus doceat eam, cui promissa sit. Caue ne aures eius perfores, ne cerussa et purpurisso consecrata Christo ora depingas, nec collum auro et margaritis premas, nec caput gemmis oneres, nec capillum irrufes, et ei aliquid de gehenne ignibus auspiceris. Habeat alias margaritas, quibus postea uenditis, emptura est pretiosissimum margaritum. Pretextata nobilissima quondam femina, iubente uiro  Hymetio, qui patruus Eustochii uirginis fuit, habitum eius, cultumque mutauit, et neglectum  crinem mundano more  texuit, uincere cupieos et uirginis propositum, et matris desiderium. Et ecce sibi eadem nocte cernit in somnis uenisse Angelum terribili facie [al. uoce] minitantem penas, et hec uerba frangentem: Tu ne ausa es uiri imperium preferre Christo? Tu caput uirginis Dei, tuis sacrilegis attrectare manibus, que iam nunc arescent, ut sentias excruciata quid feceris, et finito mense quinto, ad inferna ducaris [al. duceris]. Sin autem perseueraueris in scelere, et marito simul orbaberis, et filiis. Omnia per ordinem expleta sunt, et seram misere penitentiam uelox signauit interitus. Sic ulciscitur Christus  uiolatores templi sui: sic gemmas et pretiosissima ornamenta defendit. Et hoc retuli, non quod insultare uelim calamitatibus infelicium; sed ut moneam, cum quanto metu et cautione seruare debeas, quod Deo spopondisti.

6. Heli Sacerdos offendit Deum ob uitia liberorum . Episcopus fieri non potest, qui filios habuerit luxuriosos, et non subditos . At e contrario de muliere scribitur, quod salua fiet per filiorum generationem, si permanserint [al. permanserit] in fide, et caritate, et sanctificatione, cum pudicitia . Si perfecta etas et sui iuris imputatur 684 parentibus, quanto magis lactens et fragilis, que iuxta sententiam Domini, ignorat dexteram et sinistram, id est, boni et mali differentiam? Si sollicita prouides, ne filia percutiatur a uipera; cur non eadem cura prouideas, ne feriatur a malleo uniuerse terre ; ne bibat de aureo calice Babylonis; ne egrediatur cum Dina, et uelit uidere filias regionis aliene , ne ludat pedibus, ne trahat tunicas? uenena non dantur, nisi melle circumlita, et uitia non decipiunt, nisi sub specie umbraque uirtutum. Et quomodo, inquies, peccata patrum filiis non redduntur, nec filiorum parentibus; sed anima, que peccauerit, ipsa morietur ? Hoc de his dicitur, qui possunt sapere, de quibus in Euangelio scriptum est: Aetatem habet, loquatur pro se . Qui autem paruulus est, et sapit ut paruulus, donec ad annos sapientie ueniat, et Pythagore  littera eum perducat ad biuium, tam bona eius quam mala parentibus imputantur. Nisi forte estimas Christianorum filios, si baptisma non acceperint, ipsos tantum reos esse peccati, et non etiam scelus referri ad eos, qui dare noluerint, maxime eo tempore, quo contradicere non poterant qui accepturi erant, sicut e regione salus infantium, maiorum lucrum est. Offere necne filiam, potestatis tue fuit  ut autem oblatam   non negligas, ad periculum tuum pertinet. Qui claudam et mutilam, et qualibet sorde maculatam obtulerit hostiam, sacrilegii reus est , quanto magis qui partem corporis sui, et illibate anime puritatem regis amplexibus parat, si negligens fuerit, punietur?

7. Postquam grandiuscula esse ceperit, et in exemplum sponsi sui crescere sapientia, etate, et gratia apud Deum et homines, pergat ad templum ueri Patris cum parentibus suis; sed cum illis non egrediatur e templo. Querant eam in itinere seculi, inter turbas et frequentiam propinquorum, et nusquam alibi reperiant , nisi in  adyto Scripturarum, 685 Prophetas et Apostolos de spiritualibus nuptiis sciscitantem. Imitetur Mariam, quam Gabriel solam in cubiculo suo reperit, et ideo forsitan timore perterrita est, quia uirum, quem non solebat, aspexit. Aemuletur eam, de qua dicitur: Omnis gloria eius filie regis ab intus . Loquatur et ipsa dilecto [al. electo], caritatis iaculo uulnerata: Introduxit me rex in cubiculum suum . Nunquam exeat foras, ne inueniant eam qui circumeunt ciuitatem; ne percutiant et uulnerent, et auferant theristrum  pudicitie, et nudam in sanguine derelinquant: quin potius cum aliquis ostium eius pulsauerit, dicat: Ego murus, et ubera mea turris. Laui pedes meos, non possum inquinare eos .

8. Non uescatur in publico, id est, in parentum conuiuio, ne uideat cibos quos desideret. Et licet quidam putent maioris esse uirtutis, presentem contemnere uoluptatem: tamen ego arbitror securioris continentie esse, nescire quod queras. Legi quondam in scholis puer: Aegre reprehendas, quod sinis consuescere. Dicat iam nunc et uinum non bibere, in quo est luxuria. Ante annos robuste etatis, periculosa est teneris, et grauis abstinentia. Usque ad id tempus, si necessitas postulauerit, et balneas adeat, et uino utatur modico propter stomachum, et carnium edulio sustentetur, ne prius deficiant pedes, quam currere incipiant. Et hoc dico iuxta indulgentiam, non iuxta imperium, timens debilitatem, non docens luxuriam. Alioqui quod Iudaica superstitio ex parte facit in reiectione quorumdam animalium atque escarum, quod et Indorum Brachmani, et Aegyptiorum Gymnosophiste in polente et orize, et pomorum solo obseruant cibo, cur uirgo Christi non faciat in toto? Si tanti uitrum, quare non maioris sit pretii margaritum? Que nata est ex promissione, sic uiuat, ut illi uixerunt, qui de repromissione generati sunt. Aequa gratia equum habeat et laborem. Surda sit ad organa. Tibia, lyra, cithara, cur facta sint, nesciat.

9. Reddat tibi pensum quotidie de Scripturarum 686 floribus  carptum. Discat Grecorum uersuum  numerum. Sequatur statim Latina eruditio: que si non ab initio os tenerum composuerit, in peregrinum sonum lingua corrumpitur, et externis uitiis sermo patrius sordidatur. Te habeat magistram, te rudis  imitetur infantia. Nihil in te, et patre suo uideat, quod si fecerit, peccet. Mementote uos parentes uirginis, et magis eam exemplis doceri posse, quam uoce. Cito flores pereunt, cito uiolas et lilium et crocum pestilens aura corrumpit. Nunquam absque te procedat in publicum. Basilicas Martyrum et Ecclesias sine matre non adeat. Nullus ei iuuenis, nullus cincinnatus arrideat uigiliarum dies et solemnes pernoctationes sic uirguncula nostra celebret, ut ne transuerso quidem ungue a matre discedat. Nolo de ancillulis suis aliquam plus diligat, cuius crebro auribus insusurret. Quidquid uni loquitur, hoc omnes sciant. Placeat ei comes, non compta  atque formasa, que liquido gutture carmen dulce moduletur; sed grauis, pallens, sordidata. subtristis. Preponatur ei probe fidei, et morum ac pudicitie uirgo ueterana, que illam doceat, et assuescat exemplo ad orationes et Psalmos nocte consurgere; mane hymnos canere, Tertia, Sexta, Nona hora stare in acie quasi bellatricem Christi, accensaque lucernula reddere sacrificium uespertinum. Sic dies transeat, sic nox inueniat laborantem. Orationi lectio, lectioni succedat oratio. Breue uidebitur tempus, quod tantis  operum uarietatibus occupatur.

10. Discat et lanam facere, tenere colum, ponere in gremio calathum, rotare fusum, stamina pollice ducere. Spernat bombycum telas, Serum uellera, et aurum in filia lentescens. Talia uestimenta paret, quibus pellatur frigus, non quibus uestita corpora nudentur. Cibus eius olusculum sit et simila, raroque pisciculi. Et ne gule precepta longius traham, de quibus in  alio loco locutus sum plenius, sic comedat, ut semper esuriat: ut statim post cibum possit legere  et psallere. Displicent 687 mihi, in teneris maxime etatibus, longa et immoderata ieiunia, in quibus iunguntur hebdomades, et oleum in cibo, ac poma uetantur. Experimento didici, asellum in uia, cum lassus fuerit, diuerticula querere. Faciant hoc cultores Isidis et Cybeles,  qui gulosa abstinentia  Phasides aues, ac fumantes turtures uorant, ne scilicet Cerealia dona contaminent. Hoc in perpetuum ieiunium preceptum sit, ut longo itineri uires perpetes  superent: ne in prima mentione currentes, corruamus in mediis. Ceterum, ut ante scripsi, in Quadragesima continentie uela pandenda sunt, et tota aurige retinacula equis laxanda properantibus. Quamquam alia sit conditio secularium, alia uirginum ac Monachorum. Secularis homo in Quadragesima uentris ingluuiem decoquit, et in cochlearum morem succo uictitans suo, futuris dapibus ac sagine aqualiculum parat. uirgo et Monachus sic in Quadragesima suos dimittant [al. admittant] equos, ut sibi meminerint semper esse currendum. Finitus labor maior, infinitus moderatior est. Ibi enim respiramus, hic perpetuo incedimus.

11. Si quando ad suburbana pergis, domi filiam non relinquas; nesciat sine te, nec possit uiuere, et cum sola fuerit, pertimescat. Non habeat colloquia secularium, non malarum uirginum contubernia. Non intersit nuptiis seruulorum, nec familie perstrepentis Insibus misceatur. Scio precepisse quosdam, ne uirgo Christi cum eunuchis lauet, nec cum maritatis feminis: quia alii non deponunt [al. deponant]. animos uirorum, alie tumentibus uteris, preferunt [al. preferant]. feditatem. Mihi omnino in adulta uirgine lauacra displicent, que seipsam debet erubescere, et nudam uidere non posse. Si enim uigiliis et ieiuniis macerat corpus suum, et in seruitutem redigit; si flammam libidinis et incentiua feruentis etatis extinguere cupit continentie frigore; si appetitis sordibus turpare [al. turbare] festinat naturalem pulchritudinem: cur e contrario balnearum fomentis sopitos ignes suscitat?

12. Pro gemmis et serico diuinos Codices 688 amet, in quibus non auri et  pellis Babylonice uermiculata pictura; sed ad fidem placeat emendata et erudita distinctio. Discat primo Psalterium, his se canticis auocet, et in Prouerbiis Salomonis erudiatur ad uitam. In Ecclesiaste consuescat, que mundi sunt, calcare. In Iob uirtutis et patientie exempla sectetur. Ad Euangelia transeat, nunquam ea positura de manibus. Apostolorum Acta, et Epistolas tota cordis imbibat uoluntate. Cumque pectoris sui cellarium his opibus locupletauerit, mandet memorie Prophetas, Heptateuchum [al. Pentateuchum], et Regum, et Paralipomenom libros, Esdre quoque et Esther uolumina. Ad ultimum sine periculo discat Canticum Canticorum; ne si in exordio legerit, sub carnalibus  uerbis, spiritualium nuptiarum epithalamium non intelligens, uulneretur. Caueat omnia apocrypha. Et si quando ea non ad dogmatum ueritatem, sed ad signorum reuerentiam legere uoluerit, sciat non eorum esse, quorum titulis prenotentur: multaque his admixta uitiosa, ET GRANDIS esse prudentie aurum in luto querere. Cypriani opuscula semper in manu teneat. Athanasii Epistolas et Hilarii libros inoffenso decurrat pede. Illorum tractatibus, illorum delectetur ingeniis, in quorum libris pietas fidei non uacillet. Ceteros sic legat, ut magis iudicet quam sequatur.

13. Respondebis: Quomodo hec omnia mulier secularis, in tanta frequentia hominum, Rome custodire potero? Noli ergo subire onus, quod ferre non potes: sed postquam ablactaueris eam cum Isaac, et uestieris cum Samuele; mitte auie et amite. Redde pretiosissimam gemmam cubiculo Marie, et cunis Iesu uagientis impone. Nutriatur in Monasterio, sit inter uirginum choros, iurare non discat, mentiri sacrilegium putet, nesciat seculum, uiuat Angelice, sit in carne sine carne, omne hominum genus sui simile putet. Et, ut cetera taceam, certe te liberet seruandi difficultate, et custodie periculo. MELIUS TIBI est desiderare absentem, quam 689 pauere ad singula: quid loquatur, cum quo loquatur, cui annuat, quem libenter aspiciat. Trade Eustochio paruulam, cuius nunc et ipse uagitus pro te oratio est. Trade comitem sanctitatis, futuram heredem. Illam uideat, illam amet, illam primis miretur ab annis , cuius et sermo, et incessus, et habitus, doctrina uirtutum est. Sit in gremio auie, que repetat in nepte, quidquid premisit in filia; que longo usu didicit nutrire, seruare, docere uirgines: in cuius  corona centenarii quotidie numeri castitas texitur. Felix uirgo, felix Paula Toxotii, QUAE PER AuIAE amiteque uirtutes nobilior est sanctitate, quam genere. O si tibi contingeret uidere socrum et cognatam tuam, et in paruis corpusculis ingentes animos intueri: pro insita tibi pudicitia non ambigerem, quin precederes filiam, et primam Dei sententiam, secunda Euangelii lege mutares. Ne [al. Nec] tu paruipenderes aliorum desideria liberorum; sed teipsam magis offerres Deo. Sed quia tempus est amplexandi, et tempus longe fieri a complexibus: et uxor non habet potestatem corporis sui : et unusquisque in qua uocatione uocatus est, in ea permaneat in Domino: et qui sub iugo est, ita debet currere, ne in luto comitem derelinquat, totum redde in sobole, quod in te interim distulisti. Anna filium quem Deo uouerat , postquam obtulit in Tabernaculo, nunquam recepit: indecens arbitrata, ut futurus Propheta in eius domo cresceret; que adhuc alios filios habere cupiebat. Denique postquam concepit et peperit, non est ausa ad Templum accedere, et uacua apparere coram Domino, nisi prius redderet quod debebat:  talique immolato sacrificio, reuersa domum, quinque liberos sibi genuit, quia primogenitum Deo pepererat. Miraris felicitatem sancte mulieris? imitare fidem. Ipse, si Paulam miseris, et magistrum me et nutricium spondeo. Gestabo humeris,  balbutientia senex uerba formabo, multo gloriosior mundi Philosopho: qui non regem Macedonum Babylonio periturum ueneno; sed ancillam et sponsam Christi erudiam, regnis celestibus offerendam.



EPISTOLA CuIII  . AD EUSTOCHIUM uIRGINEM.  Epitaphium Paule matris.

Paule uitam enarrat, quam primum a generis nobilitate, tum uero maxime ob animi uirtutem laudat, quod Toxotio marito defuncto, totam se Deo uouerit, et in sancto proposito diu Rome uixerit. Deinde eius iter diligentissime describit, quo peragratis sacris Iudee locis, atque Aegypto Alexandriam usque, in Bethleem consedit. Ibi que extruxit uirginum monasteria, quibusque exemplis ac preceptis rexerit, declarat, eiusdem humilitatem, patientiam, contemptum seculi, in pauperes atque egrotos caritatem, Diuinarum Scripturarum scientiam, ac fidei puritatem, atque alias passim uirtutes cumulatissimas predicat. Denique eius mortem et funera copiose describit.

690 1. Si cuncta corporis mei membra uerterentur in linguas, et omnes artus humana uoce resonarent, nichil dignum sancte ac uenerabilis Paule uirtutibus dicerem. Nobilis genere, sed multo nobilior sanctitate: potens quondam diuitiis, sed nunc Christi paupertate insignior; Grecorum stirps, soboles  Scipionum, Pauli heres, cuius uocabulum trahit, Martie Papyrie matris Africani uera et germana progenies, Rome pretulit Bethleem, et auro tecta fulgentia, informis luti uilitate mutauit. Non meremus, quod talem amisimus; sed gratias agimus, quod habuimus, imo habeamus. Deo enim uiuunt omnia; ET QUIDQUID reuertitur ad Dominum, in familie numero computatur. Quamquam amissio illius, celestis domus habitatio sit; que quamdiu in corpore fuit, peregrinata est a Domino , et uoce semper flebili querebatur, dicens: Heu mihi, quia peregrinatio mea prolongata est, habitaui cum habitantibus Cedar,  multum peregrinata est anima mea , Nec mirum si planxerit se uersari in tenebris  691 cum mundus in maligno positus sit; et sicut tenebre illius, ita et lumen eius ; luxque in tenebris luceat  et tenebre eam non comprehenderunt Unde et illud crebrius inferebat, Aduena sum et peregrina sicut omnes patres mei . Et iterum;  Cupio dissolui, et esse cum Christo . Quoties autem infirmitate corpusculi  uexabatur, hoc in ore uoluebat: Subiicio corpus meum, et in seruitutem redigo, ne aliis predicans, ipsa reproba inueniar . Et: Bonum est uinum non bibere, et carnem non manducare . Et: Humiliaui in ieiunio animam meam . Et, Totum lectum meum uersasti in infirmitate mea . Et, uersata sum in miseria, dum mihi configitur spina .  Atque inter doloris aculeos, quos mira patientia sustinebat, quasi apertos sibi celos aspiceret, loquebatur: (Quis dabit mihi pennas sicut columbe, et uolabo, et requiescam ?

2. Testor Iesum et Sanctos eius, ipsumque proprium  Angelum, qui custos fuit et comes admirabilis femine, me nichil in gratiam, nichil more blandientium loqui: sed quidquid dicturus sum, pro testimonio dicere; et minus eius esse meritis, quam totus orbis canit: sacerdotes mirantur, uirginum chori desiderant, Monachorum et pauperum turbe deplangunt. uis lector eius breuiter scire uirtutes? omnes suos pauperes, pauperior ipsa dimisit. Nec mirum, de proximis et familiola, quam in utroque sexu de seruis et ancillis in fratres sororesque mutauerat, ista proferre, cum Eustochium uirginem, et deuotam Christi filiam, in cuius consolationem libellus hic cuditur, procul a nobili genere, sola fide et gratia diuitem reliquerit.

3. Carpamus igitur narrandi ordinem. Alii altius repetant, et a cunabulis eius, ipsisque  crepundiis matrem Blesillam, et Rogatum proferant patrem: quorum altera Scipionum, Graccorumque progenies est: alter per omnes fere Grecias usque hodie stemmatibus et diuitiis, ac nobilitate Agamemnonis fertur sanguinem trahere, qui decennali Troiam obsidione deleuit. Nos nichil laudabimus, nisi quod proprium est, et de purissimo sancte mentis fonte profertur. Quanquam Dominus atque Saluator in Euangelio doceat Apostolos sciscitantes quid sibi redditurus sit, qui omnia sua pro nomine eius dimiserunt: centuplum in presentiarum recepturos, et in futuro uitam eternam . Ex quo intelligimus, NON LAUDIS esse possidere diuitias, sed pro Christo eas contemnere: non tumere ad honores, sed pro Dei fide eos paruipendere. uere quod pollicitus est seruis suis et ancillis Saluator, reddidit in presenti. Nam que unius urbis contempsit gloriam, totius orbis opinione celebratur: quam Rome habitantem, nullus extra Romam nouerat, latentem in Bethleem, et barbara et Romana terra miratur. Cuius enim gentis homines ad sancta loca non ueniunt? Quis autem in sanctis locis preter Paulam, quod plus inter homines miraretur, inuenit?  Hec sicut inter  multas gemmas pretiosissima gemma micat, et iubar solis paruos igniculos stellarum obruit et obscurat: ita cunctorum uirtutes et potentias sua humilitate superauit, minimaque fuit inter omnes ut omnium maior esset. Et quanto se plus deiiciebat, tanto magis a Christo subleuabatur. Latebat, et non latebat. Fugiendo gloriam, gloriam merebatur; que uirtutem quasi umbra sequitur, et appetitores sui deserens, appetit contemptores. Sed quid ago, narrandi ordinem pretermittens, dum in singulis teneor, non seruo precepta dicendi.

4. Tali igitur stirpe generata, iuncta est uiro Toxotio, qui Aenee et Iuliorum altissimum sanguinem trahit. Unde etiam filia eius Christi uirgo Eustochium, Iulia nuncupatur; et ipse

Iulius a magno demissum nomen Iulo. .
Et hec dicimus, non quod habentibus grandia sint, sed quo contemnentibus, mirabilia. Seculi homines suscipiunt [al. suscipiunt] eos, qui his pollent priuilegiis. Nos laudamus, qui pro Saluatore ista despexerint: et mirum in modum quos habentes paruipendimus, si habere noluerint  predicamus. His inquam orta maioribus, et fecunditate, ac pudicitia probata: primum uiro, deinde propinquis, et totius urbis testimonio, 693 quum quinque liberos edidisset, Blesillam, super cuius morte eam Rome consolatus sum, Paulinam, que sanctum et admirabilem uirum, et propositi et rerum suarum Pammachium reliquit heredem, ad quem super obitu eius paruulum libellum edidimus; Eustochium, que nunc in sanctis Locis uirginitatis et Ecclesie monile pretiosum est;  Ruffinam, que immaturo funere pium matris animum consternauit; et Toxotium, post quem parere desiit, ut intelligeres eam non diu seruire uoluisse officio coniugali, sed mariti desiderio, qui mares optabat liberos  , obedisse.

5. Postquam uir mortuus est, ita eum planxit, ut prope ipsa moreretur; ita se conuertit ad Domini seruitutem, ut eius mortem uideretur optasse. Quid ego referam, ample et nobilis domus, et quondam opulentissime, omnes pene diuitias in pauperes erogatas? quid in cunctos clementissimum animum, et bonitatem etiam in eos, quos nunquam uiderat euagantem?  quis inopum moriens, non illius uestimentis obuolutus est? quis  clinicorum non eius facultatibus sustentatus est? Quos curiosissime tota urbe perquirens, damnum putabat, et quisquam debilis et esuriens cibo sustentaretur alterius. Spoliabat filios, et inter obiurgantes propinquos, maiorem se eis hereditatem, Christi misericordiam, dimittere loquebatur.

6. Nec diu potuit excelsi apud seculum generis, et nobilissime familie uisitationes et  frequentiam sustinere. Merebat honore suo, et ora laudantium declinare, ac fugere festinabat. Cumque Orientis et Occidentis episcopos ob quasdam ecclesiarum dissensiones Romam  imperiales littere contraxissent, uidit admirabiles uiros, Christique pontifices, Paulinum Antiochene urbis episcopum, et Epiphanium Salamine Cypri, que nunc Constantia 694 dicitur; quorum Epiphanium etiam hospitem habuit: Paulinum in aliena manentem domo, quasi proprium, humanitate possedit. Quorum accensa uirtutibus, per momenta patriam deserere cogitabat. Non domus, non liberorum, non familie, non possessionum, non alicuius rei, que ad seculum pertinet, memor, sola  et incomitata, ad eremum Antoniorum atque Paulorum pergere gestiebat. Tandemque exacta hyeme, aperto mari, redeuntibus ad ecclesias suas episcopis, et ipsa uoto cum eis ac desiderio nauigauit. Quid ultra differo? Descendit ad portum  , fratre, cognatis, affinibus, et quod his maius est, liberis prosequentibus, et clementissimam matrem pietate uincere cupientibus. Iam carbasa tendebantur, et remorum ductu nauis in altum protrahebatur. Paruus Toxotius supplices manus tendebat in littore. Ruffina iam nubilis, ut suas exspectaret nuptias, tacens fletibus obsecrabat. Et tamen illa siccos tendebat ad celum oculos, pietatem in filios, pietate in Deum superans. Nesciebat se matrem, ut Christi probaret ancillam. Torquebantur uiscera, et quasi a suis membris distraheretur [Ms. distraherentur], cum dolore pugnabat: in eo cunctis admirabilior, quod magnam uinceret caritatem. Inter hostium manus et captiuitatis duram necessitatem nichil crudelius est, quam parentes a liberis separari. Hoc contra iura nature plena fides patiebatur, imo gaudens animus appetebat: et amorem filiorum maiore in Deum amore contemnens, in sola Eustochio, que et propositi et nauigationis eius comes erat, acquiescebat. Sulcabat interim nauis mare, et cunctis qui cum ea uehebantur littora respicientibus, ipsa auersos tenebat oculos, ne uideret quos sine tormento uidere non poterat.  Fateor, nulla sic amauit filios, quibus antequam proficisceretur: 695 cuncta largita est: exheredans se in terra, et hereditatem inueniret in celo.

7. Delata ad  insulam Pontiam, quam clarissime quondam feminarum sub Domitiano Principe pro confessione nominis Christiani, Flauie Domitille nobilitauit exilium; uidensque cellulas in quibus illa longum martyrium duxerat sumptis fidei alis, Ierosolymam et sancta Loca uidere cupiebat. Tardi erant uenti, et omnis pigra uelocitas. Inter Scyllam et Charybdim Adriatico se credens pelago, quasi per stagnum uenit Methonen, ibique refocillato paululum corpusculo,

Et sale tabentes artus in littore ponens,
Per Maleam, et Cytheram, sparsasque per equor
Cycladas, . . . . et crebris freta concita terris; 
post Rhodum et Lyciam, tandem uidit Cyprum, ubi sancti et uenerabilis Epiphanii pedibus prouoluta, decem ab eo diebus retenta est: non in refectionem, ut ille arbitrabatur, sed in opus Dei, ut re comprobatum est. Nam omnia illius regionis lustrans monasteria, prout potuit, refrigeria sumptuum fratribus dereliquit, quos amor sancti uiri de toto illuc orbe conduxerat. Inde breui cursu transfretauit Seleuciam, de qua ascendens Antiochiam, sancti confessoris Paulini modicum caritate detenta, media hyeme, calente ardore fidei, femina nobilis, que prius eunuchorum manibus portabatur, asello sedens profecta est.

8. Omitto Celes Syrie, et Phenicis iter : ea tantum loca nominabo, que sacris uoluminibus continentur. Beryto Romana colonia,  et antiqua urbe Sidone derelicta, in Sarepte littore Elie  est ingressa turriculam, in qua 696 adorato Domino Saluatore, per arenas Tyri, in quibus genua Paulus fixit, peruenit Acco  , que nunc Ptolemais dicitur : et per campos Mageddo, Iosie necis conscios, intrauit terram Philisthiim. Mirata ruinas Dor, urbis quondam potentissime; et uersa uice, Stratonis turrim ab Herode rege  Iudee in honorem Cesaris Augusti Cesaream nuncupatam, in qua Cornelii domum, Christi uidit Ecclesiam, et Philippi ediculas, et  cubicula quatuor uirginum  prophetarum. Deinde Antipatrida, semirutum oppidulum, quod de patris nomine Herodes uocauerat; et Lyddam uersam in Diospolim  , Dorcadis, atque Aenee resurrectione , ac sanitate inclytam. Haud procul ab ea Arimathiam uiculum Ioseph, qui Dominum sepeliuit; et  Nobe urbem quondam sacerdotum, nunc tumulum occisorum. Ioppen quoque fugientis portum Ione ; et  religate ad saxum  Andromede spectatricem. Repetitoque itinere, Nicopolim, que prius Emmaus uocabatur, apud quam in fractione panis cognitus Dominus , Cleophe domum in Ecclesiam dedicauit. Atque inde proficiscens ascendit Bethoron inferiorem et superiorem, urbes a Salomone conditas, sed uaria postea bellorum tempestate deletas: ad dexteram aspiciens Aialon, et Gabaon, ubi iehsu filius Naue contra quinque reges dimicans, soli imperauit et lune: et Gabaonitas ob dolos et insidias federis impetrati, in aquarios, lignariosque damnauit . In Gabaa urbe usque ad solum diruta, paululum substitit, recordata peccati eius, et concubine in frusta diuise, et tribus Beniamin  trecentos uiros, propter Apostolum reseruatos.

697 9. Quid diu moror? ad leuam  mausoleo Helene derelicto, que Adiabenorum regina in fame populum frumento iuuerat, ingressa est Ierosolymam urbem trinominem, Iebus, Salem, Ierusalem, que ab Aelio postea Hadriano de ruinis, et cineribus ciuitatis in Aeliam suscitata est. Cumque proconsul Palestine, qui familiam eius optime nouerat, premissis Apparitoribus iussisset parari pretorium, elegit humilem cellulam: et cuncta loca tanto ardore ac studio circumiuit, ut nisi ad reliqua festinaret, a primis non posset abduci. Prostrataque ante Crucem, quasi pendentem Dominum cerneret, adorabat. Ingressa  sepulcrum resurrectionis, osculabatur  lapidem, quem ab ostio monumenti amouerat angelus. Et ipsum corporis locum in quo Dominus iacuerat, quasi sitiens desideratas aquas, fideli ore lambebat. Quid ibi lacrymarum, quantum gemituum, quid doloris effuderit, testis est cuncta Ierosolyma: testis est ipse Dominus, quem rogabat. Unde egrediens ascendit Sion, que in arcem, uel speculam uertitur Hanc urbem quondam expugnauit et reedificauit Dauid. De expugnata scribitur: ue tibi ciuitas Ariel, id est, leo Dei, et quondam fortissima, quam expugnauit Dauid : et de ea, que edificata est: dictum est: Fundamenta eius in montïbus sanctis: diligit Dominus portas Sion, super omnia tabernacula Iacob . Non eas portas, quas hodie cernimus in fauillam et cinerem dissolutas: sed portas, quibus non preualet infernus, et per quas credentium ad Christum ingreditur multitudo. Ostendebatur illi columna Ecclesie porticum sustinens, infecta cruore Domini, ad quam uinctus  , dicitur flagellatus. Monstrabatur locus, ubi super centum uiginti credentium animas Spiritus Sanctus descendisset: 698 ut Ielis uaticinium compleretur.

10. Deinde pro facultatula sua, pauperibus atque conseruis pecunia distributa, perrexit Bethleem, et in dextera parte itineris stetit ad sepulcrum Rachel, in quo  Beniamin, non ut mater uocauerat moriens, Benoni, hoc est, filius doloris mei : sed ut pater prophetauit [al. prophetizauit] in spiritu, filium dextre procreauit, atque inde [al. in] Bethleem ingressa, et in specum Saluatoris introiens, postquam uidit sacrum uirginis diuersorium, et stabulum in quo agnouit bos possessorem suum, et asinus presepe Domini sui ; ut illud impleretur, quod in eodem Propheta scriptum est: Beatus qui seminat  super aquas, ubi bos et asinus calcant , me audiente iurabat, cernere se oculis fidei infantem pannis inuolutum, uagientem in presepi Dominum, Magos adorantes, stellam fulgentem desuper, matrem uirginem , nutricium sedulum, pastores nocte uenientes, ut uiderent  uerbum quod factum erat ; et iam tunc Euangeliste Ioannis principium dedicarent: In principio erat uerbum, et uerbum caro factum est ; paruulos interfectos, Herodem seuientem, Ioseph et Mariam fugientes in Aegyptum: mixtisque  gaudio lacrymis, loquebatur: Salue Bethleem, domus panis, in qua natus est ille panis, qui de celo descendit. Salue Ephrata, regio uberrima, atque [al. ], cuius fertilitas Deus est. De te quondam Micheas uaticinatus est: Et tu Bethleem domus Ephrata,  non minima es in millibus Iuda. Ex te mihi egredietur, qui sit princeps in Isrel: et egressus eius ab initio a diebus eternitatis. Propterea dabis eos usque ad tempus parientis. Pariet, et reliquie fratrum eius conuertentur ad filios Isrel . In te enim natus princeps, qui ante Luciferum genitus est : cuius de Patre natiuitas, omnem 699 excedit etatem. Et tamdiu in te Dauidici generis origo permansit, donec uirgo pareret, et reliquie populi credentis in Christum, conuerterentur ad filios Isrel, et libere predicarent: uobis oportebat primum loqui uerbum Dei; sed quoniam repulistis illud, et indignos uos iudicastis eterne uite, ecce conuertimus ad gentes . Dixerat enim Deus [al. Dominus], Non ueni nisi ad oues perditas domus Isrel . Et eo tempore Iacob super eo uerba completa sunt: Non deficiet princeps ex Iuda, et dux de femoribus eius, donec ueniat, cui repositum est, et ipse erit exspectatio gentium . Bene Dauid iurabat, bene uota faciebat dicens: Si introiero in tabernaculum domus mee, si ascendero in lectum strati mei: si dedero somnum oculis meis, et palpebris meis dormitationem, et requiem temporibus meis, donec inueniam locum Domino, tabernaculum Deo Iacob ; et statim quid desideraret exposuit, atque oculis prophetalibus, quem nos uenisse iam credimus, ille uenturum esse cernebat. Ecce audiuimus illum in Ephrata, inuenimus eum in campis sylue . ZO  quippe sermo Hebraicus, ut te docente didici, non Mariam matrem Domini, hoc est, , sed ipsum, id est, significat. Unde loquitur confidenter: Introibimus in tabernaculum eius; adorabimus in loco ubi steterunt pedes eius. Et ego misera atque peccatrix, digna sum iudicata deosculari presepe, in quo Dominus paruulus uagiit? orare in spelunca, in qua uirgo puerpera Dominum fudit infantem? Hec requies mea, quia Domini mei patria est. Hic habitabo, quoniam Saluator elegit eam. Paraui lucernam Christo meo . Anima mea illi uiuet, et semen meum seruiet ipsi . Haud procul inde descendit ad turrim Ader, id est, gregis :  iuxta quam Iacob  pauit greges suos, et pastores nocte uigilantes audire moruerunt: Gloria in excelsis Deo, et super terram uax hominibus bone uoluntatis . Dumque seruant oues, inuenerunt Agnum 700 Dei puro et mundissimo uellere, quod in ariditate totius terre celesti rore complutum est : et cuius sanguistulit peccata mundi, et exterminatorem Aegypti, litus in postibus fugauit .

11. Statimque concito gradu, cepit per uiam ueterem pergere, que ducit Gazam, ad potentiam uel ad diuitias Dei; et tacita secum uoluere, quomodo Eunuchus Aethiops gentium populos prefigurans, mutauerit pellem suam; et dum uetus relegit instrumentum, fontem reperit Euangelii. Atque inde ad dexteram  transit. A Bethsur uenit Escol, que in botrum uertitur . Unde in testimonium terre fertilissime, et in typum eius qui dicit: Torcular calcaui solus, et de gentibus  non est uir mecum . exploratores botrum mire magnitudinis portauerunt . Nec post longum spatium intrauit Sare cellulas, uidens incunabula Isaac, et uestigia quercus Abraham, sub qua uidit diem Christi, et letatus est. Atque inde consurgens, ascendit Chebron, hec est Cariath-arbe, id est, oppidum uirorum quatuor, Abraham, Isaac, Iacob, et  Adam magni, quem ibi conditum, iuxta librum Iesu Naue Hebrei autumant: licet plerique Caleb quartum putent, cuius ex latere memoria monstratur. His inspectis, noluit pergere ad Cariath sepher, id est, uinculum litterarum: quia contemnens occidentem litteram, repererat spiritum uiuificantem. Magisque mirabatur superiores et inferiores aquas, quas Othoniel filius Iephone Kenez pro australi terra et arida possessione susceperat , et  quarum ductu, siccos prioris Instrumenti agros faciebat irriguos; ut redemptionem ueterum peccatorum, in aquis baptismi reperiret. Altera die, orto iam sole, stetit in supercilio  Caphar Barucha, id est, uille benedictionis: quem ad locum Abraham Dominum prosecutus est. Unde latam despiciens solitudinem, ac terram quondam 701 Sodome et Gomorrhe, Adame, et Seboim, contemplata est balsami uineas  in Engaddi, et Segor, uitulam  consternantem , que prius Bala uocabatur; et in Zoaram, id est, paruulam, Syro sermone translata est. Recordabatur spelunce Lot, et uersa in lacrymas, uirgines socias admonebat, cauenda esse uinum, in quo est luxuria, cuius opus Moabite sunt, et Ammonite .

12. Diu hereo in meridie,  ubi sponsa cubantem reperit sponsum, et Ioseph inebriatus est cum fratribus suis  Reuertar Ierosolymam, et per Thecuam atque Amos, rutilantem montis Oliueti  Crucem aspiciam, de quo Saluator ascendit ad Patrem. In quo per  annos singulos uacca rufa in holocaustum Domino cremabatur, et cuius cinis expiabat populum Isrel : in quo, iuxta Ezechielem, Cherubim de Templo transmigrantes, Ecclesiam Domini fundauerunt. Post ingressa sepulcrum Lazari, Marie et Marthe uidit hospitium; et Bethphage,  uillam sacerdotalium maxillarum; et locum in quo pullus lasciuiens gentium, Dei frena suscepit, Apostolorumque stratus uestibus, mollia terga prebuit ad sedendum. Rectoque itinere descendebat Iericho, recogitans illum de Euangelio uulneratum, ac Sacerdotibus et Leuitis, mentis feritate pretereuntibus, clementiam Samarite, id est, custodis; qui seminecem [al. semiuiuum] suo iumento impositum, ad stabulum Ecclesie deportauit . Et locum Adomim quod interpretur sanguinum, quia multus in eo sanguis crebris latronum fundebatur incursibus. Et arborem sycomorum Zachei, id est, bona penitentie opera, quibus cruenta dudum et noxia rapinis, peccata calcabat: 702 excelsumque Dominum de excelso  uirtutum intuebatur; et iuxta uiam cecorum  loca, qui receptis luminibus, utriusque populi credentis in Dominum, sacramenta premiserant. Ingressa Iericho, uidit urbem quam fundauit  Hiel in Abiram primogenito suo, et cuius portas posuit in Segub nouissimo filiorum . Intuita est castra Galgale, et aceruum preputiorum, et secunde circumcisionis mysterium; et duodecim lapides, qui de Iordanis illuc translati alueo, duodecim Apostolorum fundamenta firmauerant; et fontem quondam Legis amarissimum et sterilem, quem uerus Eliseus sua condiuit sapientia, et in dulcorem ubertatemque conuertit . uix nox transierat,  feruentissimo estu uenit ad [al. in] Iordanem; stetit in ripa fluminis, et orto sole, solis iustitie recordata est; quomodo in medio amnis alueo sicca sacerdotes posuerint uestigia ; et ad Elie et Elisei imperium, stantibus ex utraque parte aquis, iter unda prebuerit ; pollutasque diluuio aquas, et totius humani generis intersectione maculatas, suo Dominus mundauerit baptismate.

13. Longum est, si uelim de ualle Achor dicere, id est, tumultus atque turbarum, in qua furtum et auaritia condemnata est ; et de Bethel, Domo Dei, in qua super nudam humum nudus et pauper dormiuit Iacob; et posito subter caput lapide, qui in Zacaria septem oculos habere describitur , et in Isaia lapis dicitur angularis  uidit scalam usque ad celum tendentem, in qua Dominus desuper innitebatur , ascendentibus porrigens manum, et negligentes de sublimi precipitans. Sepulcra quoque in monte Ephraim Iesu filii Naue, et Eleazari filii Aaron Sacerdotis, e regione 703 uenerata est: quorum alter conditus est in Tamnathsare [al. Thammitsare] a septentrionali parte montis Gaas : alter in Gabaa [Mss. Gaab] filii sui Phinees: satisque mirata est, quod distributor possessionum sibi montana et aspera delegisset. Quid narrem Silo, in qua altare dirutum hodieque monstratur, et raptum Sabinarum a Romulo, tribus Beniamitica [al. Beniaminitica] precucurrit. Transiuit Sichem, non ut plerique errantes legunt Sichar, que nunc Neapolis appellatur, et ex  latere montis Garizim extructam circa puteum Iacob intrauit Ecclesiam: super quo residens Dominus, sitiensque et esuriens, Samaritane fide satiatus est ; que quinque Mosaicorum uoluminum uiris, sextoque, quem se habere iactabat, errore  Dosithei derelicto, uerum Messiam, et uerum  reperit Saluatorem. Atque inde diuertens, uidit duodecim Patriarcharum sepulcra: et Sebastem, id est, Samariam, que in honorem Augusti ab Herode Greco sermone Augusta est nominata. Ibi siti sunt Eliseus et Abdias Prophete: et  Ioannes Baptista. Ubi multis intremuit consternata mirabilibus: namque cernebat uariis demones rugire cruciatibus, et ante sepulcra sanctorum ululare homines more luporum, uocibus latrare canum, fremere leonum, sibilare serpentum, mugire taurorum. Alios rotare caput, et post tergum terram uertice tangere, suspensisque pede feminis,  uestes non defluere in faciem. Miserebatur omnium, et per singulos effusis lacrymis, Christi clementiam deprecabatur. Et sicut erat inualida, ascendit pedibus montem; in cuius duabus speluncis, persecutionis et famis tempore, Abdias propheta centum prophetas aluit pane et aqua . Inde cito itinere percucurrit Nazareth, nutriculam Domini; Cana [Mss. Chanaam] et Capharnaum, signorum eius familiares: lacum Tyberiadis, 704 nauigante Domino sanctificatum; solitudinem, in qua multa populorum millia paucis saturata sunt panibus, et de reliquis uescentium repleti sunt cophini duodecim tribuum Isrel. Scandebat montem Thabor, in quo transfiguratus est Dominus. Aspiciebat procul montes Hermon et Hermoniim, et campos latissimos Galilee, in quibus Sisara et omnis exercitus eius, Barach uincente, prostratus est  torrens Cison, qui mediam planitiem diuidebat; et oppidum iuxta Naim, in quo uidue suscitatus est filius, monstrabatur. Dies me prius quam sermo deficiet, si uoluero cuncta percurrere, que Paula uenerabilis fide incredibili peruagata est.

14. Transibo ad Aegyptum; et  in Sochoth, atque apud fontem Samson, quem de molari maxille dente produxit , subsistam parumper: et arentia ora colluam, ut refocillatus uideam Morasthim, sepulcrum quondam Michee prophete, nunc Ecclesiam. Et ex latere derelinquam Chorreos, et Gettheos, Maresa, Idumeam. et Lachis; et per arenas  mollissimas pergentium uestigia subtrahentes, latamque eremi uastitatem, ueniam ad Aegypti fluuium Sior, qui interpretatur turbidus: et quinque Aegypti transeam ciuitates, que loquuntur lingua Chananitide ; et terram Gessen, et campos Taneos, in quibus fecit Deus mirabilia. Et urbem No, que postea uersa est in Alexandriam; et oppidum Domini Nitriam, in quo purissimo uirtutum nitro sordes lauantur quotidie plurimorum. Quod cum uidisset, occurrente sibi sancto et uenerabili Episcopo  Isidoro Confessore, et turbis innumerabilibus Monachorum, ex quibus multos Sacerdotalis et Leuiticus sublimabat gradus; letabatur quidem ad gloriam Domini, sed se indignam tanto honore fatebatur. Quid ergo [al. ego] narrem Macarios 705  Arsenios, Serapionas, et reliqua columnarum Christi nomina? Cuius non intrauit cellulam? quorum pedibus non aduoluta est? Per singulos sanctos Christum se uidere credebat; et quidquid in illos contulerat, in Dominum se contulisse letabatur. Mirus ardor, et uix in femina credibilis fortitudo. Oblita sexus et fragilitatis corporee, inter tot millia Monachorum cum puellis suis habitare cupiebat. Et forsitan cunctis eam suscipientibus, impetrasset, ni maius sanctorum Locorum retraxisset desiderium. Atque propter feruentissimos estus de Pelusio Maiomam nauigatione perueniens, tanta uelocitate reuersa est, ut auem putares. Nec multo post in sancta Bethleem mansura perpetuo, angusto per triennium mansit hospitiolo, donec exstrueret cellulas, ac monasteria, et diuersorum peregrinorum iuxta uiam conderet mansiones,  in qua Maria et Ioseph hospitium non inuenerant. Huc usque iter eius descriptum sit, quod multis uirginibus et filia comite, peragrauit.

15. Nunc uirtus latius describatur, que ipsius propria est, et in qua exponenda, Deo iudice ac teste, profiteor me nichil addere, nichil in maius attollere, more laudantium; sed ne rerum excedam fidem [al. finem], multa detrahere; et ne apud detractores, et  genuino me semper dente rodentes, fingere puter, et cornicem Aesopi alienis coloribus  adornare. Que prima Christianorum uirtus est, tanta se humilitate deiecit, ut qui eam non uidisset, et pro celebritate nominis uidere gestisset, ipsam esse non crederet, sed ancillularum ultimam. Et cum frequentibus choris uirginum cingeretur, et ueste et uoce et habitu, et incessu minima omnium erat. Nunquam post uiri mortem usque ad diem dormitionis sue cum ullo comedit uiro, quamuis eum sanctum et in pontificali sciret culmine constitutum. Balneas, nisi periclitans, non adiit. Mollia, 706 etiam in grauissima febre, lectuli strata non habuit, sed super durissimam humum, stratis ciliciolis quiescebat, si tamen illa quies dicenda est, que iugibus pene orationibus dies noctesque iungebat [Ms. iungebatur]; illud implens de Psalterio: Lauabo per singulas noctes lectum meum, lacrymis meis stratum meum rigabo .  In qua fontes crederes lacrymarum, ita leuia peccato plangebat, ut illam grauissimorum criminum crederes ream. Cumque a nobis crebrius moneretur, ut parceret oculis, et eos seruaret Euangelice lectioni, aiebat: Turpanda est facies, quam contra Dei preceptum purpurisso et cerussa et stibio sepe depinxi. Affligendum corpus, quod multis uacauit deliciis. Longus risus, perpeti compensandus est fletu. Mollia linteamina et serica pretiosissima, asperitate cilicii commutanda. Que uiro et seculo placui, nunc Christo placere desidero. Si inter tales tantasque uirtutes castitatem in illa uoluero predicare, superfluus uidear: in qua etiam cum secularis esset, omnium Rome matronarum exemplum fuit: que ita se gessit, ut nunquam de illa etiam maledicorum quidquam auderet fama confingere. Nihil animo eius clementius, nichil erga humiles blandius fuit. Non appetebat [Ms. appellabat] potentes: nec tamen superbos et gloriolam querentes, fastidio despiciebat. Si pauperem uidebat, sustentabat; si diuitem, ad benefaciendum hortabatur. Liberalitas sola excedebat modum. Et usuras tribuens,  uersuram quoque sepius faciebat, ut nulli stipem rogantium denegaret. Fateor errorem meum: cum [al. cur] in largiendo esset profusior, arguebam, illud proferens de Apostolo: Non ut aliis sit refrigerium, uobis [al. nobis] autem tribulatio: sed ex equalitate in hoc tempore, ut uestra abundantia sit ad illorum inopiam, et illorum abundantia sit ad uestram inopiam . Et hoc de Euangelio Saluatoris: Qui habet duas tunicas, det alteram non habenti . Et prouidendum 707 esse, ne quod libenter faceret, semper facere non posset: multaque huiuscemodi, que illa mira uerecundia, et sermone parcissimo dissoluebat: testem inuocans Deum, se pro illius nomine cuncta facere; hoc et habere uoti, ut mendicans ipsa moreretur: ut unum nummum filie non dimitteret, et in funere suo aliena sindone inuolueretur. Ad extremum inferebat: Ego si petiero, multos inueniam qui mihi tribuant:  iste mendicans si a me non acceperit, que ei possum etiam de alieno tribuere,  et mortuus fuerit, a quo eius anima requiretur? Ego cautiorem in re familiari esse cupiebam; sed illa ardentior fide, toto Saluatori animo iungebatur, et pauperem Dominum, pauper spiritu sequebatur, reddens ei quod acceperat, pauper pro ipso affecta. Denique consecuta est quod optabat, et in grandi ere alieno filiam dereliquit, quod huc usque debens non suis uiribus, sed Christi se confidit misericordia reddituram.

16.  Solent plereque matronarum buccinatoribus suis dona conferre, et in paucos largitate profusa, manum a ceteris retrahere: quo illa omnino carebat uitio; ita enim singulis suam pecuniam diuidebat, ut singulis necessarium erat, non ad luxuriam, sed ad necessitatem.  Nemo ab ea pauperum uacuus reuersus est. Quod obtinebat, non diuitiarum. magnitudine, sed prudentia dispensandi: illud semper replicans, Beati misericordes, quoniam ipsi misericordiam consequentur . Et: Sicut aqua extinguit ignem, ita eleemosyna extinguit peccatum . Et: Facite uobis amicos de iniquo mamona, qui uos recipiant in eterna tabernacula . Et: Date eleemosynam, et ecce omnia munda sunt uobis . Et uerba Danielis, regem Nabuchodonosor monentis [al. sermone monentis], ut eleemosynis redimeret peccata sua . Nolebat in his lapidibus pecuniam effundere, qui cum terra et seculo transituri sunt, sed in uiuis lapidibus, qui uoluuntur super terram , de quibus in Apocalypsi Ioannis , ciuitas magni regis exstruitur: quos in saphirum et smaragdum et iaspidem, et ceteras gemmas esse uertendos, Scriptura commemorat.

17. uerum hec possunt esse communia cum  paucis; et scit diabolus non in summo uirtutum culmine posita. 708 Unde loquitur ad Dominum, post amissam Iob substantiam, post euersam domum, post liberos interfectos, Corium pro corio, et omnia que habuerit homo, dabit pro anima sua. Sed extende manum tuam, et tange ossa eius et carnes, nisi in faciem benedixerit tibi . Scimus plerosque dedisse eleemosynam, sed de proprio corpore nichil dedisse: porrexisse egentibus manum, sed carnis uoluptate superatos, dealbasse ea que foris erant, et intus plenos fuisse ossibus mortuorum. At non Paula talis, que tante continentie fuit, ut prope mensuram excederet, et debilitatem corporis nimiis ieiuniis ac labore contraheret. Que exceptis diebus festis, uix oleum in cibo caperet, ut ex hoc uno estimetur, quid de uino et liquamine, et piscibus,  et  lacte, et melle, et ouis, et reliquis, que gustui suauia sunt, iudicarit. In quibus sumendis quidam se abstinentissimos putant; et si his uentrem ingurgitauerint, tutam pudicitiam suspicantur.

18. Semper quidem uirtutes sequitur inuidia, feriuntque summos Fulgura montes . Nec mirum si hoc de hominibus loquar, cum etiam Dominus noster Phariseorum zelo sit crucifixus, et omnes sancti emulos habuerint: in paradiso quoque serpens fuerit, cuius inuidia mors introiuit in orbem terrarum . Suscitauerat ei Dominus Adad Idumeum, qui eam colaphizaret, ne se extolleret : et quasi quodam stimulo carnis sepius admonebat ;  ne magnitudo uirtutum altius raperet, et aliarum uitiis feminarum, se in excelso crederet constitutam. Ego aiebam, liuori esse cedendum, et dandum insanie locum: quod fecisset Iacob in fratre suo Esaü, et Dauid in pertinacissimo inimicorum Saül: quorum alter in Mesopotamiam fugerit; alter se Allophylis tradiderit, malens hostibus, quam inuidis subiacere. At illa respondebat: Iuste hec diceres, si diabolus contra seruos Dei, et ancillas, non ubique pugnaret, et ad omnia loca fugientes non precederet; si non sanctorum Locorum amore retinerer, et Bethleem meam in alia reperire possem parte terrarum. Cur enim non patientia liuorem superem? cur non humilitate frangam superbiam; et percutienti maxillam, offeram alteram? Dicente 709 Apostolo Paulo? uincite in bono malum . Nonne Apostoli gloriabantur, quando pro Domino sunt passi contumeliam? Nonne ipse Saluator humiliauit se, formam serui accipiens, et factus est obediens Patri usque ad mortem, et mortem crucis , ut nos sua passione saluaret? Iob nisi certasset, et uicisset in prelio, non accepisset coronam iustitie, nec audisset a Domino: Putas me aliter locutum tibi, quam ut appareres iustus ? Beati dicuntur in Euangelio, qui persecutionem patiuntur propter iustitiam . SECURA SCIT [fort. sit] conscientia, quod non propter peccata patiamur; et afflictio in seculo, materia premiorum est. Si quando procacior fuisset inimicus, et usque ad uerborum iurgia prosilisset, illud Psalterii decantabat: Cum consisteret aduersum me peccator, obmutui et silui a bonis . Et rursus: Ego autem quasi surdus non audiebam, et quasi mutus non aperiens os suum. Et, Factus sum sicut homo non audiens, et non habens in ore suo increpationes . In tentationibus, Deuteronomii uerba uoluebat: Tentat uos Dominus Deus uester, ut sciat si diligatis Dominum Deum uestrum de toto corde uestro, et de tota anima uestra . In tribulationibus et angustiis, Isaie replicabat eloquia: Qui ablactati estis a lacte, qui abstracti ab ubere, tribulationem super tribulationem  exspectate, spem super spem; adhuc pusillum propter malitiam labiorum,  propter linguam malignam . Et Scripture testimonium in consolationem suam edisserebat: ablactatorum esse, eorum scilicet, qui ad uirilem etatem peruenissent, tribulationem super tribulationem sustinere, ut spem super spem mereantur accipere. Scientes quoniam tribulatio patientiam operatur, patientia autem probationem, probatio uero spem, spes autem non confundit . Et, Quod si is qui foris est homo noster, corrumpatur, ille qui intus est, innouetur: Et, In presentiarum leue et momentaneum tribulationis  nostre, eterne [al. eternum] glorie pondus operatur in nobis, non aspicientibus que uidentur, sed que non uidentur. Que enim uidentur, temporalia sunt, que autem non uidentur, eterna . Nec longum fore tempus, etiam si humane impatientie tardum uideatur, quin Dei statim  sequatur auxilium dicentis: Tempore opportuno exaudiui te, et in die salutis auxiliatus sum tibi . Nec dolosa labia, et linguas 710 iniquorum esse metuendas, cum Domino adiutore letemur, et ipsum debeamus audire per Prophetam monentem: Nolite timere opprobria hominum, et blasphemias eorum ne metueritis, sicut enim uestimentum, sic comedit eos uermis; et sicut lanam, sic deuorauit eos tinea . Et: Per patientiam uestram possidebitis animas uestras . Et: Non sunt condigne passiones huius temporis ad futuram gloriam, que reuelabitur in nobis : Et alibi: Tribulationem super tribulationem sustinere : ut patienter agamus in omnibus que accidunt nobis. Patiens enim uir  multum prudens: qui autem pusillanimis est, uehementer insipiens .

18. In languoribus et crebra infirmitate dicebat: Quando ïnfirma sum, tunc fortis sum . Habemus thesaurum istum in uasis fictilibus , donec mortale hoc induat immortalitatem, et corruptiuum hoc uestiatur incorruptione . Et iterum: Sicut superabundant passiones Christi in nobis, et per Christum abundauit et consolatio . Ac deinde: Ut socii passionum estis, sic eritis et consolationis . In merore cantabat: Quare tristis es anima mea, et quare conturbas me? Spera in Deo, quoniam adhuc confitebor illi, salutare uultus mei, et Deus meus . In periculis loquebatur: Qui uult uenire post me, abneget semetipsum, et tollat crucem suam, et sequatur me . Et rursum, Qui uult animam suam saluam facere, perdet eam. Et, Qui perdiderit animam suam proter me, saluam eam faciet . Quando dispendia rei familiaris et euersio totius patrimonii nuntiabatur, aiebat: Quid  enim prodest homini, si totum mundum lucrifecerit, et anime sue damnum habuerit? aut quam dabit homo commutationem pro anima sua ? Et, Nudus exiui de utero matris mee, nudus et redeam. Sicut Domino placuit, ita factum est, Sit nomen Domini benedictum . Et illud: Nolite diligere mundum, neque ea que sunt in mundo. Quoniam omne, quod in mundo est, desiderium carnis est, et concupiscentia oculorum, et superbia uite huius: que non est ex Patre, sed ex mundo. Et mundus transit, et concupiscentia eius . Scio ei scriptas infirmitates grauissimas liberorum et maxime Toxotii sui, quem diligebat plurimum. Cumque illud uirtute complesset, turbata sum, et non sum locuta , in hec uerba prorupit: Qui amat filium aut filiam plus quam me, non est me dignus . Et 711 orans ad Dominum, loquebatur. Posside Domine filios mortificatorum , qui pro te quotidie mortificant corpora sua. Noui susurronem quemdam  quasi beneuolum nuntiasse, quod pro nimio feruore uirtutum quibusdam uideretur insana, et cerebrum illius dicerent confouendum. Cui illa respondit: Theatrum facti sumus mundo, et Angelis, et hominibus : Et: Nos stulti propter Christum; sed stultum Dei sapientius est hominibus : Unde et Saluator loquitur ad Patrem: Tu scis insipientiam meam . Et iterum: Tanquam prodigium factus sum multis, et tu adiutor fortis , Ut iumentum factus sum apud te, et ego semper tecum. Quem in Euangelio et propinqui quasi mentis impotem ligare cupiebant , et aduersarii suggillabant, dicentes, Demonium habet, et Samaritanus est . Et, In Beelzebub principe demoniorum eiicit demonia . Sed nos audiamus Apostolum cohortantem. Hec est gloria nostra, testimonium conscientie nostre; quoniam in sanctitate et sinceritate, et in gratia Dei conuersati sumus in mundo . Et Dominum dicentem ad Apostolos: Ideo mundus odit uos, quoniam non estis de mundo. Si enim essetis de mundo, amaret utique mundus quod suum erat . Et ad ipsum Dominum uerba uertebat: Tu nosti cordis abscondita. Et, Hec omnia uenerunt super nos, nec sumus obliti tui, nec inique egimus in testamento tuo, nec auersum est retrorsum cor nostrum . Et, Propter te mortificati sumus tota die, reputati sumus ut oues occisionis . Sed Dominus auxiliator meus, non timebo quid faciat mihi homo .  Legit enim: Fili honora Dominum, et confortaberis, et extra Dominum nullum timueris . His et talibus testimoniis, quasi armatura Dei, et aduersus omnia quidem uitia, sed precipue instruebat se contra inuidiam seuientem; et patiendo iniurias, furorem rabidi pectoris mitigabat. Denique usque ad diem mortis, et 712 huius patientia, et aliorum zelus omnibus patuit:  qui suum rodit auctorem, et dum emulum ledere nititur, in semetipsum proprio furore bacchatur.

19. Dicam et de ordine monasterii, quomodo Sanctorum continentiam in suum uerterit lucrum. Seminabat carnalia, ut meteret spiritualia : dabat terrena, ut celestia tolleret: breuia concedebat, ut pro his eterna mutaret. Post uirorum monasterium, quod uiris tradiderat gubernandum, plures uirgines quas e diuersis prouinciis congregarat, tam nobiles, quam medii, et infimi generis, in  tres turmas, monasteriaque diuisit: ita duntaxat, ut in opere et in cibo separate, psalmodiis et orationibus iungerentur. Post ALLELUIA cantatum (quo [ nulli residere licitum erat. Sed prima, seu inter primas ueniens, ceterarum operiebatur aduentum, pudore et exemplo ad laborem eas prouocans, non terrore. Mane, hora Tertia, Sexta, Nona, uespere, noctis medio, per  ordinem Psalterium cantabant. Nec licebat cuiquam sororum ignorare Psalmos, et non de Scripturis sanctis quotidie aliquid discere. Die tantum Dominico ad Ecclesiam procedebant, ex  cuius habitabant latere. Et unumquodque agmen matrem propriam sequebatur: atque inde pariter reuertentes, instabant operi distributo, et uel sibi, uel ceteris indumenta faciebant. Si qua erat nobilis, non permittebatur de domo sua habere comitem, ne ueterum actuum memor, et lasciuientis infantie errorem refricaret antiquum, et crebra confabulatione renouaret. Unus omnium habitus. Linteamine ad tergendas solum manus utebantur. A uiris tanta separatio, ut a spadonibus quoque eas seiungeret, ne ullam daret occasionem lingue maledice, que sanctos carpere solita est in solatium delinquendi.  Si 713 qua uel tardior ueniebat ad Psalmos, uel erat in opere pigrior, uariis eam modis aggrediebatur. Si erat iracunda, blanditiis, si patiens, correptione; illud Apostoli imitans: Quid uultis In uirga ueniam ad uos, an in spiritu lenitatis et mansuetudinis? Excepto uictu et uestitu, nullam habere quidquam patiebatur, dicente Paulo: Habentes uictum et uestitum, his contenti sumus ;  ne consuetudine plus habendi, preberet locum auaritie, que nullis expletur opibus: et quanto amplius habuerit, plus requirit; et neque copia, neque inopia minuitur. Iurgantes inter se, sermone lenissimo federabat. Lasciuientem adolescentularum carnem crebris et duplicatis frangebat ieiuniis, malens eis stomachum dolere, quam mentem. Si uidisset aliquam comptiorem, contractione frontis, et uultus tristitia arguebat errantem, dicens: Munditiam corporis atque uestitus, anime esse immunditiam. Et turpe uerbum atque lasciuum, nunquam de ore uirgineo proferendum: quibus signis libidinosus animus ostenditur: et per exteriorem hominem, interioris hominis uitia demonstrantur. Quam linguosam, garrulam, ac procacem,  rixisque perspexerat delectari, et sepius commonitam nolle conuerti, inter ultimas et extra conuentum sororum, ad fores triclinii orare faciebat, et separatim cibum capere: ut quam obiurgatio non correxerat, emendaret pudor. Furtum quasi sacrilegium detestabatur. Et quod inter seculi homines, uel leue putatur, uel nichil, hoc in monasteriis grauissimum dicebat esse delictum. Quid memorem clementiam et sedulitatem in egrotantes, quas miris obsequiis, et ministeriis confouebat? Cumque aliis languentibus, large preberet omnia, et esum quoque exhiberet carnium; si quando ipsa egrotasset, sibi non indulgebat, et in eo inequalis uidebatur, quod in aliis clementiam, in se duritiam commutabat.

20. Nulla iuuenum puellarum sano et uegeto corpore, tante se dederat continentie, quante ipsa fracto et senili debilitatoque corpusculo. Fateor, in hac re pertinacior fuit, ut sibi non parceret, 714 et nulli cederet admonenti. Referam quod expertus sum. Mense Iulio feruentissimis estibus incidit in ardorem febris, et post desperationem, cum Dei misericordia respirasset, et medici persuaderent ob refectionem corporis uino opus esse tenui et parco, ne aquam bibens in hydropem uerteretur; et ego clam beatum Papam Epiphanium rogarem, ut eam moneret, imo compelleret uinum bibere, illa ut erat prudens et solertis ingenii, statim sensit insidias; et subridens, meum esse quod ille diceret, intimauit. Quid plura? cum beatus Pontifex post multa hortamenta exisset foras, querenti mihi quid egisset, respondit: Tantum profeci, ut seni homini pene persuaserit, ne uinum bibam. Hec refero, non quod  inconsideranter, et ultra uires sumpta onera probem, monente Scriptura: Super te onus ne leuaueris; sed quod mentis eius ardorem, et desiderium fidelis anime, ex hac quoque probare uelim perseuerantia, decantantis: Sitiuit anima mea in te, quam multipliciter tibi caro mea . Difficile est modum tenere in omnibus. Et uere iuxta Philosophorum sententiam, ,  reputantur: Quod nos una et breui sententiola exprimere possumus: Ne quid nimis . Que in contemptu ciborum tantam habebat pertinaciam: in luctu mitis erat, et suorum mortibus frangebatur, maxime liberorum. Nam et in uiri et filiarum dormitione semper periclitata est. Et cum os stomachumque signaret, et matris [Ms. matricis] dolorem crucis niteretur impressione lenire; superabatur affectu, et credulam mentem, parentis uiscera consternabant, animoque uincens, fragilitate corporis uincebatur: quam semel languor arripiens, longo tempore possidebat; ut et nobis inquietudinem, et sibi  discrimen afferret. In quo illa letabatur, per momenta commemorans; Miser ego homo, quis me liberabit de corpore mortis huius ? Dicat prudens lector, pro laudibus me uituperationem scribere. Testor Iesum, cui illa seruiuit, et ego seruire cupio, me utramque in partem nichil fingere, sed quasi Christianum de 715 Christiana, que sunt uera, proferre, id est, historiam scribere, non panegyricum, et illius uitia, aliorum esse uirtutes. uitia loquor, secundum animum meum, et omnium sororum ac fratrum desiderium, qui illam diligimus, et absentem querimus.

21. Ceterum illa impleuit cursum suum, fidemque seruauit, et nunc fruitur corona iustitie : sequiturque Agnum quocumque uadit . Saturatur, quia esuriuit, et leta decantat: Sicut audiuimus, ita et uidimus, in ciuitate Domini uirtutum, in ciuitate Dei nostri . O beata rerum commutatio: fleuit, ut semper rideret. Despexit lacus contritos, ut fontem Dominum reperiret. uestita cilicio est, ut nunc albis uestimentis uteretur, et diceret: Scidisti saccum meum, et induisti me letitia . Cinerem sicut panem manducabat, et potionem suam cum fletu miscebat , dicens: Fuerunt mihi lacryme mee panes die ac nocte , ut in eternum pane Angelorum uesceretur et caneret: Gustate et uidete, quoniam suauis est Dominus . Et, Eructauit cor meum uerbum bonum: dico ego opera mea Regi . Et Isaie, imo Domini per Isaiam in se cerneret uerba compleri. Ecce qui seruiunt mihi, manducabunt, uos autem esurietis. Ecce qui seruiunt mihi, bibent, uos, autem  sitietis. Ecce qui seruiunt mihi, letabuntur, uos autem confundemini. Ecce qui seruiunt mihi, exultabunt  in gaudio, uos autem clamabitis ob dolorem cordis, et propter contritionem spiritus ululabitis . Dixeram, lacus eam semper fugisse contritos, ut fontem Dominum reperiret, ut posset leta cantare: Sicut ceruus desiderat ad fontes aquarum, ita desiderat anima mea ad te Deus. Quando ueniam et apparebo ante faciem Dei ?

22. Tangam ergo breuiter quomodo hereticorum cenosos deuitauerit lacus, et eos instar habuerit Ethnicorum. Quidam  ueterator callidus, atque, ut sibi 716 uidebatur, doctus et sciolus, me nesciente cepit ei proponere questiones, et dicere: Quid peccauit infans, ut a demone corripiatur? In qua etate resurrecturi sumus? Si in ipsa qua morimur: ergo nutricibus post resurrectionem opus erit.  Sin aliter, nequaquam erit resurrectio mortuorum; sed transformatio in alios. Diuersitas quoque sexus maris ac femine erit, aut non erit? Si erit, sequentur et nuptie, et concubitus, sed et generatio. Si non erit, sublata diuersitate sexus, eadem corpora non resurgent: Aggrauat enim terrena inhabitatio sensum multa cogitantem ; sed tenuia erunt et spiritualia, dicente Apostolo: Seminatur corpus animale, resurget corpus spirituale . Ex quibus omnibus probare cupiebat, rationales creaturas ob quedam uitia, et antiqua peccata in corpora esse delapsas: et pro diuersitate et meritis peccatorum tali uel tali conditione generari, ut uel corporum sanitate gauderent, et parentum diuitiis ac nobilitate, uel in morbidas carnes, et domos inopum uenientes, penas pristinorum luerent delictorum, et presenti seculo atque corporibus, quasi carcere clauderentur. Quod cum audisset, et ad me retulisset, indicans hominem, mihique incubuisset necessitas  nequissime uipere ac mortifere bestie resistendi, de quibus Psalmista commemorat, dicens: Ne traaas bestiis animas confitentium tibi : Et, Increpa Domine bestias calami , qui scribentes iniquitatem, loquuntur contra Dominum mendacium, et eleuant in excelsum os suum; conueni hominem, et orationibus eius, quam decipere nitebatur, breui interrogatione conclusi:  Utrum crederet futuram resurrectionem mortuorum, an non? Qui cum se credere respondisset; intuli: Eadem resurgent corpora, an altera? Cum dixisset, 717 eadem; sciscitatus sum: In eodem sexu, an in altero? Ad interrogata reticenti, et instar colubri huc atque illuc transferenti caput, ne feriretur; quia, inquam, taces, ego mihi pro te respondebo, et consequentia inferam. Si non resurget mulier, ut mulier, neque masculus, ut masculus, non erit resurrectio  mortuorum; quia sexus membra habet, membra autem totum corpus efficiunt. Si autem sexus et membra non fuerint, ubi erit resurrectio corporum, que sine sexu non constant et membris? Porro si corporum non fuerit resurrectio, nequaquam erit resurrectio mortuorum. Sed et illud quod de nuptiis obiicis: Si eadem membra fuerint, sequi nuptias; a Saluatore dissoluitur dicente: Erratis nescientes Scripturas, neque uirtutem Dei: in resurrectione enim mortuorum, non nubent, neque nubentur, sed erunt similes Angelorum . Ubi dicitur, non nubent, neque nubentur, sexuum diuersitas demonstratur. Nemo enim de lapide et ligno dicit, non nubent neque nubentur, que naturam nubendi non habent: sed de his qui possint nubere, et gratia Christi ac uirtute non nubant. Quod si opposueris, quomodo ergo erimus  similes Angelorum, cum inter Angelos, non sit masculus et femina? Breuiter ausculta: Non substantiam nobis Angelorum, sed conuersationem, et beatitudinem Dominus repromittit. Quomodo et Ioannes Baptista antequam decollaretur, Angelus appellatus est ; et omnes Sancti ac uirgines Dei, etiam in isto seculo uitam in se exprimunt Angelorum. Quando enim dicitur: Eritis similes Angelorum, similitudo promittitur, non natura mutatur.

23. Simulque responde: quomodo illud interpretaris, quod Thomas Domini resurgentis  palpauerit  manus, et uiderit lancea latus eius perforatum ? Et Petrus in littore stantem uiderit Dominum, et partem assi piscis, ac fauum mellis comedentem ? Qui stabat, profecto habebat pedes. Qui monstrauit latus uulneratum, utique et uentrem, 718 et pectus habuit, sine quibus non sunt latera uentri et pectori coherentia. Qui locutus est, lingua et palato ac dentibus loquebatur. Sicut enim plectrum chordis, ita lingua illiditur dentibus, et uocalem reddit sonum. Cuius palpate sunt manus, consequenter et brachia habuit. Cum igitur omnia membra habuisse dicatur, necesse est, ut totum corpus habuerit, quod conficitur ex membris: non utique femineum, sed uirile, id est, eiusdem sexus, in quo mortuus est. Quod si obtenderis: ergo et nos post resurrectionem comedemus? Et quomodo clausis ingressus est ianuis, contra naturam pinguium, et solidorum corporum? Audies: Noli propter cibum, resurrectionis fidem in calumniam trahere. Nam et Archisynagogi filie resuscitate iussit cibum dari . Et Lazarus quatriduanus mortuus, cum ipso scribitur inisse conuiuium , ne resurrectio eorum phantasma putaretur. Sin autem clausis ingressus est ianuis, et idcirco spirituale et ereum corpus niteris approbare: ergo et antequam pateretur, quia contra naturam grauiorum corporum super mare ambulauit, spirituale corpus habuit. Et Apostolus Petrus, qui et ipse super aquas pendulo incessit gradu, spirituale corpus habuisse credendus est, cum potentia magis et uirtus ostendatur Dei, quando fit aliquid contra naturam. Et ut scias in signorum magnitudine, non nature mutationem, sed Dei omnipotentiam demonstrari: Qui ambulabat fide, cepit infidelitate mergi, nisi eum manus Domini subleuasset, dicentis: Modice fidei, quare dubitasti ? Miror autem te obdurare frontem loquente Domino: Infer digitum tuum huc, et tange manus meas; et porrige manum tuam, et mitte in latus meum, et noli esse incredulus, sed fidelis . Et alibi: uidete manus meas, et pedes meos, quia ipse ego sum, Palpate et uidete, quia spiritus carnem et ossa non habet, sicut me uidetis habere. Et cum hoc dixisset, ostendit eis  manus et pedes . Ossa audis, et carnem, et pedes, et manus; et globos mihi Stoicorum, 719 atque eria quedam deliramenta confingis.

24. Porro si queris, cur infans a demone corripiatur, qui peccata non habuit: aut in qua etate resurrecturi simus, cum diuersa etate moriamur, ingratis suscipies [al. suspicies]: Iudicia Dei abyssus multa . Et:  O altitudo diuitiarum sapientie et scientie Dei, quam inscrutabilia sunt iudicia  eius, et inuestigabiles uie eius. Quis enim cognouit sensum Domini: aut quis consiliarius eius fuit ? Aetatum autem diuersitas non mutat corporum ueritatem. Cum enim corpora quotidie nostra fluant, et aut crescant, aut decrescant: ergo tot erimus homines, quot quotidie commutamur? aut alius fui, cum decem annnorum essem, alius cum triginta, alius cum quinquaginta, alius cum iam toto cano capite sum? Igitur iuxta Ecclesiarum traditiones, et Apostolum Paulum, illud est respondendum: quod in uirum perfectum, et in mensuram etatis plenitudinis Christi resurrecturi sumus , in qua et Adam Iudei  conditum autumant: et Dominum Saluatorem legimus surrexisse, et multa alia, que de utroque Testamento in suffocationem heretici protuli.

25. Ex quo die ita cepit hominem detestari, et omnes qui eiusdem dogmatis erant, ut eos uoce publica, hostes Domini proclamaret. Et hec dixi, non ut breuiter heresim confutarem, cui multis uoluminibus respondendum est [al. esset], sed ut fidem tante femine ostenderem, QUAE MALUIT inimicitias hominum subire perpetuas, quam Dei offensam, amicitiis noxiis prouocare.

26. Dicam ergo ut ceperam, nichil ingenio eius docilius fuit. Tarda erat ad loquendum, uelox ad audiendum : memor illius precepti: Audi Isrel, et tace . Scripturas sanctas tenebat memoriter; et cum amaret historiam, et hoc ueritatis diceret fundamentum; magis tamen sequebatur intelligentiam spiritualem: et hoc culmine edificationem anime protegebat. Denique 720 compulit me: ut uetus et nouum Instrumentum, cum filia, me disserente, perlegeret. Quod propter uerecundiam negans, propter assiduitatem tamen et crebras postulationes eius prestiti, ut docerem quod didiceram: non a meipso, id est a presumptione, pessimo preceptore, sed ab illustribus Ecclesie uiris. Sic ubi hesitabam, et nescire me ingenue confitebar, nequaquam mihi uoluit [al. uolebat] acquiescere; sed iugi interrogatione cogebat, ut e multis uariisque sententiis, que mihi uideretur probabilior, indicarem. Loquar et aliud, quod forsitan emulis uideatur incredibile. Hebream linguam, quam ego ab adolescentia multo labore ac sudore ex parte didici, et infatigabili meditatione non desero, ne ipse ab ea deserar, discere uoluit, et consecuta est: ita ut Psalmos hebraice caneret,  et sermonem absque ulla latine lingue proprietate personaret. Quod quidem usque hodie in sancta filia eius Eustochio  cernimus, que ita semper adhesit matri, et eius obediuit imperiis, ut nunquam absque ea cubaret, nunquam  procederet, nunquam cibum caperet, ne unum quidem nummum haberet potestatis sue, sed et paternam et maternam substantiolam, a matre distribui pauperibus letaretur, et pietatem in parentem, hereditatem maximam et diuitias crederet. Non debeo silentio preterire, quanto exultauerit gaudio, quod Paulam neptem suam ex  Leta et Toxotio genitam imo uoto et future uirginitatis repromissione conceptam, audierat in cunis et crepitaculis balbutiente lingua, ALLELUIA cantare: auieque et amite nomina, dimidiatis uerbis frangere. In hoc solo, patrie desiderium habuit; ut filium, nurum, neptem, renuntiasse seculo, et Christo seruire cognosceret. Quod et impetrauit ex parte. Nam neptis Christi flammeo reseruatur: nurus eterne se tradens pudicitie, socrus opera, fide, et eleemosynis sequitur, et Rome conatur exprimere, quod Ierosolymis illa compleuit.

721 27. Quid agimus, anima? cur ad mortem eius uenire formidas? Iamdudum prolixior liber cuditur, dum timemus ad ultima peruenire, quasi tacentibus nobis, et in laudibus illius occupatis, differri possit occubitus. Hucusque prosperis nauigauimus uentis, et crispantia maris  equora labens carina sulcauit. Nunc in scopulos incurrit oratio, et tumentibus fluctuum montibus, presens utrique nostrum intentatur naufragium: ita ut cogamur dicere: Preceptor, saluos nos fac, perimus . Et illud: Exurge, ut quid obdormis, Domine ? Quis enim possit siccis oculis Paulam narrare morientem? Incidit in grauissimam ualetudinem, imo quod optabat, inuenit, ut nos desereret, et plenius Domino iungeretur. In quo languore, Eustochii filie probata semper  in matrem pietas, magis ab omnibus comprobata est. Ipsa assidere lectulo, flabellum tenere, sustentare caput, puluillum supponere, fricare pedes, manu stomachum confouere, mollia strata componere, aquam calidam temperare, mappulam [al. matulam] apponere, omnium ancillarum preuenire officia, et quidquid alia fecisset, de sua mercede putare subtractum. Quibus illa precibus, quibus lamentis et gemitu, inter iacentem matrem, et specum Domini discurrit, ne priuaretur tanto contubernio, ne illa absente uiueret: ut eodem feretro portaretur? Sed, o mortalium fragilis et caduca natura, et nisi Christi fides nos extollat ad celum, et eternitas anime promittatur, cum bestiis ac iumentis, corporum una conditio est. Idem occubitus iusto  et impio, bono et malo, mundo ac immundo, sacrificanti et non sacrificanti. Sicut bonus, ita et qui peccat. Sicut qui iurat, ita et is qui iuramentum metuit. Similiter et homines et iumenta in fauillam et cinerem dissoluuntur.

28.  Quid diu immoror, et dolorem meum differendo facio longiorem? Sentiebat prudentissima feminarum adesse mortem, et frigente alia parte corporis atque membrorum, solum anime teporem in sacro pectore palpitare, nichilominus quasi ad suos pergeret, 722 alienosque desereret, illos uersiculos susurrabat [Ms. S. Maxim. suffocabat]: Domine, dilexi decorem domus tue et locum habitationis glorie tue . Et, Quam dilecta tabernacula tua, Domine uirtutum, concupiscit, et deficit anima mea in atria Domini . Et, Elegi abiecta esse in domo Dei mei, magis quam habitare in tabernaculis peccatorum . Cumque a me interrogaretur, cur taceret, cur nollet respondere  inclamanti, an doleret aliquid, Greco sermone respondit, nichil se habere molestie  , sed omnia quieta et tranquilla perspicere. Post hec obmutuit, et clausis oculis quasi iam mortalia despiceret, usque ad expirationem anime, eosdem repetebat uersiculos,  ut quod dicebat, uix audire possemus; digitumque ad os tenens, crucis signum pingebat in labiis. Defecerat spiritus, et anhelabat in mortem; animaque erumpere gestiens, ipsum stridorem, quo mortalium uita finitur, in laudes Domini conuertebat. Aderant Ierosolymorum [Ioannes], et aliarum urbium Episcopi, et Sacerdotum inferioris [al. inferiores] gradus, ac Leuitarum innumerabilis multitudo. Omne monasterium, uirginum et monachorum chori repleuerant. Statimque ut audiuit sponsum uocantem, Surge, ueni, proxima mea, speciosa mea, columba mea: Quoniam ecce hyems transiit et recessit, pluuia abiit sibi ; leta respondit: Flores uisi sunt in terra, tempus sectionis aduenit . Et Credo uidere bona Domini in terra uiuentium .

29. Ex hinc non ululatus, non planctus, ut inter seculi homines fieri solet, sed Psalmorum linguis diuersis examina [Ms. ex animo] concrepabant. Translataque Episcoporum manibus, et ceruicem feretro subiicientibus; cum alii Pontifices lampadas cereosque preferrent, alii choros psallentium ducerent, in media Ecclesia spelunce Saluatoris est posita. Tota ad funus eius, Palestinarum urbium turba conuenit. Quem monachorum latentium in eremo cellula sua tenuit? Quam uirginum cubiculorum secreta  texerunt? Sacrilegium putabat, qui non tali femine ultimum reddidisset officium. uidue et pauperes in exemplum  Dorcadis, uestes ab ea prebitas ostendebant . Omnis 723 inopum multitudo matrem, et nutritiam [Mss. nutriculam] se perdidisse clamabat. Quodque mirum sit, nichil pallor mutauerat faciem, sed ita dignitas quedam, et grauitas ora compleuerat, ut eam putares non mortuam, sed dormientem.  Greco, Latino, Syroque sermone Psalmi  in ordine personabant: non solum triduo, donec subter Ecclesiam, et iuxta specum Domini conderetur; sed per omnem hebdomadam, cunctis qui uenerant, suum funus, et proprias credentibus lacrymas. uenerabilis uirgo filia eius Eustochium, quasi ablactata super matrem suam, abstrahi a parente non poterat: deosculari oculos, herere uultui, totum corpus amplexari, et se cum matre uelle sepeliri.

30. Testis est iehsu, ne unum quidem nummum ab ea filie derelictum, sed, ut ante iam dixi, derelictum magnum es alienum: et, quod his difficilius est, fratrum et sororum immensam multitudinem, quos sustentare arduum, et abiicere impium est. Quid hac uirtute mirabilius, feminam nobilissime familie, magnis quondam opibus, tanta fide omnia dilargitam, ut ad egestatem pene ultimam perueniret? Iactent alii pecunias, et in corbonam Dei era congesta, funalibusque aureis dona pendentia. NEMO plus dedit pauperibus, quam que sibi nichil reseruauit. Nunc illa diuitiis fruitur, et his bonis, que nec oculus uidit, nec auris audiuit, nec in cor hominis ascenderunt . Nostram uicem dolemus, et inuidere potius glorie eius uidebimur, si uoluerimus diutius flere regnantem.

31. Secura esto, Eustochium, magna hereditate ditata es. Pars tua Dominus: et quo magis gaudeas, mater tua longo martyrio coronata est. Non solum enim effusio sanguinis in confessione reputatur; SED DEuOTAE quoque mentis seruitus immaculata quotidianum martyrium est. Illa corona de rosis et uiolis plectitur [Ms. S. Max. texitur], ista de liliis. Unde et in Cantico scribitur Canticorum: Fratruelis meus candidus et rubicundus ; et in pace, et in bello eadem 724 premia uincentibus tribuens. Mater inquam tua audiuit cum Abraham: Exi de terra tua, et de cognatione tua, et ueni in terram, quam ostendam tibi . Et per Ieremiam Dominum precipientem: Fugite de medio Babylonis, et saluate animas uestras .  Et usque ad diem mortis sue non est reuersa in Chaldeam; nec ollas Aegypti, et uirulentias carnium desiderauit , sed choris comitata uirgineis, ciuis est Saluatoris  effecta, et de paruula Bethleem celestia regna conscendens, dicit ad ueram Nemi: Populus tuus, populus meus, et Deus tuus, Deus meus .

32. Hunc tibi librum ad duas lucubratiunculas, eodem quem tu sustines dolore, dictaui. Nam quotiescumque stylum figere uolui, et opus exarare promissum, toties obriguerunt digiti, cecidit manus, sensus elanguit. Unde et inculta oratio, uotum scribentis absque ulla elegantia et uerborum lepore testatur.

33. uale, o Paula, et cultoris tui ultimam senectutem, orationibus iuua. Fides et opera tua Christo te sociant, presens facilius quod postulas, impetrabis. Exegi monumentum ere perennius , quod nulla destruere possit uetustas. Incidi elogium sepulcro tuo, quod huic uolumini subdidi, ut quocumque noster sermo peruenerit, te laudatam, te in Bethleem conditam lector agnoscat.

 Sequitur titulus sepulchri.

Scipio quam genuit, Pauli fudere parentes,
Graccorum soboles, Agamemnonis inclyta proles,
Hoc iacet in tumulo: Paulam dixere priores,
Eustochii genitrix, Romani prima Senatus:
Pauperiem Christi, et  Bethlemitica rura secuta est.

 In fronte spelunce.

Aspicis angustum, precisa in rupe sepulcrum?
Hospitium Paule est, celestia regna tenentis.
Fratrem, cognatos, Romam, patriamque relinquens
725 Diuitias, sobolem, Bethlemiti conditur antro.
Hic presepe tuum, Christe, atque hic mystica magi
Munera portantes, hominique, Deoque dedere.

34. Dormiuit sancta et beata Paula, septimo Kalendas Februarias, tertia subbati post solis occubitum. Sepulta est quinto Kalend. earumdem.  Honorio Augusto sexies, et Aristeneto Consulibus. uixit in Sancto proposito, Rome annos quinque, Bethleem annos uiginti. Omne uite tempus impleuit, annis quinquaginta sex, mensibus octo, diebus uiginti et uno.



EPISTOLA CIX  . AD RIPARIUM PRESBYTERUM  .

Admonitus Riparii Presbyteri litteris, quod uigilantius doceret, Martyrum non esse colendos cineres, damnaretque solemnes Christianorum ad eorum sepulcra uigilias, hac epistola quasi uelitatur, ac preludit ad pugnam, ostendens se paratum ad refellendum hominis errorem, si libros illius ad se mittat.

1. Acceptis primum litteris tuis, non respondere,  superbie est: respondere, temeritatis. De iis enim rebus interrogas,  que et proferre et audire sacrilegium est. Ais uigilantium, qui hoc uocatur nomine  os fetidum rursus aperire, et putorem spurcissimum contra sanctorum Martyrum proferre reliquias: et nos qui eas suscipimus [al. suspicimus] appellare cinerarios et idololatras, qui mortuorum hominum ossa ueneremur [al. ueneramur]. O infelicem hominem, et omni lacrymarum fronte plangendum, qui hec dicens, non se intelligit [al. intelligat] esse Samaritanum et Iudeum, qui corpora mortuorum, pro immundis habent, et etiam uasa que in eadem domo fuerint, pollui suspicantur: 726 sequentes occidentem litteram, et non spiritum uiuificantem. Nos autem non dico Martyrum reliquias, sed ne solem quidem et lunam, non Angelos, non Archangelos, non Cherubim, non Seraphim, et omne nomen quod nominatur et in presenti seculo et in futuro , colimus et adoramus: ne seruiamus creature potius quam Creatori, qui est benedictus in secula. Honoramus autem reliquias Martyrum, ut eum cuius sunt Martyres, adoremus. Honoramus seruos, ut honor seruorum redundet ad Dominum, qui ait: Qui uos suscipit, me suscipit . Ergo Petri et Pauli immunde sunt reliquie? ergo Moysi corpusculum immundum erit? quod iuxta Hebraicam ueritatem ab ipso sepultum est  Domino ? Et quotiescumque Apostolorum et Prophetarum, ut omnium Martyrum Basilicas ingredimur, toties idolorum templa ueneramur? accensique ante tumulos eorum cerei, idololatrie insignia sunt? Plus aliquid dicam, quod redundet in auctoris caput: et insanum cerebrum, uel sanet aliquando, uel deleat; ne [al. nec.] tantis sacrilegiis, simplicium anime subuertantur. Ergo et Domini corpus in sepulcro positum, immundum fuit? Et Angeli, qui candidis uestibus utebantur, mortuo cadaueri atque polluto prebebant excubias; ut post multa secula Dormitantius somniaret, imo eructaret immundissimam crapulam: et cum Iuliano persecutore, Sanctorum Basilicas aut destrueret, aut in templa conuerteret?

2. Miror, sanctum Episcopum, in cuius parochia esse Presbyter dicitur, acquiescere furori eius: et non uirga Apostolica, uirgaque ferrea confringere uas  inutile, et tradere in interitum carnis, ut spiritus saluus fiat . Meminerit illius dicti: Si uidebas furem, currebas cum eo, et cum adulteris portionem tuam ponebas . Et in alio loco: In matutino interficiebam omnes peccatores terre, 727 ut disperderem de ciuitate Domini omnes operantes iniquitatem . Et iterum: Nonne odientes te, Domine, odio habui, et super inimicos tuos tabescebam? Perfectio odio oderam illos . Si non sunt honorande reliquie Martyrum, quomodo legimus: Pretiosa in conspectu Domini mors Sanctorum eius ? Si ossa eorum [al. mortuorum] polluunt contingentes, quomodo Eliseus mortuus, mortuum suscitauit, et dedit uitam   corpus quod iuxta uigilantium iacebat immundum? Ergo omnia castra Isrel tici exercitus et populi Dei fuere immunda, quia Ioseph et Patriarcharum corpora portabant in solitudine: et ad sanctam Terram, immundos cineres pertulerunt? Ioseph quoque, qui in typo precessit Domini Saluatoris, sceleratus fuit;  qui tanta ambitione, Iacob in Hebron ossa portauit; ut immundum patrem, auo et atauo sociaret immundis, et mortuum mortuis copularet? O precidendam linguam a medicis, imo insanum curandum caput; ut qui loqui nescit, discat aliquando reticere. Ego [al. ergo] uidi hoc aliquando portentum, et testimoniis Scripturarum, quasi uinculis Hippocratis uolui ligare furiosum: sed abiit, excessit, euasit, erupit; et inter Adrie fluctus Cotiique regis Alpes, in nos declamando clamauit. QUIDQUID ENIM amans loquitur, uociferatio et clamor est appellandus.

3. Tacita me forsitan cogitatione reprehendas, cur in absentem inuehar. Fatebor tibi dolorem meum. Sacrilegium tantum patienter audire non possum. Legi enim  seiromasten Phinees , austeritatem Elie , zelum  Simonis Chananei, Petri seueritatem Ananiam et Sapphiram trucidantis , Paulique constantiam, qui Elymam magum uiis Domini resistentem, eterna cecitate damnauit . NON EST crudelitas, pro Deo pietas. Unde et in Lege dicitur: Si frater tuus, et amicus, et uxor, que est in sinu tuo, deprauare te uoluerit a ueritate, sit manus tua super eos, et effundes sanguinem eorum, et auferes malum de medio Isrel . Iterum dicam: 728 Ergo Martyrum immunde sunt reliquie? Et quid passi sunt Apostoli, ut immundum Stephani corpus tanta funeris ambitione precederent, et facerent ei planctum magnum; ut eorum luctus in  nostrum gaudium uerteretur? Nam quod dicis eum uigilias execrari, facit et hoc contra uocabulum suum, ut uelit dormire uigilantius, et non audiat Saluatorem dicentem: Sic non potuistis una hora uigilare mecum? uigilate et orate, ut non intretis in tentationem. Spiritus promptus est, sed caro infirma . Et in alio loco Propheta decantat: Media nocte surgebam, ut confiterer tibi, super iudicia iustitie tue . Dominum quoque in Euangelio legimus pernoctasse, et Apostolos clausos carcere tota nocte uigilasse, ut illis psallentibus  terra quateretur, custos carceris crederet, magistratus et ciuitas terrerentur. Loquitur Paulus: Orationi insistite, uigilantes in ea . Et in alio loco: In uigiliis frequenter . Dormiat itaque uigilantius, et ab exterminatore Aegypti cum Aegyptiis dormiens suffocetur. Nos dicamus cum Dauid: Non dormitabit, neque dormiet, qui custodit Isrel ; ut ueniat ad nos sanctus, et AIR, qui interpretatur uigil . Et si quando propter peccata nostra dormierit, dicamus ad eum: Exurge, quid dormitas, Domine ? excitemusque illum, et nauicula fluctuante, clamemus: Magister, saluos nos fac, perimus.

4. Plura dictare uolueram, si non Epistolaris breuitas pudorem nobis tacendi imponeret: et si tu librorum ipsius ad nos uoluisses mittere cantilenas, ut scire possemus ad que [al. ea que] rescribere deberemus. Nunc autem erem uerberauimus, et non tam illius infidelitatem, que omnibus patet, quam nostram fidem aperuimus. Ceterum si uolueris, longiorem nos aduersum eum librum scribere, mitte nenias illius et ineptias, ut Ioannem Baptistam audiat predicantem: Iam securis ad radices arborum posita est. Omnis arbor, que non facit fructum  bonum, excidetur, et in ignem mittetur .





729 EPISTOLA CX  . AUGUSTINI AD HIERONYMUM.

Hieronymum litteris suis nonnichil offensum demulcere studet Augustinus. Apologiam illius contra Ruffinum accepisse se testatur, deplorans tantos inter uiros quondam amicissimos tam amarulentam discordiam incidisse.

Domino uenarando, et desideratissimo fratri compresbytero HIERONYMO, AUGUSTINUS in Domino salutem.

1. »Quamuis existimem antequam ista sumeres, uenisse in manus tuas litteras meas, quas per Dei seruum, filium nostram Cyprianum Diaconum misi, quibus certissime agnosceres meam esse epistolam, cuius exemplaria illuc peruenisse [al. uenisse] commemorasti; unde iam me arbitror rescriptis tuis, uelut Entellinis  grauibus atque acribus  cestibus , tanquam audacem Daretem cepisse pulsari atque uersari: nunc tamen eis ipsis respondebo litteris tuis, quas mihi per sanctum filium nostrum Asterium iam [al. abest iam] mittere dignatus es, in quibus multa in me comperi tue beneuolentissime caritatis, et rursus quedam nonnullius  a me tue offensionis indicia. Itaque ubi mulcebar legens, ibi continuo feriebar: hoc sane uel maxime admirans, quod cum te dicas exemplaribus litterarum mearum ideo non temere putauisse credendum, ne forte, te respondente, lesus iuste expostularem, quod probare ante debuisses, meum esse sermonem, et sic rescribere; postea iubeas, si mea est epistola, aperte me scribere, aut mittere exemplaria ueriora, ut absque ullo rancore stomachi, in Scripturarum disputatione uersemur. Quo pacto enim possumus in hac disputatione sine rancore uersari, si me ledere paras? aut si non paras, quomodo ego, te non ledente, abs te lesus iuste expostularem 730 quod probare ante debuisses meum esse sermonem, et sic  rescribere, hoc est et sic ledere? Nisi enim rescribendo lesisses, ego iuste expostulare non possem. Proinde cum ita rescribis, ut ledas, quis locus nobis relinquitur in disputatione Scripturarum sine ullo rancore uersandi? Ego quidem absit ut ledar, si mihi certa ratione uolueris et potueris demonstrare illud ex epistola Apostoli, uel quid aliud Scripturarum sanctarum te uerius intellexisse, quam me: imo uero absit, ut non cum gratiarum actione lucris meis deputem, SI FUERO TE docente instructus, aut emendante correctus.

2. »uerumtamen tu, mihi frater carissime, nisi te putares lesum scriptis meis, non me putares ledi posse rescriptis tuis. Nullo enim modo id de te opinatus fuero, quod te non  arbitraris lesum si sic tamen rescribis ut ledas. Aut si te non sic rescribente, ego propter nimiam stultitiam meam ledi posse putatus sum, hoc ipso lesisti plane, quod de me ita sensisti.  Sed nullo modo tu me, quem nunquam talem expertus es, temere talem crederes, qui litterarum mearum exemplaribus etiam cum stylum meum nosses, temere credere noluisti. Si enim non immerito  uidisti, me iuste expostulaturum fuisse, si temere crederes esse litteras meas, que non essent mee: quanto iustius expostularem, meipsum temere putatum talem, qualem me expertus non esset, qui putauisset? Nequaquam ergo ita prolabereris, ut te non rescribente, quo lederer, me tamen existimares nimis insipientem, etiam tali tuo rescripto ledi potuisse.

3. »Restat igitur, ut ledere me rescribendo disponeres, si certo documento meas esse illas litteras nosses. Atque ita, quia non credo quod iniuste me ledendum putares, superest ut agnoscam peccatum meum, quod prior te illis litteris leserim, quas meas esse negare non possum. Cur itaque conor contra fluminis tractum, ac non potius ueniam peto? Obsecro ergo te per mansuetudinem Christi, ut si te lesi, dimittas mihi, nec me 731 uicissim ledendo, malum pro malo reddas. Ledes autem me, si mihi tacueris errorem meum, quem forte inueneris in  scriptis uel in dictis meis. Nam si ea in me reprehenderis, que reprehendenda non sunt, te potius [al. magis] ledis quam me: quod absit a moribus et sancto proposito tuo, ut hoc facias uoluntate ledendi, culpans in me aliquid dente maledico, quod mente ueridica scis non esse culpandum. Ac per hoc aut beneuolo corde arguas, etiam si caret delicto quem [al. quod] arguendum putas: aut paterno affectu mulceas, quem  abiicere nequeas. POTEST ENIM FIERI, ut tibi uideatur aliud, quam ueritas habet, dum tamen aliud, abs te non fiat, quam caritas habet. Nam et ego amicissimam reprehensionem tuam gratissime accipiam, etiamsi reprehendi non meruit, quod recte defendi potest. Aut agnoscam simul et beneuolentiam tuam, et culpam meam: et quantum Dominus donat, in alio gratus, in alio emendatus inueniar.

4. »Quid ergo? fortasse dura, sed certe salubria uerba tua tanquam cestus Entelli pertimescam. Cedebatur ille, non curabatur, et ideo uincebatur, non sanabatur. Ego autem si medicinalem correptionem tuam tranquillus accepero, non dolebo. Si uero infirmitas  uel humana, uel mea etiam cum ueraciter arguitur, non potest non [al. nisi] aliquantulum contristari; melius tumor capitis dolet, dum curatur, quam dum ei parcitur;  et non sanatur. Hoc est enim quod acute uidit, qui dixit, utiliores esse plerumque inimicos obiurgantes, quam amicos obiurgare metuentes. Illi enim dum rixantur, dicunt aliquando uera, que corrigamus: isti autem minorem  quam oportet exhibent iustitie libertatem, dum amicitie timent exasperare dulcedinem. Quapropter et si  forte bos, ut tibi uideris, lassus senectute corporis, non uigore animi tamen, in area dominica fructuoso labore desudans; ecce adsum [al. sum], si quid perperam dixi, fortius fige pedem. Non mihi esse debet molestum pondus etatis tue, dummodo conteratur palea culpe mee.

5. »Proinde illud quod in extremo epistole tue posuisti, cum magni desiderii suspirio uel lego, uel recolo. Utinam, inquis, 732 mereremur complexus tuos; et collatione mutua uel doceremus aliqua, uel disceremus. Ego autem dico, utinam saltem propinquis terrarum locis habitaremus; ut si non possent misceri nostra colloquia, littere  possent esse crebriores. Nunc uero tanto locorum interuallo absumus a sensibus nostris, ut de illis uerbis Apostoli ad Galatas,  iuuenem me ad tuam sanctitatem scripsisse meminerim; et ecce iam senex, necdum rescripta meruerim; faciliusque ad te exemplaria epistole mee peruenerint, nescio qua occasione preueniente, quam ipsa epistola, me curante. Homo enim, qui eam tunc acceperat, nec ad te pertulit nec ad me retulit [al. pertulerit et retulerit]. Tante autem mihi in litteris tuis, que in manus nostras peruenire potuerunt, apparent res, ut nichil studiorum meorum mallem, si possem, quam inherere lateri tuo. Quod ego quia non possum, aliquem nostrorum in Domino filiorum erudiendum nobis ad te mittere cogito, si etiam de hac re tua rescripta meruero. Nam neque in me tantum scientie diuinarum Scripturarum est, aut esse iam poterit, quantum inesse tibi uideo. Et si quid in hac re habeo facultatis, utcumque impendo populo Dei. uacare autem studiis diligentius, quam que populi audiunt instruendi, propter Ecclesiasticas occupationes omnino non possum.

6. »Nescio que scripta maledica super tuo nomine ad Africam  peruenerunt. Accepimus tamen quod dignatus es mittere, illis respondens maledictis. Quo perlecto, fateor multum dolui, inter tam caras familiaresque personas, cunctis pene Ecclesiis notissimo amicitie uinculo copulatas, tantum malum exstitisse discordie. Et tu quidem quantum tibi modereris, quantumque teneas aculeos indignationis tue, ne reddas maledictum pro maledicto satis in tuis litteris eminet. uerumtamen si eas ipsas cum legissem, contabui dolore, et obrigui timore; quid de me illa facerent, que in te ille scripsit, si in manus meas  forte uenissent? ue mundo ab scandalis . Ecce fit, ecce prorsus impletur quod ueritas ait, Quoniam abundauit iniquitas, refrigescet caritas multorum . Que sibi enim iam fida pectora tuto refundantur? In cuius 733  sinum tota se proiiciat secura dilectio? Quis denique amicus non formidetur, quasi futurus inimicus, si potuit inter Hieronymum et Ruffinum hoc quod plangimus, exoriri? O misera et miseranda conditio. O infida in uoluntatibus amicorum scientia presentium, ubi nulla est prescientia futurorum. Sed quid hoc alteri de altero gemendum putem, quando ne ipse quidem sibi homo est notus in posterum? Nouit enim utcumque, uix forte, nunc qualis sit; qualis autem postea sit futurus, ignorat.

7. »Hec porro non tantum scientia qualis quisque sit, uerum etiam prescientia qualis futurus sit, si est in sanctis et beatis Angelis, et quomodo fuerit beatus diabolus aliquando, cum adhuc bonus angelus esset, sciens futuram iniquitatem suam, et sempiternum supplicium, omnino non uideo. De qua re, si tamen eam nosse opus est, uellem abs te audire quid sentias. uide quid faciant terre ac maria, que nos corporaliter dirimunt. Si hec epistola mea, quam legis, ego essem, iam mihi diceres, quod quesiui: nunc uero quando rescribes? quando mittes? quando perueniet? quando accipiam? et tamen utinam quandoque fiat, quod tam cito fieri non posse quam uolumus, quanta possumus tolerantia sustinemus. Unde recurro ad illa uerba epistole tue dulcissima, sanctique desiderii tui plenissima, et ea facio uicissim mea: Utique mereremur complexus tuos; et collatione mutua uel doceremus aliqua, uel disceremus: si tamen esse ullo modo posset, quod ego te docerem.

8. »In his autem uerbis, non iam tuis tantum, sed etiam meis, ubi delector et reficior, et ipso quamuis pendente et non attingente utriusque nostrum desiderio, non parua ex parte consolor: ibi rursum acerrimis dolorum stimulis fodior, dum cogito inter uos quibus Deus hoc ipsum quod uterque nostrum optauit, largum prolixumque concesserat, ut coniunctissimi et familiarissimi mella Scripturarum sanctarum pariter lamberetis, tante amaritudinis irrepsisse perniciem, quando non, ubi non, cui non homini  formidandam: cum eo tempore, quo abiectis iam sarcinis secularibus, iam expediti Dominum sequebamini, et in ea terra uidebatis simul, in qua Dominus humanis pedibus ambulans, Pacem, inquit, meam do uobis, 734 pacem meam relinquo uobis , uiris etate maturis, et in eloquio Domini habitantibus uobis accidere potuit? uere tentatio est uita humana super terram . Heu mihi, qui uos simul alicubi inuenire non  possum: forte ut moueor, ut doleo, ut timeo, prociderem ad pedes uestros, flerem quantum ualerem, rogarem quantum amarem. Nunc unumquemque uestrum pro seipso, nunc utrumque pro alterutro, et pro aliis, ac maxime infirmis, pro quibus Christus mortuus est, qui uos tanquam in theatro uite huius cum magno sui periculo spectant, ne de uobis ea conscribendo spargatis, que  quandoque concordantes delere non poteritis, qui nunc concordare nolitis; aut que concordes legere timeatis, ne iterum litigetis.

9. »uerum dico caritati tue, nichil me magis quam hoc exemplum tremuisse, cum quedam ad me in epistola tua legerem, tue indignationis indicia non illa de Entello et boue lasso, ubi mihi potius hilariter iocari, quam iracunde minari uisus es, quam illud, quod serio te scripsisse satis apparet, unde supra elocutus sum, plus fortasse quam debui, sed non plusquam timui, ubi aisti, Ne forte lesus iuste expostulares. Rogo te, si fieri potest, ut inter nos queramus et disseramus aliquid, quo sine amaritudine discordie corda nostra pascantur, fiat. Si autem non possum [al. possumus] dicere, quid mihi emendandum uideatur in scriptis tuis, nec tu in meis, nisi cum suspicione inuidie, aut lesione amicitie; quiescamus ab his, et nostre uite salutique parcamus. MINUS CERTE assequatur illa  que inflat, dum non offendatur illa que edificat. Ego me longe esse sentio ab illa perfectione, de qua scriptum est: Si quis in uerbo non offendit, hic perfectus est uir . Sed plane in Dei misericordia puto me posse facile abs te petere ueniam, si quid offendi quod mihi aperire debes; ut cum te audiero, lucreris fratrem tuum . Neque enim quia hoc propter longinquitatem terrarum non potes facere inter me et te, propterea debes sinere errare me. Prorsus quod ad ipsas res, quas nosse uolumus, attinet, si quid ueri me tenere uel scio, uel credo, uel puto, in quo tu aliter sentis, quantum dat Dominus sine toa iniuria, conabor asserere. Quod autem pertinet 735 ad offensionem tuam, cum te indignatum sensero, nichil aliud quam ueniam deprecabor.

10. »Nec omnino arbitrabor [al. arbitror] te succensere potuisse, nisi aut hoc dicerem quod non debui, aut non sic dicerem, ut debui: quia nec miror nos minus scire inuicem, quam scimur a coniunctissimis et familiarissimis nostris. In quorum ego caritatem, fateor, facile me totum proiicio, presertim fatigatum scandalis seculi; et in ea sine ulla sollicitudine requiesco. Dum quippe illic esse sentio, in quem me securus proiicio, et in quo securus requiesco. Nec in hac mea securitate, crastinum illud humane fragilitatis incertum, de quo superius ingemui, omnino formido. Cum enim hominem Christiana caritate  flagrantem, eaque [al. atque] mihi fidelem amicum factum esse sentio, quidquid ei consiliorum meorum cogitationumque committo, non homini committo, sed illi in quo manet, ut talis sit. Deus enim caritas est; et qui manet in caritate, in Deo manet, et Deus in eo : quam si deseruerit, tantum faciat necesse est dolorem, quantum manens fecerat gaudium. uerumtamen ex amico intimo factus inimicus, querat sibi potius quod fingat astutus; non inueniat quod prodat iratus. HOC AUTEM unusquisque facile assequitur, non occultando quod fecerit, sed non faciendo quod occultari [al. occultare] uelit. Quod si misericordia Dei bonis piisque concedit, ut inter  amicos, quoslibet futuros, liberi securique uersentur, aliena peccata sibi commissa non prodant, que prodi timeant [al. timent], ipsi nulla committant. Cum enim falsum quid a maledico fingitur, aut omnino non creditur, aut certe integra salute, sola fama uexatur.  Quod autem malum perpetratur, hostis est intimus, etiam si nullius intimi loquacitate aut lite uulgetur. Quapropter quis prudentium non uideat, etiam tu quam tolerabiliter feras amicissimi quondam et familiarissimi incredibiles nunc inimicitias, consolante  conscientia; et quemadmodum uel quod iactitat, uel quod a quibusdam forsitan creditur, in  sinistris armis deputes, quibus non minus quam dextris contra diabolum dimicatur. uerumtamen illum maluerim aliquo modo mitiorem, quam te isto modo armatiorem. HOC MAGNUM et triste miraculum est, ex amicitiis talibus ad has inimicitias peruenisse. 736 Letum erit, et multo maius, ex inimicitiis talibus ad pristinam concordiam reuertisse.«





EPISTOLA CXI  AUGUSTINI AD PRAESIDIUM.

Presidium rogat Augustinus, ut superiorem epistolam curet Hieronymo reddendam, utque sibi eumdem suis etiam litteris placet.

Domino beatissimo, et merito uenerando fratri, et consacerdoti PRAESIDIO, AUGUSTINUS in Domino salutem.

1. »Sicut presens rogaui sinceritatem tuam, nunc quoque commoneo, ut litteras meas sancto fratri et compresbytero nostro Hieronymo mittere non graueris. Ut autem nouerit caritas tua, quemadmodum etiam tu illi pro mea causa scribere debeas, misi exemplaria litterarum et mearum ad ipsum, et ad  me ipsius. Quibus lectis pro tua sancta prudentia facile uideas [al. uidebis] et modum meum, quem seruandum putaui, et motum eius, quem non frustra timui. Aut si ego quod non debui, aut quomodo non debui, aliquid scripsi, non ad illum de me, sed ad meipsum potius fraterna dilectione mitte sermonem; quo correctus petam, ut ignoscat, si meam culpam ipse cognouero.«



EPISTOLA CXII  HIERONYMI AD AUGUSTINUM.

Respondet tandem Hieronymus ad Augustini questiones propositas in epistolis 56. 67. et 104. scilicet de titulo libri Ecclesiasticos scriptores enarrantis, de Petro reprehenso a Paulo in epist. ad Galatas, de translatione ueteris Testamenti, ac de hedere uocabulo apud Ionam: defendens acriter scriptiones et interpretationes suas aduersus Augustinum.

Domino uere sancto ac beatissimo Pape AUGUSTINO, HIERONYMUS in Christo salutem.

1. Tres simul epistolas, imo libellos breues per Diaconum Cyprianum, 737 tue dignationis accepi, diuersas, ut tu nominas, questiones, ut ego sentio, reprehensiones opusculorum meorum continentes. Ad quas, si respondere uoluero, libri magnitudine opus erit. Tamen conabor quantum facere possum, modum non egredi longioris epistole, et festinanti fratri moram non facere: qui ante triduum quam profecturus erat, a me epistolas flagitauit; ut pene in procinctu hec qualiacumque sunt, effutire  compellerer, et tumultuario respondere sermone, non maturitate scribentis, sed dictantis temeritate: que plerumque non in doctrinam, sed in casum uertitur: ut fortissimos quoque [al. quosque] milites subita bella conturbant, et ante coguntur fugere quam possint arma corripere.

2. Ceterum nostra armatura Christus est, et Apostoli Pauli institutio, qui scribit ad Ephesios: »Assumite arma Dei, ut possitis resistere in die malo« . Et rursum: »State succincti lumbos uestros in ueritate, et induti loricam iustitie, et calceati pedes in preparationem Euangelii pacis: super omnia accipientes scutum fidei, in quo possitis uniuersa tela maligni ignita extinguere: et galeam salutis accipite, et gladium spiritus, quo est uerbum Dei« . His quondam telis rex Dauid armatus procedebat ad prelium; et quinque lapides de torrente accipiens leuigatos, nichil asperitatis et sordium inter huius seculi turbines, in sensibus suis esse monstrabat, bibens de torrente in uia: et idcirco  exaltauit caput, et superbissimum Goliath suo potissimum mucrone truncauit, percutiens in  fronte blasphemum ; et in ea parte corporis uulnerans, in qua et presumptor sacerdotii Ozias lepra percutitur , et sanctus gloriatur in Domino dicens: Signatum est super nos lumen uultus tui, Domine . Dicamus igitur et nos: Paratum cor meum, Deus, paratum cor meum; cantabo et psallam in gloria mea. Exsurge psalterium et cithara; exsurgam diluculo ; ut in nobis possit impleri: Aperi os tuum, et ego adimplebo illud . Et: Dominus dabit uerbum euangelizantibus uirtute multa . Te quoque  hoc ipsum orare non dubito, ut inter nos contendentes ueritas 738 superet. Non enim tuam queris gloriam, sed Christi. Cumque tu uiceris, et ego uincam, si meum errorem intellexero: et e contrario me uincente, tu superas; quia non filii parentibus, sed parentes filiis thesaurizant. Et in Paralipomenon libro legimus, quod filii Isrel ad pugnandum processerint mente pacifica: inter ipsos quoque gladios et effusiones sanguinis et cadauera prostratorum non suam, sed pacis uictoriam cogitantes. Respondeamus igitur ad omnia; ac multiplices questiones, si Christus iusserit, breui sermone soluamus. Pretermitto salutationis officia, quibus meum demulces caput: laceo de blanditiis, quibus reprehensionem mei [al. meam] niteris consolari. Ad ipsas causas ueniam.

3. Dicis accepisse te librum meum a quodam fratre, qui titulum non haberet, in quo Scriptores Ecclesiasticos tam Grecos quam Latinos enumerauerim. Cumque ab eo quereres, ut tuis uerbis utar, cur liminaris pagina non esset inscripta, uel quo censeretur nomine, respondisse appellari Epitaphium: et argumentaris, quod recte sic uocaretur, si eorum tantum uel uitas uel scripta ibi legisses, qui iam defuncti essent. Cum uero multorum et eo tempore quo scribebatur, et nunc usque uiuentium, ibi commemorentur opuscula, mirari te, cur ei hunc titulum imposuerim. Puto intelligere prudentiam tuam, quod ex opere ipso titulum potueris intelligere. Legisti enim et Grecos et Latinos, qui uitas uirorum illustrium descripserunt, quod nunquam  Epitaphium titulum indiderint, sed de Illustribus uiris, uerbi gratia, Ducibus, Philosophis, Oratoribus, Historicis, Petis, Epicis, Tragicis, Comicis: Epitaphium autem proprie scribitur [al. inscribitur] mortuorum: quod quidem in dormitione sancte memorie Nepotiani Presbyteri olim fecisse me noui. Ergo hic liber de Illustribus uiris, uel proprie de Scriptoribus Ecclesiasticis appellandus est: licet a plerisque emendatoribus imperitis, de Auctoribus dicatur inscriptus.

4. Secundo loco queris, cur dixerim in Commentariis Epistole ad Galatas, 739 Paulum id, in Petro non potuisse reprehendere, quod ipse fecerat: nec in alio arguere simulationem, cuius ipse tenebatur reus: et asseris reprehensionem Apostolicam non fuisse dispensatoriam, sed ueram; et me non debere docere mendacium, sed uniuersa que scripta sunt,  ita sonare, ut scripta sunt. Ad que primum respondeo, debuisse prudentiam tuam Prefatiuncule Commentariorum meorum meminisse, dicentis ex persona mea. »Quid igitur ego stultus,  aut temerarius, qui id pollicear, quod ille non potuit? Minime: quin potius in eo,  ut mihi uideor, cautior atque timidior, quod imbecillitatem uirium mearum sentiens, Origenis Commentarios secutus sum. Scripsit enim ille uir in Epistolam Pauli ad Galatas quinque  proprie uolumina, et decimum Stromateon suorum librum, commatico super explanatione eius sermone compleuit. Tractatus quoque uarios, et Excerpta, que uel sola possent [al. possint] sufficere, composuit. Pretermitto Didymum uidentem meum, et  Laodicenum, de Ecclesia nuper egressum, et Alexandrum ueterem hereticum, Eusebium quoque Emisenum, et Theodorum Heracleotem: qui et ipsi nonnullos super hac re Commentariolos reliquerunt. E quibus si uel pauca decerperem, fieret aliquid, quod non penitus contemneretur. Itaque ut simpliciter fatear, legi hec omnia, et in mente mea plurima coaceruans, accito notario, uel mea, uel aliena dictaui, nec ordinis, nec uerborum, interdum nec sensuum [.« Si quid igitur reprehensione dignum putaueras in explanatione nostra, eruditionis tue fuerat querere, utrum ea que scripsimus, haberentur in Grecis, ut si illi non dixissent, tunc meam proprie sententiam condemnares: presertim cum libere in Prefatione confessus sim, Origenis Commentarios me esse secutum, et uel mea, uel aliena dictasse; et in fine eiusdem 740 capituli, quod reprehendis, scripserim: ».« Ex quo ostendi, me non ex definito id defendere, quod in Grecis legerem: sed ea expressisse que legeram, ut lectoris arbitrio derelinquerem, utrum probanda essent, an improbanda.

5. Tu igitur ne quod ego petieram, faceres, nouum argumentum reperisti, ut assereres Gentiles qui in Christum credidissent, Legis onere liberos; eos autem qui ex Iudeis crederent, Legi esse subiectos:  ut per utrorumque personam, et Paulus recte reprehenderet eos qui Legem seruarent, quasi Doctor gentium; et Petrus iure reprehenderetur, qui princeps circumcisionis id imperauerit [al. imperauit] gentibus, quod soli qui ex Iudeis erant, debuerint obseruare. Hoc si placet, imo quia placet, ut quicumque credunt ex Iudeis, debitores sint Legis faciende: tu ut Episcopus in toto orbe notissimus, debes hanc promulgare sententiam; et in assensum tuum omnes cepiscopos trahere. Ego in paruo tuguriolo [al. turguriunculo] cum Monachis, id est, cum compeccatoribus meis, de magnis statuere non audeo, nisi hoc ingenue confiteri, me maiorum scripta legere, et in Commentariis secundum omnium consuetudinem, uarias ponere explanationes, ut e multis sequatur unusquisque quod uelit. Quod quidem te puto et in seculari litteratura, et in diuinis Libris legisse et probasse.

6. Hanc autem explanationem quam primus Origenes in decimo Stromateon libro, ubi epistolam Pauli ad Galatas interpretatur, et ceteri deinceps interpretes sunt secuti, illa uel maxime causa subintroducunt, ut Porphyrio respondeant blasphemanti, qui Pauli arguit procacitatem, quod principem Apostolorum Petrum ausus est reprehendere, et arguere in faciem, ac ratione constringere, quod male fecerit, id est in eo errore fuerit: in quo fuit ipse, qui alium arguit delinquentem. 741 Quid dicam de  Ioanne qui dudum in Pontificali gradu, Constantinopolitanam rexit Ecclesiam; et proprie super hoc capitulo latissimum exarauit librum, in quo Origenis et ueterum sententiam est secutus? Si igitur me reprehendis errantem, patere me, queso, errare cum talibus; et cum me erroris mei multos socios habere perspexeris, tu ueritatis tue saltem unum astipulatorem proferre debebis. Hec de explanatione unius capituli Epistole ad Galatas.

Sed ne uidear aduersus rationem tuam niti testium numero, et occasione uirorum illustrium subterfugere ueritatem, nec manum audere conserere, breuiter de Scripturis exempla proponam. In Actibus Apostolorum uox facta est ad Petrum, dicens: Surge, Petre, occide, et manduca , id est, omnia animalia quadrupedum et serpentium terre, et uolatilium celi. Quo dicto, ostenditur nullum hominem secundum naturam esse pollutum; sed equaliter omnes ad Christi  gratiam prouocari. Ad quod respondit Petrus: Absit, quia nunquam manducaui commune et immundum. Et uox ad eum de celo secundo facta est, dicens: Que Deus mundauit, tu ne commune dixeris. Iuit itaque Cesaream; et ingressus ad Cornelium, aperiens os suum dixit: In ueritate comperi, quia non est personarum acceptor Deus: sed  in omni gente qui timet eum, et operatur iustitiam, acceptus est illi. Denique cecidit Spiritus Sanctus super eos; et obstupuerunt ex circumcisione fideles, qui uenerant cum Petro, quod et in nationes gratia Spiritus Sancti fuisset effusa. Tunc respondit Petrus: Numquid aquam quis prohibere potest: ut non baptizentur hi, qui Spiritum Sanctum acceperunt, sicut et nos? Et iussit eos in nomine Iesu Christi baptizari. Audierunt autem Apostoli et fratres qui erant in Iudea, quia et gentes receperunt uerbum Dei. Cum autem ascendisset Petrus Ierosolymam, disceptabant aduersus illum qui erant ex circumcisione, dicentes, Quare introisti ad uiros preputium habentes, et manducasti cum illis ? Quibus omni ratione exposita, nouissime orationem suam hoc sermone conclusit. Si ergo eamdem gratiam dedit illis Deus, sicut et nobis, qui credidimus in Dominum Iesum Christum; 742 ego quis eram, qui possem prohibere Deum? His auditis tacuerunt, et glorificauerunt Deum dicentes: Ergo et gentibus penitentiam Deus ad uitam dedit. Rursum cum multo post tempore Paulus et Barnabas uenissent Antiochiam; et congregata Ecclesia, retulissent quanta fecisset Deus cum illis: et quia aperuisset Deus gentibus ostium fidei , quidam descendentes de Iudea docebant fratres atque dicebant: nisi circumcidamini secundum morem Moysi, non potestis salui fieri . Commota igitur seditione non minima aduersus Paulum et Barnabam, statuerunt ascendere, et ipsi qui accusabantur, et hi qui accusabant, ad Apostolos et Presbyteros Ierosolymam super hac questione. Cumque Ierosolymam perrexissent, exsurrexerunt quidam de heresi Phariseorum, qui crediderant in Christum, dicentes: Oportet circumcidi eos et precipere illis, ut seruent Legem Moysi. Et cum magna super hoc uerbo oriretur questio: Petrus solita libertate: uiri, inquit, fratres, uos scitis quoniam ab antiquis diebus in nobis elegit Deus per os meum audire gentes uerbum Euangelii, et credere; et qui nouit corda Deus, testimonium perhibuit, dans illis Spiritum Sanctum sicut et nobis, et nichil discreuit inter nos et illos, fide purificans corda illorum. Nunc autem quid tentatis Deum  imponere iugum super ceruicem discipulorum, quod neque patres nostri, neque nos portare potuimus? Sed per gratiam Domini nostri Iesu Christi credimus saluari, quemadmodum et illi. Tacuit autem omnis multitudo, et in sententiam eius Iacobus Apostolus, et omnes simul Presbyteri transierunt.

8. Hec non debent molesta esse lectori, sed et mihi et illi utilia, ut probemus ante Apostolum Paulum non ignorasse Petrum imo principem huius esse [al. fuisse] decreti, Legem post Euangelium non esse seruandam. Denique tante auctoritatis Petrus fuit, ut Paulus in epistola sua scripserit: Deinde post annos tres ueni Ierosolymam uidere Petrum, et mansi apud eum diebus quindecim . Rursumque  in consequentibus: Post annos quatuordecim ascendi iterum Ierosolymam cum Barnaba, assumpto et Tito. Ascendi autem secundum reuelationem, et  exposui cum eis Euangelium quod predico in gentibus , ostendens 743 se non habuisse securitatem predicandi Euangelii, nisi Petri et  ceterorum Apostolorum qui cum eo erant, fuisset sententia roboratus. Statimque sequitur: Separatim autem his, qui uidebantur aliquid esse; ne forte in uacuum currerem, aut cucurrissem. Quare separatim, et non publice [al. in publico]? Ne forte fidelibus qui ex numero Iudeorum, Legem putabant esse seruandam, et sic credendum in Domino Saluatore, fidei scandalum nasceretur. Ergo et eo tempore cum Petrus uenisset Antiochiam  in faciem illi Paulus restitisse se scribit, quia reprehensibilis erat. Prius enim quam uenirent quidam a Iacobo, cum gentibus edebat: cum autem uenissent, subtrahebat se, et segregabat, timens cos qui ex circumcisione erant. Et consenserunt  simulationi eius ceteri Iudei: ita ut Barnabas adduceretur ab his in illam simulationem. Sed cum uidissem, inquit, quod non recte ingrediebantur [al. ingrediuntur] ad ueritatem Euangelii, dixi Petro coram omnibus: Si tu cum sis Iudeus, gentiliter et non Iudaice uiuis, quomodo cogis gentes iudaizare? et cetera. Nulli ergo dubium est, quod Petrus Apostolus sententie huius, cuius nunc preuaricator arguitur, primus auctor exstiterit. Causa autem preuaricationis, timor est Iudeorum. Dicit enim Scriptura, quod primum edebat cum gentibus; cum autem uenissent quidam a Iacobo, subtrahebat se, et segregabat, timens eos qui ex circumcisione erant. Timebat autem Iudeos, quorum erat Apostolus; ne per occasionem gentilium a fide Christi recederent; et imitator pastoris boni, perderet gregem sibi creditum.

9. Sicut ergo ostendimus, Petrum bene quidem sensisse de abolitione Legis Mosaice; sed ad simulationem  obseruande eius timore compulsum: uideamus an ipse Paulus qui alium arguit, tale quid fecerit. Legimus in eodem libro: Perambulabat autem Paulus Syriam et Ciliciam, confirmans Ecclesias : peruenitque in Derben et Lystram; et ecce discipulus quidam erat ibi nomine Timotheus, 744 filius mulieris  uidue fidelis, patre gentili. Huic autem testimonium reddebant qui Lystris erant, et Iconio fratres. Hunc uoluit Paulus secum proficisci, et assumens circumcidit eum propter Iudeos, qui erant in illis locis. Sciebant enim omnes quod pater eius gentilis  esset . O beate Apostole Paule, qui in Petro reprehenderas simulationem,  quare subtraxisset se a gentibus propter metum Iudeorum, ab Iacobo uenerant: cur Timotheum filium hominis qui gentilis, utique et ipsum gentilem, neque enim Iudeus erat, qui non fuerat circumcisus, contra sententiam tuam circumcidi cegisti? Respondebis mihi: Propter Iudeos, qui erant in illis locis. Qui igitur tibi ignoscis in circumcisione discipuli uenientis ex gentibus, ignosce et Petro precessori tuo, quod aliqua fecerit metu fidelium Iudeorum. Rursum scriptum est: Paulus uero cum adhuc sustinuisset dies multos, fratribus ualedicens nauigauit Syriam, et cum eo Priscilla et Aquila, et totondit sibi in Cenchreis caput; uotum enim habuerat . Esto ibi [al. Esto ut ibi] timore Iudeorum compulsus sit facere quod nolebat, quare comam nutriuit ex uoto; et postea eam in Cenchreis totondit ex Lege, quod Nazarei,  qui se Deo uouerint, iuxta preceptum Moysi facere consueuerunt ?

10. uerum hec ad comparationem eius rei que sequitur, parua sunt. Refert Lucas sacre scriptor historie: Cum uenissemus Ierosolymam, libenter susceperunt nos fratres : et sequenti die Iacobus et omnes seniores, qui cum eo erant, Euangelio illius comprobato, dixerunt ei: uides frater, quot millia sunt in Iudea, qui crediderunt in Christum, et hi omnes emulatores sunt Legis. Audierunt autem de te, quod discessionem doceas a Moyse, eorum qui per gentes sunt Iudeorum, dicens: non debere eos circumcidere filios suos; neque secundum consuetudinem ingredi. Quid ergo est? Utique oportet conuenire multitudinem: audierunt enim te superuenisse. Hoc ergo fac, quod tibi dicimus. Sunt nobis uiri quatuor uotum habentes super se. His assumptis, sanctifica te cum ipsis, et impende in eos, ut radant capita: et scient omnes, quid que de te audierunt, falsa sunt; sed ambulas et 745 ipse custodiens Legem. Tunc Paulus, assumptis uiris, postero die purificatus, intrauit cum illis in templum, annuntians expletionem dierum purificationis, donec offerretur pro unoquoque eorum oblatio. O Paule, et in hoc te rursus interrogo: cur captus raseris; cur nudipedalia exercueris de ceremoniis Iudeorum; cur obtuleris sacrificia; et secundum Legem pro te hostie fuerint immolate? Utique respondebis, ne scandalizarentur qui ex Iudeis crediderunt. Simulasti ergo te [al. abest te] Iudeum, ut Iudeos lucrifaceres; et hanc ipsam simulationem Iacobus, et ceteri te docuere Presbyteri: sed tamen euadere non potuisti. Orta enim seditione, cum occidendus esses, raptus es a tribuno, et ab eo missus Cesaream,  sub custodia militum diligenti , ne te Iudei quasi simulatorem ac destructorem Legis occiderent. Atque inde Romam perueniens, in hospitio quod tibi conduxeras, Christum et Iudeis et gentibus predicasti , et sententia tua Neronis gladio confirmata est.

11. Didicimus, quod propter metum Iudeorum et Petrus et Paulus equaliter finxerint se Legis precepta seruare. Qua igitur fronte, qua audacia Paulus in altero reprehendit [al. reprehendat], quod ipse commisit? Ego, imo alii ante me exposuerunt causam quam putauerant, non officiosum mendacium defendentes, sicut tu scribis: sed ostendentes [al. docentes] honestam dispensationem, ut et Apostolorum prudentiam demonstrarent, et blasphemantis Porphyrii impudentiam cercerent, qui Paulum et Petrum puerili dicit inter se pugnasse certamine: imo exarsisse Paulum  in inuidiam uirtutum Petri, et ea scripsisse iactanter, que uel non fecerit, uel si fecerit, procaciter fecerit id in alio reprehendens quod ipse commiserit. Interpretati sunt illi ut potuerunt. Tu quomodo istum locum edisseres? utique meliora dicturus, qui ueterum sententiam reprobasti.

12. Scribis ad me in epistola tua , »neque enim a me docendus es, quomodo intelligatur, quod idem dicit [al. additur Apostolus]: Factus sum tanquam Iudeus,  ut Iudeos 746 lucrifacerem , et cetera; que ibi dicuntur  compassione misericordie, non simulatione fallacie. Fit enim tanquam eger, qui ministrat egroto, non cum se febres habere mentitur; sed cum animo condolentis cogitat, quemadmodum sibi seruiri uellet, si ipse egrotaret. Nam utique Iudeus erat; Christianus autem factus, non Iudeorum sacramenta reliquerat, que conuenienter ille populus, et legitimo tempore, quo oportebat, acceperat: ideoque suscepit ea celebranda, cum iam Christi esset Apostolus, ut doceret non esse perniciosa his, qui ea uellent, sicut a parentibus per Legem acceperant, custodire, etiam cum in Christum credidissent: non tamen in eis iam constituerent spem salutis: quoniam per Dominum Iesum salus ipsa que illis sacramentis significabatur, aduenerat.« Totius sermonis tui, quem disputatione longissima protraxisti, hic sensus est: ut Petrus non errauerit in eo, quod his qui ex Iudeis crediderant, putauerit Legem esse seruandam: sed in eo a recti linea deuiarit, quod gentes cegerit iudaizare. Cegerit autem, non docentis imperio, sed conuersationis exemplo. Et Paulus non contraria sit locutus his, que ipse gesserat; sed quare Petrus eos, qui ex gentibus erant, iudaizare compelleret.

 13. Hec ergo summa est questionis, imo sententie tue: ut post Euangelium Christi, bene faciant Iudei credentes, si Legis mandata custodiant, hoc est, si sacrificia offerant, que obtulit Paulus, si filios circumcidant, si sabbatum seruent, ut Paulus, in Timotheo, et omnes obseruauere Iudei. Si hoc uerum est, in Cerinthi et Ebionis heresim delabimur, qui credentes in Christo propter hoc solum a Patribus anathematizati sunt, quod Legis ceremonias Christi Euangelio miscuerunt; et sic noua confessi sunt, ut uetera non omitterent. Quid dicam de Ebionitis, qui Christianos esse se simulant? Usque hodie per totas Orientis synagogas inter Iudeos heresis est, que dicitur  Mineorum, et a Phariseis nunc usque damnatur: quos uulgo 747 Nazareos nuncupant, qui credunt in Christum Filium Dei, natum de uirgine Maria, et eum dicunt esse, qui sub Pontio Pilato passus est, et resurrexit, in quem et nos credimus: sed dum uolunt et Iudei esse et Christiani, nec Iudei sunt, nec Christiani. Oro ergo te, ut qui nostro uulnusculo medendum putas, quod acu foratum, imo punctum, ut dicitur, huius sententie medearis uulneri, quod lancea, et ut ita dicam, phalarice  mole percussum est. NEQUE ENIM eiusdem est criminis in explanatione Scripturarum diuersas maiorum sententias ponere, et heresim sceleratissimam rursum in Ecclesiam introducere. Sin autem hec nobis incumbit necessitas, ut Iudeos cum legitimis suis suscipiamus, et licebit eis obseruare in Ecclesiis Christi, quod exercuerunt in synagogis satane: dicam quod sentio, non illi Christiani fient, sed nos Iudeos facient.

14. Quis enim hoc Christianorum patienter audiat, quod in tua epistola continetur: Iudeus erat Paulus, Christianus autem factus, non Iudeorum sacramenta reliquerat, que conuenienter ille populus, et legitimo tempore, quo oportebat, acceperat: ideoque suscepit [al. sed ideo susceperat] celebranda ea, cum iam Christi esset Apostolus; ut doceret non esse perniciosa his qui ea uellent sicut a parentibus per Legem acceperant, custodire. Rursum obsecro te, ut pace tua meum dolorem audias: Iudeorum Paulus ceremonias obseruabat, cum iam Christi esset Apostolus: et dicis eas non esse perniciosas his qui eas uellent, sicut a parentibus acceperant, custodire? Ego e contrario loquar, et reclamante mundo, libera uoce pronuntio [al. pronuntiem]: ceremonias Iudeorum, et perniciosas esse et mortiferas Christianis; et quicumque eas obseruauerit, siue ex Iudeis, siue ex gentibus,  eum in barathrum diaboli deuolutum. Finis enim Legis Christus ad iustitiam omni credenti : Iudeo scilicet et Gentili. Neque enim omni credenti erit finis ad iustiam, si Iudeus excipitur. In Euangelio legimus: Lex et Prophete usque ad Ioannem Baptistam . Et in alio loco: Propterea 748 ergo magis querebant eum Iudei interficere: quia non solum soluebat sabbatum; sed et Patrem suum dicebat esse Deum, equalem se faciens Deo . Et iterum: De plenitudine eius nos omnes accepimus, gratiam pro gratia; quia Lex per Moysen data est, gratia autem et ueritas per Iesum Christum facta est . Pro Legis gratia que preteriit, gratiam Euangelii accepimus permanentem; et pro umbris et imaginibus ueteris Instrumenti, ueritas per Iesum Christum facta est. Ieremias quoque ex persona Dei uaticinatur: Ecce dies ueniunt, dicit Dominus, et consummabo domui Isrel, et domui Iuda testamentum nouum: non secundum testamentum quod disposui patribus eorum, in die  qua apprehendi manum eorum, ut educerem eos de terra Aegypti . Obserua quid dicat, quod non populo gentilium,  ei qui ante non receperat Testamentum; sed populo Iudeorum, cui Legem dederat per Moysen, Testamentum nouum Euangelii repromittat: ut nequaquam uiuant in uetustate littere, sed in nouitate spiritus. Paulus autem super cuius nunc nomine questio uentilatur, crebras huiusmodi ponit sententias: e quibus breuitatis studio pauca subnectam. Ecce ego Paulus dico uobis, quoniam si circumcidamini, Christus uobis nichil  prodest . Et iterum: Euacuati estis a Christo, qui in Lege iustificamini, a gratia excidistis. Et infra: Si spiritu ducimini, iam non estis sub Lege. Ex quo apparet, qui sub Lege est, non  dispensatiue, ut nostri uoluere maiores; sed uere, ut tu intelligis, eum Spiritum Sanctum non habere. Qualia autem sint precepta legalia, Domino docente, discamus. Ego, inquit, dedi eis precepta non bona, et iustificationes, in quibus non uiuant in eis. Hec dicimus non quo Legem iuxta Manicheum et Marcionem destruamus, quam et sanctam, et spiritualem iuxta Apostolum nouimus; sed quia postquam uenit fides et temporum plenitudo, misit Deus filium suum  factum ex muliere, factum sub Lege, ut eos qui sub Lege erant redimeret, ut adoptionem filiorum reciperemus; et nequaquam sub pedagogo, sed sub adulto, et Domino herede uiuamus.

15. 749 Sequitur in Epistola tua: Non ideo Petrum emendauit, quod paternas traditiones obseruaret: quod si facere uellet, nec mendaciter, nec incongrue faceret. Iterum dico: quandoquidem [al. quando]  Episcopus es, Ecclesiarum Christi magister, ut probes uerum esse quod asseris suscipe aliquem Iudeorum, qui factus Christianus, natum sibi filium circumcidat, qui obseruet sabbatum, qui abstineat a cibis quos Deus creauit ad utendum cum gratiarum actione; qui quartadecima die mensis primi agnum mactet ad uesperam; et cum hoc feceris, imo non feceris  uelis nolis, tuam sententiam reprobabis: et tunc scies opere, difficilius esse confirmare sua, quam aliena reprehendere.  Ac ne forsitan tibi non crederemus, imo non intelligeremus quid diceres (frequenter enim in longum sermo protractus caret intelligentia: et dum [ inculcas et replicas: Hoc Iudeorum Paulus dimiserat, quod malum habebant. Quod est malum Iudeorum, quod Paulus dimiserat? Utique illud quod sequitur: quod ignorantes Dei iustitiam, et suam uolentes constituere, iustitie Dei non sunt subiecti . »Deinde quod post passionem et resurrectionem Christi, dato ac manifestato sacramento gratie secundum ordinem Melchisedech, adhuc putabant uetera sacramenta, non ex consuetudine solemnitatis, sed ex necessitate salutis esse celebranda: que tamen si nunquam fuissent necessaria, infructuose atque inaniter pro eis Machabei martyres fierent.« Postremo illud quod predicatores gratie Christianos Iudei, tanquam hostes Legis persequerentur [al. persequebantur]. »Hos atque huiusmodi errores et uitia dicit se  damna et ut stercora arbitratum, ut Christum lucrifaceret« .

16. Didicimus per te, que Apostolus Paulus mala reliquerit Iudeorum: rursum te docente discamus, que bona eorum tenuerit.  Id quid uelis dicere, sine ulla salutis necessitate, non satis intelligo. Si enim salutem non afferunt, cur obseruantur? Si autem obseruanda sunt, utique salutem afferunt: maxime que obseruata, martyres faciunt. Non enim obseruarentur, nisi afferrent salutem. Neque enim indifferentia sunt inter bonum et malum, sicut Philosophi disputant. Bonum est continentia, malum est luxuria. Inter utrumque indifferens, ambulare,  digerere alui stercora, capitis naribus purgamenta proiicere, sputis rheumata iacere. Hoc nec bonum, nec malum est: siue enim feceris, siue non feceris, nec iustitiam habebis, nec iniustitiam. Obseruare autem Legis ceremonias, non potest esse indifferens: sed aut bonum est, aut malum est. Tu dicis bonum, ego assero malum: et malum non solum his qui ex gentibus; sed et his qui ex Iudaico  populo crediderunt. In hoc, ni fallor, loco, dum aliud uitas, in aliud deuolueris. Dum enim metuis Porphyrium blasphemantem, in Ebionis incurris laqueos, his qui credunt ex Iudeis, obseruandam Legem esse decernens. Et quia [al. qui] periculosum intelligis esse quod dicis, rursum illud superfluis uerbis temperare conaris, sine ulla salutis necessitate:  non sicut Iudei celebranda putant, aut fallaci simulatione, quod Paulus in Petro reprehenderat.

17. Fallax simulatio.---Petrus igitur simulauit Legis custodiam. Iste autem reprehensor Petri, audacter obseruauit legitima. Sequitur enim in epistola tua: »Nam si propterea illa sacramenta celebrauit, quia se simulauit Iudeum, ut illos lucrifaceret; cur non etiam sacrificauit cum gentibus, quia et his qui sine Lege erant, tanquam sine Lege factus est, ut eos quoque lucrifaceret ? nisi quia et illud fecit, ut natura Iudeus; et hoc totum dixit, non ut Paulus se fingeret esse quod non erat, sed ut misericorditer ita subueniendum esse sentiret, ac si ipse in eo errore laboraret; non scilicet mentientis astu, sed compatientis affectu.« Bene defendis Paulum, quod non simulauerit errorem Iudeorum; sed 751 uere fuerit in errore. Neque imitari Petrum uoluerit mentientem,  ut quod erat, metu Iudeorum dissimularet: sed tota libertate Iudeum esse se diceret. Noua clementia Apostoli; dum Iudeos Christianos uult facere, ipse Iudeus factus est. Non enim poterat luxuriosos ad frugalitatem reducere, nisi se luxuriosum probasset, et misericorditer, ut ipse dicis, subuenire miseris, nisi se miserum ipse sentiret. uere enim miselli et misericorditer deplorandi, qui contentione sua et amore legis abolite Apostolum Christi fecere Iudeum. Nec multum interest inter meam et tuam sententiam, qua ego dico, et Petrum et Paulum timore fidelium Iudeorum, Legis exercuisse, imo simulasse mandata: tu autem asseris hoc eos fecisse clementer; non mentientis astu, sed compatientis affectu, dummodo illud constet, uel metu, uel misericordia eos simulasse se esse quod non erant. Illud autem argumentum quo aduersum nos uteris, quod et gentilibus debuerit gentilis fieri, si Iudeis Iudeus factus est, magis pro nobis facit. Sicut enim non fuit uere Iudeus, sic nec uere gentilis erat. Et sicut non fuit uere gentilis, sic nec uere Iudeus erat. In eo autem imitator gentium est, quia preputium recipit in fide Christi: et indifferenter permittit uesci cibis quos damnant Iudei, non cultum, ut tu putas, idolorum. In Christo enim Iesu, nec circumcisio est aliquid, nec preputium, sed obseruatio mandatorum Dei .

18. Queso igitur te, et iterum atque iterum obsecro [al. deprecor], ut ignoscas disputatiuncule mee:  et quod modum meum egressus sum, tibi imputes, qui cegisti ut rescriberem [al. scriberem], et mihi cum Stesichoro oculos abstulisti. Neque me putes magistrum esse mendacii, qui sequor Christum dicentem: Ego sum uia, ueritas, et uita ; nec potest fieri, ut ueritatis cultor, mendacio colla submittam. Neque mihi imperitorum plebeculam concites, qui te uenerantur ut Episcopum, et in Ecclesia declamantem, Sacerdotii honore suspiciunt: me autem etatis ultime et pene decrepitum, ac Monasterii et ruris secreta sectantem paruipendunt. Et queras tibi quos doceas, siue reprehendas. Ad 752 nos enim tantis maris atque terrarum spatiis a te diuisos uix uocis tue sonus peruenit. Et si forsitan litteras scripseris, ante eas Italia ac Roma suscipient, quam ad me cui mittende sunt, deferantur.

19. Quod autem in aliis queris epistolis: cur prior mea in libris Canonicis interpretatio asteriscos habeat et uirgulas prenotatas; et postea aliam translationem absque his signis ediderim: pace tua dixerim, uideris mihi non intelligere, quod quesisti. Illa enim interpretatio Septuaginta Interpretum est: et ubicumque uirgule, id est obeli sunt, significatur quod Septuaginta plus dixerint, quam habetur in Hebreo. Ubi autem asterisci, id est, stellule prelucentes, ex Theodotionis editione ab Origene additum est: Et ibi Greca transtulimus: hic de ipso Hebraico, quod intelligebamus, expressimus: sensuum potius ueritatem, quam uerborum ordinem interdum conseruantes. Et miror quomodo Septuaginta Interpretum libros legas, non puros ut ab eis editi sunt, sed ab Origene emendatos, siue  corruptos per obelos et asteriscos; et Christiani hominis interpretatiunculam non sequaris, presertim cum ea que addita sunt, ex hominis Iudei atque blasphemi post passionem Christi, editione transtulerit. uis amator esse uerus Septuaginta Interpretum? Non legas ea que sub asteriscis sunt, imo rade de uoluminibus, ut ueterum te fautorem probes. Quod si feceris, omnes Ecclesiarum Bibliothecas damnare cogeris. uix enim unus aut alter inuenietur liber, qui ista non habeat.

20. Porro quod dicis non debuisse me interpretari post ueteres, et nouo uteris syllogismo: aut obscura fuerunt que interpretati sunt Septuaginta, aut manifesta. Si obscura, te quoque in illis falli potuisse credendum est. Si manifesta, illos in eis falli non potuisse, perspicuum est. Tuo tibi sermone respondeo. Omnes ueteres tractatores qui nos in Domino precesserunt, et qui Scripturas sanctas interpretati sunt, aut obscura interpretati sunt, aut manifesta. Si obscura, quomodo tu ausus es post eos disserere, quod illi explanare 753 non potuerunt? Si manifesta,  superfluum est te uoluisse disserere, quod illos latere non potuit: maxime in explanatione Psalmorum, quos apud Grecos interpretati sunt multis uoluminibus, primus Origenes, secundus Eusebius Cesariensis, tertius Theodorus Heracleotes, quartus Asterius Scythopolitanus, quintus Apollinaris Laodicenus, sextus Didymus Alexandrinus. Feruntur et diuersorum in paucos Psalmos opuscula. Sed nunc de integro Psalmorum corpore dicimus. Apud Latinos autem Hilarius Pictauiensis, et Eusebius uercellensis Episcopi, Origenem et Eusebium transtulerunt, quorum priorem et noster Ambrosius in quibusdam secutus est. Respondeat mihi prudentia tua, quare tu post tantos et tales Interpretes in explanatione Psalmorum diuersa senseris. Si enim obscuri sunt Psalmi, te quoque in eis falli potuisse credendum est. Si manifesti, illos in eis falli potuisse non creditur: ac per hoc utroque modo superflua erit interpretatio tua, et hac lege post priores nullus loqui audebit, et quodcumque alius occupauerit alius de eo licentiam scribendi non habebit. QUIN POTIUS humanitatis tue est, in quo ueniam tibi tribuis, indulgere et ceteris. Ego enim non tam uetera abolere conatus sum, que lingue mee hominibus emendata de Greco in Latinum transtuli, quam ea testimonia que a Iudeis pretermissa sunt uel corrupta, proferre in medium; ut scirent nostri quid Hebraica ueritas contineret. Si cui legere non placet, nemo compellit inuitum. Bibat uinum uetus cum suauitate, et nostra musta contemnat, que in explanatione priorum edita sunt; ut sicubi illa non intelliguntur, ex nostris manifestiora fiant. Quod autem genus interpretationis in Scripturis sanctis sequendum sit, liber quem scripsi de Optimo genere interpretandi, et omnes Prefatiuncule diuinorum uoluminum, quas editioni nostre preposuimus, explicant; ad illasque prudentem lectorem remittendum puto. Et si me, ut dicis, in noui Testamenti emendatione suscipis, exponisque causam cur suscipias; quia plurimi lingue Grece habentes scientiam, de 754 meo possint opere iudicare: eamdem integritatem debueras etiam in ueteri credere Testamento, quod non nostra confinximus; sed ut apud Hebreos inuenimus, diuina transtulimus. Sicubi dubitas, Hebreos interroga.

21. Sed forte dices: quid si Hebrei aut respondere noluerint, aut mentiri uoluerint? Tota frequentia Iudeorum in mea interpretatione reticebit? Nullusque inueniri poterit, qui Hebree lingue habeat notitiam [al. notionem]: aut omnes imitabuntur illos Iudeos, quos dicis in Africe repertos oppidulo, in meam conspirasse calumniam? Huiuscemodi enim in epistola tua texis fabulam: »Quidam frater noster Episcopus, cum lectitari instituisset in Ecclesia cui preest, interpretationem tuam, mouit quiddam longe aliter a te positum apud Ionam Prophetam, quam erat omnium sensibus memorieque inueteratum, et tot etatum successionibus decantatum. Factusque est tantus tumultus in plebe, maxime Grecis arguentibus et inclamantibus calumniam falsitatis, ut cogeretur  Episcopus   Iudeorum testimonium flagitare. Utrum autem illi imperitia, an malitia, hoc esse in Hebreis codicibus responderunt, quod et Greci et Latini habebant, atque dicebant. Quid plura? Coactus est homo uelut mendacium [al. mendositatem] corrigere, uolens post magnum periculum non remanere sine plebe. Unde etiam nobis uidetur aliquando in nonnullis te quoque falli potuisse.

22. Dicis me in Ionam Prophetam male quiddam interpretatum, et seditione populi conclamante, propter unius uerbi dissonantiam Episcopum pene Sacerdotium perdidisse; et quid sit illud quod male interpretatus sim, subtrahis, auferens mihi occasionem defensionis mee, ne quidquid dixeris, me respondente soluatur: nisi forte, ut ante annos plurimos, cucurbita uenit in medium, asserente illius temporis Cornelio  et Asinio Pollione, me hederam pro cucurbita transtulisse. Super qua re in Commentario Ione Prophete plenius respondimus. Hoc tantum nunc dixisse contenti, quod in eo 755 loco ubi Septuaginta Interpretes cucurbitam,  et Aquila cum reliquis hederam transtulerunt, id est, , in Hebreo uolumine CICEION scriptum est [al. habetur], quam uulgo Syri  CICEIAM uocant. Est autem genus  uirgulti, lata habens folia, in modum pampini. Cumque plantatum fuerit, cito consurgit  in arbusculam absque ullis calamorum et hastilium adminiculis, quibus et cucurbite et hedere indigent, suo trunco se sustinens. Hoc ergo uerbum de uerbo edisserens, si CICEION transferre uoluissem, nullus intelligeret: si cucurbitam, id dicerem quod in Hebraico non habetur: hederam posui, ut  ceteris interpretibus consentirem. Sin autem Iudei uestri, ut ipse asseris, malitia uel imperitia, hoc dixerunt esse in uoluminibus Hebreorum, quod in Grecis et Latinis codicibus continetur, manifestum est eos aut Hebreas litteras ignorare, aut ad irridendos cucurbitarios uoluisse mentiri. Peto in fine epistole, ut 756 quiescentem senem olimque ueteranum militare non cogas, et rursum de uita periclitari. Tu qui iuuenis es, et in Pontificali culmine constitutus, doceto populos, et nouis Africe frugibus Romana tecta locupletato. Mihi suflicit cum auditore et lectore pauperculo in angulo monasterii susurrare.





EPISTOLA CXIII  THEOPHILI AD HIERONYMUM.  PARS QUAEDAM SIuE INITIUM.

Se bene semper optasse Ioanni Chrysostomo testatur, nec temere credidisse eius accusatoribus, donec erumpente iudicio Concilii, sede sua Cplitana exturbatus, pulsusque est in exilium.

  Dilectissimo atque amantissimo fratri HIERONYMO THEOPHILUS in Domino salutem.

1. Paucis in exordio placet iudicium ueritatis: dicente autem Domino per 757 Prophetam, Et  iudicium meum quasi lux egreditur , qui tenebrarum horrore circumdati sunt, nec naturam rerum  clara mente perspiciunt, pudore operiuntur eterno, et cassos se habuisse conatus ipso fine cognoscunt. Unde et nos Ioannem, qui dudum Constantinopolitanam rexit Ecclesiam, Deo placere semper optauimus; et causas perditionis eius, in quas ferebatur improuidus, nequaquam credere uoluimus. Sed ille, ut cetera eius flagitia taceam,  Origenistas in suam recipiens familiaritatem, et ex his plurimos in sacerdotium prouehens, atque ob hoc scelus beate memorie hominem Dei Epiphanium, qui inter Episcopos clarum in orbe sidus effulsit, non paruo merore contristans, meruit audire: Cecidit, cecidit Babylon .

2. Scientes ergo dictam a Saluatore: Nolite iudicare secundum faciem; sed 758 iustum iudicium iudicate , ne quo  . . . . . . . . . . . . . . . . . . . . . . . . . . . . . . . . . .



EPISTOLA CXIu  . HIERONYMI AD THEOPHILUM.

Multa causatur impedimenta, ob que librum contra Ioannem Chrysostomum a Theophilo scriptum, serius sit interpretatus. Tum eius libri doctrinam, ac sententias laudat, ac ueniam precatur, si quando Grecos sensus Latine non satis bene reddiderit.

BEATISSIMO PAPAE THEOPHILO HIERONYMUS.

1. Quod  tardius Beatitudini tue latino sermone translatum  Librum tuum remitterem, multa  in medio impedimenta fecerunt: Isaurorum repentina 759 eruptio: Phenicis Galileeque uastitas: terror Palestine, precipue Ierosolyme: et nequaquam librorum, sed murorum exstructio. Ad hoc asperitas hyemis, fames intolerabilis, nobis presertim, quibus multorum fratrum cura imposita est. Inter quas difficultates lucratiuis, et ut ita dicam, furtiuis, per noctem operis, crescebat interpretatio, et iam in schedulis tenebatur, cum diebus sancte Quadragesime scripta ad purum, collatione tantum  indigerem, grauissimo languore correptus, et mortis limen ingrediens, Domini misericordia et tuis precibus reseruatus sum. Ad hoc forsitan ut implerem preceptum tuum, et uolumen disertissimum, quod Scripturarum floribus texuisti, eadem qua a te scriptum est gratia uerterem; licet imbecillitas corporis et animi meror, ingenii quoque acumen obtuderit, et uerba prono cursu labentia uelut quibusdam obicibus retardarit.

2. Mirati sumus in opere tuo  utilitatem omnium Ecclesiarum, ut discant qui ignorant, eruditi testimoniis Scripturarum, qua debeant ueneratione Sancta suscipere, et altaris Christi ministerio deseruire; sacrosque calices, et sancta uelamina, et cetera, que ad cultum Dominice pertinent Passionis, non quasi inania, et sensu carentia sanctimoniam non habere; sed ex consortio Corporis et Sanguinis Domini eadem qua Corpus eius et Sanguis maiestate ueneranda.

 3. Suscipe igitur Librum tuum, imo meum, et ut uerius loquar, nostrum: cumque mihi faueris, tuus fautor eris. Tibi enim meum sudauit ingenium, et facundiam grecam latine lingue uolui paupertate pensare. Neque uero ut diserti interpretes faciunt, uerbum uerbo reddidi; nec adnumeraui 760 pecuniam, quam mihi per partes dederas, sed pariter appendi; ut nichil desit ex sensibus, cum aliquid desit ex uerbis.  Epistolam autem tuam idcirco in latinum uerti, et huic uolumini preposui, ut omnes, qui legerint, sciant me non temeritate et iactantia, sed preceptis Beatitudinis tue suscepisse onus ultra uires meas. Quod an consecutus sim, tuo iudicio derelinquo. Certe si imbecillitatem reprehenderis, uoluntati ueniam commodabis.



EPISTOLA CXu  . AD AUGUSTINUM.

Resalutat Augustinum, excusans quod liberius responderit, et rursum de cucurbita meminit, rogatque ut omissis contentiosis questionibus deinceps secum inuicem amice conferant, et placide uersentur in campo sacrarum Scripturarum.

Domino uere Sancto et Beatissimo Pape AUGUSTINO, HIERONYMUS in Christo salutem.

1. Cum a sancto fratre nostro  Firmo sollicite quererem quid ageres, sospitem te letus audiui. Rursum cum tuas litteras non dico sperarem, sed exigerem, nesciente te, ex Africa profectum se esse dixit. Itaque reddo tibi per eum salutationis officia, qui te unico amore complectitur, simulque obsecro, ut ignoscas pudori meo, quod diu ut rescriberem, precipienti negare non potui. Nec ego tibi, sed causa cause respondit. Et si culpa est respondisse, queso ut patienter audias, multo maior est prouocasse. Sed facessant istiusmodi querimonie: sit inter nos pura germanitas; et deinceps non questionum, sed caritatis ad nos scripta mittamus. Sancti 761 fratres qui nobiscum Domino seruiunt, affatim te salutant. Sanctos qui tecum Christi leue trahunt iugum, precipue sanctum et suspiciendum [al. suscipiendum] papam Alypium, ut meo obsequio salutes, precor. Incolumem te et memorem mei, Christus Deus noster tucatur omnipotens, domine uere sancte et beatissime papa. Si legisti librum explanationum in Ionam, puto quod ridiculam cucurbite non recipias questionem. Sin autem amicus qui me primus gladio petiit, stylo repulsus est; sit humanitatis tue atque iustitie accusantem reprehendere, non respondentem. In Scripturarum si placet campo sine nostro inuicem dolore ludamus.





EPISTOLA CXuI  . AUGUSTINI AD HIERONYMUM.


Respondet accuratius epistolis Hieronymi, 105. 112. et 115. de interpretatione loci Epistole ad Galatos, confirmans quod Petrus merito ueraciterque reprehensus fuerit a Paulo. Ceterum deprecatur ueniam, si dictis forte incautioribus Hieronymi animum offenderit, excusans, quod nulla sua culpa per multorum manus obambularit epistola, priusquam ad eum, cui scripta erat, perueniret.

Domino dilectissimo et in Christi uisceribus honorando, sancto fratri et compresbytero HIERONYMO, AUGUSTINUS in Domino salutem.

1. »Iampridem caritati tue prolixam epistolam misi, respondens illi tue, quam per sanctum filium tuum Asterium, nunc iam non solum fratrem, uerum etiam collegam meum, misisse te recolis. Que utrum in manus tuas peruenire meruerit, adhuc nescio, nisi quod per fratrem sincerissimum Firmum scribis  si ille qui te primum gladio petiit, stylo repulsus est; ut sit humanitatis mee atque iustitie, accusantem reprehendere, non respondentem. Hoc solo tenuissimo indicio utcumque coniicio, legisse te illam epistolam meam. In ea quippe deploraui tantam inter uos exstitisse discordiam, de quorum tanta amicitia, quaquauersum eam fama diffuderat, caritas fraterna gaudebat. Quod non feci reprehendendo  in aliquo germanitatem tuam, cuius in ea re aliquam culpam me cognouisse, 762 non ausus sum dicere: sed dolendo humanam miseriam, cuius in amicitiis mutua caritate retinendis, quantalibet illa sit, incerta permansio est. uerum illud malueram tuis nosse rescriptis, utrum mihi ueniam, quam poposceram, dederis. Quod apertius mihi intimari cupio, quamuis hilarior quidam uultus litterarum tuarum, etiam hoc me impetrasse significare uideatur: si tamen post lectam illam misse sunt; quod in eis minime apparet.«

2. »Petis, uel potius fiducia caritatis iubes, ut in Scripturarum campo sine nostro inuicem dolore ludamus. Equidem quantum ad me attinet, serio nos ista, quam ludo agere mallem. Quod si hoc uerbum tibi propter facilitatem ponere placuit, ego fateor maius aliquid ex peto a benignitate uirium tuarum, prudentiaque tam docta, et otiosa, annosa, studiosa, ingeniosa  diligentia; hec tibi non tantum donante, uerum etiam dictante Spiritu Sancto, ut in magnis et laboriosis questionibus, non tanquam ludentem in campo Scripturarum, sed in montibus anhelantem adiuues. Si autem propter hilaritatem, quam esse inter carissimos disserentes decet, putasti dicendum esse, ludamus: siue illud apertum et planum sit,  unde colloquimur, siue arduum atque difficile, hoc ipsum edoce, obsecro te, quonam modo assequi ualeamus: ut cum forte aliquid nos mouet, quod nobis, et si non cautius attendentibus, certe tardius intelligentibus non probatum est: et quid nobis uideatur contra conamur asserere, si hoc aliquanto securiore libertate dicamus, non incidamus in suspicionem puerilis iactantie, quasi nostro nomini famam, uiros illustres accusando queramus. Si autem aliquid asperum refellendi necessitate depromptum fuerit, quo tolerabile fiat, leniore circumfundamus eloquio, ne  litum melle gladium stringere uideamur [al. iudicemur]. Nisi forte ille modus est, quo utrumque hoc uitium, uel uitii suspicionem caueamus, si cum doctiore amico sic disputemus, ut quidquid dixerit, necesse sit approbare; nec querendi saltem causa, liceat aliquantulum reluctari.«

3. »Tum uero sine ullo timore offensionis tanquam in campo luditur; sed mirum si nobis non illuditur. Ego enim fateor caritati tue solis eis Scripturarum libris, qui iam Canonici appellantur, didici hunc timorem honoremque deferre, ut nullum eorum auctorem scribendo aliquid errasse firmissime credam. At si aliquid in eis offendero 763 litteris, quod uideatur contrarium ueritati, nichil aliud quam uel mendosum esse codicem, uel interpretem non assecutum esse quod dictum est, uel me minime intellexisse, non ambigam. Alios autem ita lego, ut quantalibet sanctitate doctrinaque prepolleant, non ideo uerum putem, quia ipsi ita senserunt; sed quia mihi uel per illos auctores Canonicos, uel probabili ratione, quod a uero non abhorreat, persuadere potuerunt. Nec te, mi frater, sentire  aliquid aliter existimo: prorsus, inquam, non te arbitror, sic legi tuos libros uelle, tanquam Prophetarum et [al. uel] Apostolorum: de quorum scriptis quod omni errore careant dubitare nefarium est. Absit hoc a pia humilitate,  et ueraci de temetipso cogitatione, qua nisi esses preditus, non utique diceres, .«

4. »Quod si teipsum consideratione uite ac morum tuorum, non simulate, nec fallaciter dixisse credo: quanto magis equum est me credere Apostolum Paulum non aliud sensisse quam scripserit, ubi ait de Petro et Barnaba: Cum uiderem quia non recte ingrediuntur [al. ingrediebantur, et ingrediantur] ad ueritatem Euangelii, dixi Petro coram omnibus: si tu cum sis Iudeus, gentiliter et iudaice uiuis, quomodo gentes cogis iudaizare ? De quo enim certus sim, quod me scribendo uel loquendo non fallat, si fallebat Apostolus filios suos, quos iterum parturiebat, donec in eis Christus, id est, ueritas formaretur. Quibus cum premisisset, dicens: Que autem scribo uobis, ecce coram Deo, quia non mentior , non tamen ueraciter scribebat, sed nescio qua dispensatoria simulatione fallebat, uidisse se Petrum et Barnabam non recte ad Euangelii ueritatem ingredientes, ac Petro in faciem restitisse, non ob aliud nisi quod gentes cogeret iudaizare.«

5. At enim satius est credere Apostolum Paulum aliquid non  uere scripsisse, quam Apostolum Petrum non recte aliquid egisse. Hoc si ita est, dicamus  satius esse credere mentiri Euangelium, quam negatum esse a Petro Christum: et mentiri Regnorum librum, quam tantum Prophetam a Domino Deo tam excellenter electum,  et in concupiscenda atque abducenda uxore aliena commisisse adulterium, et in marito eius necando, tam horrendum 764 homicidium. Imo uero sanctam Scripturam in summo, et celesti auctoritatis culmine collocatam, de ueritate eius certus ac securus legam: et in ea homines uel approbatos, uel emendatos, uel damnatos ueraciter discam, potius quam,  facta humana dum in quibusdam laudabilis excellentie personis aliquando credere timeo reprehendenda, ipsa diuina eloquia mihi sint ubique suspecta.

6. »Manichei plurima diuinarum Scripturarum, quibus eorum nefarius error clarissima sententiarum perspicuitate conuincitur, quia in alium sensum detorquere non possunt, falsa esse contendunt: ita tamen ut eamdem falsitatem non scribentibus Apostolis tribuant, sed nescio quibus codicum corruptoribus: Quod tamen quia nec pluribus siue antiquioribus exemplaribus, nec precedentis lingue auctoritate  probare aliquando potuerunt, notissima omnibus ueritate superati confusique discedunt. Itane non intelligit prudentia sancta tua, quanta malitie illorum patescat occasio, si non ab aliis Apostolicas litteras esse falsatas, sed ipsos Apostolos falsa scripsisse dicamus?«

7. »Non est, inquis, credibile, hoc in Petro Paulum, quod ipse Paulus fecerat, arguisse. Non nunc inquiro quid fecerit, sed quid scripserit quero. Hoc ad questionem quam suscepi maxime pertinet; ut ueritas diuinarum Scripturarum ad nostram fidem edificandam memorie commendata, non a quibuslibet, sed ab ipsis Apostolis, ac per hoc in Canonicum auctoritatis culmen recepta, ex omni parte uerax atque indubitanda persistat. Nam si hoc fecit Petrus quod facere debuit, mentitus est Paulus, quod eum uiderit non recta ingredientem ad ueritatem Euangelii. Quisquis enim hoc facit quod facere debet, recte utique facit: et ideo falsum de eo dicit, qui dicit eum non recte fecisse, quod eum nouit facere debuisse. Si autem uerum scripsit Paulus, uerum est quod Petrus non recte tunc ingrediebatur ad ueritatem Euangelii. Id ergo faciebat quod facere non debebat: e si tale aliquid Paulus ipse iam fecerat, correctum potius  etiam ipsum credam, coapostoli sui correctionem non potuisse negligere, quam mendaciter aliquid in sua epistola posuisse.  Et si hoc non in epistola qualibet, quanto magis in illa, in qua prelocutus ait: Que autem scribo 765 uobis, ecce coram Deo quia non mentior?«

8. »Ego quidem illud Petrum sic egisse credo, ut gentes cogeret iudaizare. Hoc enim lego scripsisse Paulum, quem mentitum esse non credo : et ideo non recte agebat hoc Petrus. Erat enim contra Euangelii ueritatem, ut putarent qui credebant in Christum, sine illis ueteribus sacramentis saluos se esse non posse. Hoc enim contendebant Antiochie, qui ex Circumcisione crediderant. Contra quos Paulus perseueranter acriterque confligit. Ipsum uero Paulum non ad hoc id egisse, quod uel Timotheum circumcidit , uel Cenchreis uotum persoluit , uel Ierosolymis a Iacobo admonitus, cum eis qui  uouerant, legitima illa celebranda suscepit; ut putari uideretur per ea sacramenta etiam Christianam salutem dari : sed ne illa que prioribus ut congruebat temporibus, in umbris rerum futurarum Deus fieri iusserat, tanquam idololatriam gentilium damnare crederetur. Hoc est enim quod illi Iacobus ait: auditum de illo esse, quod discissionem doceat a Moyse . Quod utique nefas est, ut credentes in Christum discindantur a  Propheta Christi, tanquam eius doctrinam detestantes atque damnantes; de quo ipse Christus dicit, Si crederetis Moysi, crederetis et mihi: de me enim ille scripsit .«

9. »Attende obsecro ipsa uerba Iacobi: uides, inquit, frater quot millia sunt in Iudea, qui crediderunt in Christum: et hi omnes emulatores sunt Legis. Audierunt autem de te, quia  discissionem doces a Moyse, eorum qui per gentes sunt Iudeorum, dicens non debere circumcidere eos filios suos, neque secundum consuetudinem ingredi. Quid ergo est? Utique oportet conuenire multitudinem; audierunt enim te superuenisse: hoc ergo fac quod tibi dicimus. Sunt nobis uiri quatuor uotum habentes super se: his assumptis sanctifica te cum ipsis, et impende in eos ut radant capita: et scient [al. sciant] omnes quia que de te audierunt falsa sunt; sed sequeris et ipse custodiens Legem, de gentibus autem qui crediderunt, nos mandauimus, iudicantes nichil eiusmodi seruare illos, nisi ut se obseruent ab idolis immolato, et a sanguine,  et a fornicatione . Non, ut opinor, obscurum est, et Iacobum 766 hoc ideo  monuisse, ut scirent falsa esse que de illo audierant, hi qui cum in Christum ex Iudeis credidissent, tamen emulatores erant Legis, ne per doctrinam Christi, uelut sacrilega, nec Deo mandante conscripta damnari putarentur, que per Moysen patribus fuerant ministrata: hoc enim de Paulo iactauerant non illi qui intelligebant quo animo a Iudeis fidelibus obseruari tunc ista deberent, propter commendandam scilicet auctoritatem diuinam, et sacramentorum illorum Propheticam sanctitatem, non propter adipiscendam salutem, que iam in Christo reuelabatur, et per baptismi sacramentum ministrabatur; sed illi hoc de Paulo sparserant, qui sic ea uolebant obseruari, tanquam sine his in Euangelio salus credentibus esse non posset. Ipsum enim senserant uehementissimum gratie predicatorem, et intentioni eorum maxime aduersum, docentem, non  per illa hominem iustificari, sed per gratiam Iesu Christi, cuius prenuntiande causa, ille umbre in Lege mandate sunt. Et ideo ille inuidiam et persecutionem molientes concitare, tanquam inimicum legis mandatorumque diuinorum criminabantur: cuius false criminationis inuidiam congruentius: deuitare non posset, quam ut ea ipsa celebraret, que damnare tanquam sacrilega putabatur; atque ita ostenderet, nec Iudeos tunc ab eis tanquam a nefariis prohibendos, nec gentiles ad ea tanquam ad necessaria compellendos.«

10. »Nam si reuera sic ea reprobaret, quemadmodum de illo auditum erat, et ideo celebranda susciperet, ut actione simulata suam posset occultare sententiam, non ei diceret, Iacobus, et scient omnes: sed diceret, et putabant omnes, quoniam que de te audierunt, falsa sunt , presertim quia in ipsis Ierosolymis Apostoli iam decreuerant, ne quisquam gentes cogeret iudaizare: non autem decreuerant ne quisquam tunc Iudeos iudaizare prohiberet: quamuis etiam ipsos iam doctrina Christiana non cogeret. Proinde si post hoc Apostolorum decretum, Petrus habuit illam in Antiochia simulationem, qua gentes cogeret iudaizare, quod iam nec ipse cogebatur, quamuis propter commendanda eloquia Dei, que Iudeis sunt credita, non prohibebatur; quid mirum si constringebat eum Paulus 767 libere asserere, quod cum ceteris Apostolis se Ierosolymis decreuisse meminerat.«

11. »Si autem hoc, quod magis arbitror, ante illud Ierosolymitanum concilium Petrus fecit: nec sic mirum est, quod eum uolebat Paulus non timide obtegere, sed fidenter asserere, quod eum pariter sentire iam nouerat, siue quod cum eo contulerat Euangelium, siue quod in Cornelii Centurionis uocatione, etiam diuinitus eum de hac re admonitum acceperat, siue quod antequam illi quos timuerat, uenissent Antiochiam, cum gentibus eum conuesci uiderat. Neque enim negamus in hac sententia fuisse iam  Petrum, in qua et Paulus fuit. Non itaque tunc eum quid in ea re uerum esset docebat, sed eius simulationem, qua gentes iudaizare cogebantur, arguebat, non ob aliud, nisi quia sic illa omnia simulatoria gerebantur, tanquam uerum esset quod illi dicebant, qui sine circumcisione preputii atque aliis obseruationibus, que umbre erant futurorum, putabant credentes saluos esse non posse.«

12. »Ergo et Timotheum circumcidit propterea, ne Iudeis, et maxime cognationi eius materne sic uiderentur, qui ex gentibus in Christum crediderant, detestari circumcisionem: sicut idololatria detestanda est, cum illam Deus fieri preceperit, hanc Satanas persuaserit: Et Titum propterea non circumcidit, ne occasionem daret eis qui  sine ulla circumcisione dicebant credentes saluos esse non posse, et ad deceptionem gentium hoc etiam Paulum sentire iactarent. Quod ipse satis significat, ubi ait. Sed neque Titus qui mecum erat cum esset Grecus compulsus est circumcidi: propter subintroductos autem falsos fratres, qui subintroierant perscrutari libertatem nostram, ut nos in seruitutem redigerent, quibus nec ad horam cessimus subiectioni [al. subiectione], ut ueritas Euangelii permaneret [al. permaneat] apud uos . Hinc [al. Hic] apparet quid eos captare intellexerit, ut non faceret quod in Timotheo fecerat, et quod ea libertate facere poterat,  qua ostenderat illa sacramenta, nec tanquam necessaria debere appeti, nec tanquam sacrilega debere damnari.«

13. »Sed cauendum est uidelicet in hac disputatione, ne sicut Philosophi, quedam facta hominum media dicamus, inter recte factum et peccatum: que neque in recte factis, neque in peccatis numerentur; 768 et urgeamur eo, quod obseruare Legis ceremonias non potest esse indifferens, sed aut bonum, aut malum. Ut si bonum dixerimus, eas nos quoque obseruare cogamus; si autem malum, non uere, sed simulate ab Apostolis obseruatas esse credamus. Ego uero Apostolis, non tam exemplum Philosophorum timeo, quando et illi in sua disputatione ueri aliquid dicunt, quam forensium aduocatorum, quando in alienarum causarum actione mentiuntur. Quorum similitudo, si in ipsa expositione epistole ad Galatas ad confirmandam simulationem Petri et Pauli putata est decenter induci; quid ego apud te timeam nomen Philosophorum, qui non propterea uani sunt, quia omnia falsa dicunt, sed quia et falsis plerisque confidunt, et ubi uera inueniuntur dicere, a Christi gratia, qui est ipsa ueritas, alieni sunt.«

14. »Cur autem non dicam precepta illa ueterum sacramentorum nec bona esse, quia non eis homines iustificantur; umbre enim sunt prenuntiantes gratiam, qua iustificamur: nec tamen mala, quia diuinitus precepta sunt, temporibus personisque congruentia:  cumque me adiuuet etiam prophetica sententia, qua dicit Deus se illi populo dedisse precepta non bona ? Forte enim propterea non dixit mala; sed tantum non bona, id est, non talia, ut illis homines boni fiant, aut sine illis boni non fiant. uellem me doceret benigna sinceritas tua, utrum simulate quisquam sanctus orientalis cum Romam uenerit, ieiunet sabbato, excepto illo die Paschalis uigilie. Quod si malum esse dixerimus, non solum Romanam Ecclesiam, sed etiam  multa ei uicina, et aliquanto remotiora damnabimus, ubi mos idem tenetur et manet. Si autem non ieiunare sabbato malum putauerimus, tot Ecclesias Orientis, et multo maiorem orbis Christiani partem, qua temeritate criminabimur? Placetne tibi, ut medium quiddam esse dicamus, quod tamen acceptabile sit ei, qui hoc non simulate, sed congruenti societate atque obseruantia fecerit? Et tamen nichil inde legimus in Canonicis libris preceptum esse Christianis: quanto magis illud malum dicere non audeo, quod Deum precepisse ipsa Christiana fide negare non possum: qua [al. quia didici non eo me iustificari, sed gratia Dei per Iesum Christum Dominum nostrum?«

15. »Dico ergo circumcisionem preputii, 769 et cetera huiusmodi, priori populo per Testamentum, quod uetus dicitur, diuinitus data ad significationem futurorum, que per Christum oportebat impleri: quibus aduenientibus remansisse illa Christianis legenda tantum ad intelligentiam premisse Prophetie, non autem necessaria facienda: quasi adhuc expectandum esset, ut ueniret fidei reuelatio, que his significabatur esse uentura. Sed quamuis gentibus imponenda non essent, non tamen sic debuisse auferri a consuetudine Iudeorum, tanquam detestanda atque damnanda. Sensim proinde atque paulatim feruente sana predicatione gratie Christi, qua sola nossent credentes se iustificari, saluosque fieri non illis umbris rerum antea futurarum, tunc iam uenientium atque presentium, ut in illorum Iudeorum uocatione, quos presentia carnis Domini et Apostolica tempora sic inuenerant, omnis illa actio  consumeretur umbrarum, hoc eis suffecisse ad commendationem, ut non tanquam detestanda et similis idololatrie uitaretur, ultra uero non haberet progressum; ne putaretur necessaria, tanquam uel ab illa salus esset, uel sine illa esse non posset. Quod putauerunt heretici, qui dum  uolunt et Iudei esse et Christiani, nec Iudei nec Christiani esse potuerunt. Quorum sententiam mihi cauendam, quamuis in ea nunquam fuerim, tamen beneuolentissime admonere dignatus es: in cuius sententie non consensionem, sed simulationem Petrus timore inciderat, ut de illo Paulus uerissime scriberet:   quod cum eum uidisset non recte ingredientem ad ueritatem Euangelii, eique uerissime diceret, quod gentes iudaizare cogebat . Quod Paulus utique non cogebat, ob hoc illa uetera ueraciter, ubi opus esset, obseruans, ut damnanda non esse monstraret: predicans tamen instanter non eis; sed reuelata gratia fidei, fideles saluos fieri, ne ad ea quemquam uelut necessaria suscipienda compelleret. Sic autem credo Apostolum Paulum ueraciter cuncta illa gessisse, nec tamen nunc quemquam factum ex Iudeo Christianum, uel cogo, uel sino talia ueraciter celebrare: sicut nec tu, cui uidetur Paulus ea simulasse, cogis istum uel sinis talia simulare.

16. »An uis ut etiam ego dicam hanc esse summam questionis, imo sententie tue, 770 ut post Euangelium Christi, bene  faciant credentes Iudei, si sacrificia offerant, que obtulit Paulus; si filios circumcidant, si sabbatum obseruent, ut Paulus in Timotheo , et omnes obseruauere Iudei, dummodo hec simulate ac fallaciter agant? Hoc si ita est, non iam in heresim Ebionis, uel eorum quos uulgo Nazareos nuncupant, uel quamlibet aliam ueterem; sed nescio in quam nouam delabimur, que sit eo perniciosior, quo non errore, sed proposito est ac uoluntate fallaci. Quod si respondeas, ut te ab hac purges sententia, tunc Apostolos ista laudabiliter simulasse, ne scandalizarentur infirmi, qui ex Iudeis multi crediderant, et ea respuenda, nondum intelligebant: nunc uero confirmata per tot gentes doctrina gratie Christiane, confirmata etiam per omnes Christi Ecclesias lectione Legis et Prophetarum, quomodo hec intelligenda, non obseruanda recitentur, quisquis ea simulando  agere uoluerit, uideatur insanire: cur mihi non licet dicere Apostolum Paulum, et alios recte fidei Christianos, tunc illa uetera sacramenta paululum obseruando ueraciter commendare debuisse, ne putarentur ille Prophetice significationis obseruationes a piissimis patribus custodite tanquam sacrilegia diabolica a posteris  detestande? Iam enim cum uenisset fides, que prius illis obseruationibus prenuntiata, post mortem et resurrectionem Domini reuelata est, amiserant tanquam uitam  officii sui. uerumtamen sicut defuncta corpora, necessariorum officiis, deducenda erant quodammodo ad sepulturam, nec simulate, sed religiose; non autem deserenda continuo, uel inimicorum obtrectationibus tanquam canum morsibus proiicienda. Proinde nunc quisquis Christianorum, quamuis sit ex Iudeis, similiter ea celebrare uoluerit, tanquam sopitos cineres cruens, non erit pius deductor, uel baiulus corporis, sed impius sepulture uiolator.«

17. »Fatcor sane in eo, quod epistola continet mea, quod ideo sacramenta Iudeorum Paulus celebranda susceperat, cum iam Christi esset Apostolus, ut doceret non esse perniciosa his qui ea uellent, sicut  a parentibus per Legem acceperant custodire, minus me posuisse, illo duntaxat tempore, quo primum fidei gratia reuelata est: tunc enim hoc non erat perniciosum. 771 Progressu uero temporis  ille obseruationes ab omnibus Christianis desererentur: ne si tunc fieret, non discerneretur quod Deus populo suo per Moysen precepit, ab eo quod in templis demoniorum spiritus immundus instituit. Proinde potius culpanda est negligentia mea: quia hoc non addidi, quam obiurgatio tua. uerumtamen longe antequam litteras tuas accepissem, scribens contra Faustum Manicheum, quomodo eumdem locum, quamuis breuiter explicauerim, et hoc illic non pretermiserim; et legere poterit, si non dedignetur benignitas tua, et a carissimis nostris, per quos nunc hec scripta misi, quomodo uolueris, tibi fides fiet, illud me ante dictasse: mihique de animo meo crede, quod coram Deo loquens, iure caritatis exposco, nunquam mihi uisum fuisse, etiam nunc Christianos ex Iudeis factos sacramenta illa uetera  quolibet affectu, quolibet animo celebrare debere, aut eis ullo modo licere; cum illud de Paulo semper ita senserim, ex quo illius mihi littere innotuerunt: sicut nec tibi uidetur hoc tempore cuiquam esse simulanda ista, cum hoc fecisse Apostolos credas.«

18. »Proinde sicut tu e contrario loqueris, et licet reclamante, sicut scribis, mundo, libera uoce pronuntias, ceremonias Iudeorum et perniciosas esse, et mortiferas Christianis; et quicumque eas obseruauerit, siue ex Iudeis, siue ex gentibus, cum in barathrum diaboli deuolutum: ita ego hanc uocem tuam omnino confirmo, et addo: Quicumque eas obseruauerit, siue ex Iudeis, siue ex gentibus, non solum ueraciter, uerum etiam simulate, cum in barathrum diaboli deuolutum. Quid queris amplius? Sed sicut tu simulationem Apostolorum ab huius temporis ratione secernis, ita ego Pauli Apostoli ueracem tunc in his omnibus conuersationem ab huius temporis, quamuis minime simulata ceremoniarum Iudaicarum obseruatione, secerno; quoniam tunc fuit approbanda, nunc detestanda. Ita quamuis legerimus: Lex et Prophete usque ad Ioannem Baptistam ; et quia propterea querebant Iudei Christum interficere, quia non solum soluebat sabbatum, sed et Patrem suum dicebat Deum, equalem se faciens Deo : et quia gratiam pro gratia accepimus : et quoniam Lex per Moysen data est, gratia autem et ueritas per Iesum Christum facta est : et per Ieremiam 772 promissum est, daturum Deum Testamentum nouum domui Iuda, non secundum Testamentum quod disposuit patribus eorum : non tamen arbitror ipsum Dominum fallaciter a parentibus  circumcisum. Aut si hoc propter etatem minime prohibebat, nec illud arbitror eum dixisse fallaciter lepreso, quem certe non illa per Moysen precepta obseruatio, sed ipse mandauerat: uade et offer pro te sacrificium quod precepit Moyses in testimonium illis . Nec fallaciter ascendit ad diem festum usque adeo non causa ostentationis coram hominibus, ut non euidenter ascenderit, sed latenter« .

19. »At enim dixit idem Apostolus: Ecce ego Paulus dico uobis, quia si circumcidamini, Christus uobis nichil proderit . Decepit ergo Timotheum, et fecit ei nichil prodesse Christum? An quia hoc fallaciter factum est, ideo non obfuit? At ipse hoc non posuit: nec ait, si circumcidamini ueraciter, sicut nec fallaciter, sed sine ulla exceptione dixit: Si circumcidamini, Christus uobis nichil proderit. Sicut ergo tu uis hic locum dare sententie tue, ut uelis subintelligi, nisi fallaciter, ita non  impudenter flagito, ut etiam nos illic intelligere sinas eis dictum: si circumcidamini, qui propterea uolebant circumcidi, quod aliter se putabant in Christo saluos esse non posse. Hoc ergo animo, hac uoluntate, ista intentione quisquis tunc circumcidebatur, Christus ei nichil omnino proderat; sicut alibi aperte dicit, Nam, si per Legem iustitia, ergo Christus gratis mortuus est . Hoc ergo declarat, quod et ipse commemorasti, Euacuati estis a Christo, qui in Lege iustificamini, a gratia excidistis . Illos itaque arguit, qui se iustificari in Lege credebant; non qui legitima illa in eius honorem, a quo mandata sunt obseruabant intelligentes, et qua prenuntiande ueritatis ratione mandata sint, et quousque debeant perdurare. Unde est illud quod ait: Si spiritu ducimini, non adhuc estis sub Lege . Unde, uelut colligis,  apparet, qui sub Lege est, non dispensatiue, ut nostros putas uoluisse maiores; sed uere, ut ego intelligo, cum Spiritum Sanctum non habere.«

20. »Magna mihi uidetur questio, quid sit esse sub Lege sic, quemadmodum Apostolus culpat. Neque enim propter circumcisionem hoc eum arbitror dicere, aut illa sacrificia, que tunc facta a patribus, nunc a Christianis non fiunt, et cetera huiusmodi, 773 sed hoc ipsum etiam  quod Lex iubet: Non concupisces , quod fatemur certe Christianos debere obseruare, atque euangelica maxime illustratione predicari. Legem dicit esse sanctam, et mandatum sanctum et iustum et bonum . Deinde subiungit, Quod ergo bonum est, mihi factum est mors? Absit: sed peccatum ut appareat peccatum, per bonum mihi operatum est mortem,  ut fiat supra modum peccator, aut peccatum, per  mandatum . Quod autem hic dicit, peccatum per mandatum fieri supra modum, hoc alibi ait: Lex subintrauit, ut abundaret delictum. Ubi autem abundauit delictum, superabundauit et gratia . Et alibi, cum superius de dispensatione gratie loqueretur, quod ipsa iustificet, uelut interrogans ait. Quid ergo Lex? Atque huic interrogationi continuo respondit: Preuaricationis gratia posita est, donec ueniet semen, cui promissum est . Hos ergo damnabiliter dicit esse sub Lege, quos reos facit Lex, non implentes Legem, dum non intelligendo gratie beneficium ad facienda Dei precepta, quasi de suis uiribus superba elatione presumunt. Plenitudo enim Legis caritas . Caritas uero Dei diffusa est in cordibus nostris, non per nosipsos, sed per Spiritum Sanctum, qui datus est nobis . Sed huic rei quantum satis est explicande, prolixior fortasse et sui proprii uoluminis sermo debetur. Si ergo illud, quod Lex ait, Non concupisces , si humana infirmitas gratia Dei adiuta non fuerit, sub se reum tenet, et preuaricatorem potius damnat, quam liberat peccatorem, quanto magis illa, que significationis causa precepta sunt, circumcisio, et cetera, que reuelatione gratie latius innotescente, necesse fuerat aboleri, iustificare neminem poterant? Non tamen ideo fuerant tanquam diabolica gentium sacrilegia fugienda, etiam cum ipsa gratia iam ceperat reuelari, que umbris talibus fuerat prenuntiata; sed permittenda paululum eis, maxime qui ex illo populo, cui data sunt, uenerant. Postea uero tanquam cum honore sepulta sunt, a Christianis omnibus irreparabiliter deserenda.«

21. »Hoc autem, quod dicis , quid sibi uult, oro te? Aut enim hoc est, quod ego appello officiosum mendacium, ut hec dispensatio sit officium, uelut honeste mentiendi: aut quid aliud sit, omnino non uideo, nisi forte, addito nomine dispensationis, fiat [al. fit] ut mendacium non sit mendacium: quod si absurdum est; cur ergo non aperte dicis officiosum mendacium defendendum, 774 nisi forte nomen te mouet: quia non tam usitatum est in Ecclesiasticis libris uocabulum Officii, quod Ambrosius noster non timuit, qui suos quosdam libros utilium preceptionum plenos, de Officiis uoluit appellare. An si officiose mentiatur quisque culpandus est; si dispensatiue, approbandus? Rogo te, mentiatur ubi elegerit qui hoc putat: quia et in hoc magna questio est, sit ne aliquando mentiri uiri boni, imo uiri Christiani, qualibus dictum est, Sit in ore uestro, est, est, non, non, ut non sub iudicio decidatis?  Et qui cum fide audiunt, Perdes omnes qui loquuntur mendacium« .

22. »Sed hec, ut dixi, et alia et magna questio est: eligat quod uoluerit, qui hoc existimat, ubi mentiatur, dum tamen a scribentibus auctoribus sanctarum Scripturarum, et maxime Canonicarum, inconcusse credatur, et defendatur omnino abesse mendacium: ne dispensatores Christi, de quibus dictum  est, Hic iam queritur inter dispensatores, ut fidelis quis inueniatur , tanquam magnum aliquid sibi fideliter didicisse uideantur, pro ueritatis dispensatione mentiri, cum ipsa fides in latino sermone ab eo dicatur appellata, quia fit quod dicitur. Ubi autem fit quod dicitur, mentiendi utique non est locus. Fidelis igitur dispensator Apostolus Paulus procul dubio nobis exhibet in scribendo fidem: quia ueritatis dispensator erat, non falsitatis. Ac per hoc uerum scripsit, uidisse se Petrum non recte ingredientem ad ueritatem Euangelii, eique in faciem restitisse, quod gentes cogeret iudaizare . Ipse uero Petrus, quod a Paulo fiebat utiliter libertate caritatis, sancta ac benigna pietate humilitatis accepit: atque ita rarius et sanctius exemplum posteris prebuit, quo non dedignarentur sicubi forte recti tramitem reliquissent, etiam a posterioribus corrigi; quam Paulus, quo confidenter auderent, etiam minores maioribus pro defendenda Euangelica ueritate, salua fraterna caritate resistere. Nam cum satius sit, a tenendo itinere in nullo, quam in aliquo declinare; MULTO EST tamen mirabilius et laudabilius, libenter accipere corrigentem, quam audacter corrigere deuiantem. Est laus itaque iuste libertatis in Paulo et sancte humilitatis in Petro: que, quantum mihi pro modulo meo uidetur, magis fuerat aduersus calumniantem Porphyrium defendenda, quam ut ei daretur obtrectandi maior occasio, qua multo mordacius criminaretur Christianos fallaciter 775 uel suas litteras scribere, uel Dei sui sacramenta  tractare.«

23. »Flagitas a me, ut aliquem saltem unum ostendam, cuius in hac re sententiam sita secutus, cum tu tam plures nominatim commemoraueris, qui te in eo, quod astruis precesserunt; petens ut in eo, quod te reprehendo errantem, patiar te errare cum talibus; quorum ego fateor neminem legi; sed cum ferme sex, uel septem, horum quatuor auctoritatem tu quoque infringis. Nam Laodicenum, cuius nomen taces, de Ecclesia dicis nuper egressum; Alexandrum autem ueterem hereticum; Origenem uero ac Dydimum reprehensos abs te, lego in recentioribus questionibus, quamuis Origenem mirabiliter ante laudaueris. Cum his ergo errare puto, quia nec te ipse patieris; quamuis hoc perinde dicatur ac si in hac sententia non errauerint. Nam quis est, qui se uelit cum quolibet errare? Tres igitur restant, Eusebius Emisenus, Theodorus Heracleotes, et quem paulo post commemoras, Ioannes, qui dudum in Pontificali gradu Constantinopolitanam rexit Ecclesiam.«

24. »Porro si queras, uel recolas, quid hinc senserit noster  Ambrosius: quid noster itidem Cyprianus,  inuenies fortasse, nec nobis defuisse, quos in eo, quod asserimus, sequeremur, quanquam sicut paulo ante dixi, TANTUMMODO Scripturis Canonicis hanc ingenuam debeam seruitutem, qua eas solas ita sequar, ut conscriptores earum nichil in eis omnino errasse, nichil fallaciter posuisse non dubitem. Proinde cum quero tertium, ut tres etiam ego tribus opponam, possem quidem, ut arbitror, facile reperire, si multa legissem. uerumtamen ipse mihi pro his omnibus, imo supra hos omnes Apostolus Paulus occurrit: ad ipsum confugio; ad ipsum ab omnibus qui aliud sentiunt litterarum tractatoribus prouoco, ipsum interrogans interpello et requiro in eo, quod scripsit ad Galatas, uidisse se Petrum non recte ingredientem ad ueritatem Euangelii, eique in faciem propterea restitisse, quod illa simulatione gentes iudaizare cogebat , utrum uerum scripserit, an forte nescio qua dispensatiua falsitate mentitus sit. Et audio eum paulo superius, in eiusdem narrationis exordio religiosa uoce mihi clamantem, Que autem 776 scribo uobis, ecce coram Deo quia non mentior« .

25. »Dent ueniam quilibet aliud opinantes; ego magis credo tanto Apostolo in suis litteris iuranti, quam cuique doctissimo de alienis disputanti. Nec dici timeo, me sic Paulum defendere, quod non simularit errorem Iudeorum, sed uere fuerit in errore. Quoniam neque simulabat errorem qui libertate Apostolica, sicut illi tempori congruebat, uetera illa sacramenta, ubi opus erat agendo, commendabat ea, non solum Satane uersutia decipiendis hominibus, sed Dei prouidentia, prenuntiandis rebus futuris prophetice constituta. Nec uere fuerat in errore Iudeorum, qui non solum nouerat, sed etiam instanter et acriter predicabat eos errare, qui putabant gentibus imponenda, uel iustificationi quorumcumque fidelium necessaria.«

26. »Quod autem dixi eum factum Iudeis tanquam Iudeum, et tanquam gentilem gentibus, non mentientis astu, sed compatientis affectu quemadmodum dixerim, parum mihi uisus es attendisse; imo ego fortasse non satis hoc explanare potuerim. Neque enim hoc ideo dixi, quod misericorditer illa simulauerit; sed quia sic ea non simulauit, que faciebat similia Iudeis; quemadmodum nec illa que faciebat similia gentibus, que tu quoque commemorasti: atque in eo me, quod non ingrate fateor, adiuuisti. Cum enim abs te quesissem in epistola mea, quomodo putetur ideo factus Iudeis tanquam Iudeus, quia fallaciter suscepit sacramenta Iudeorum, cum et gentibus tanquam gentilis factus sit, nec tamen suscepit fallaciter sacrificia gentium: tu respondisti in eo factum gentibus tanquam gentilem, quod preputium receperit; quod indifferenter permiserit uesci  cibis, quos damnant Iudei. Ubi ego quero: utrum et hoc simulate fecerit? Quod si absurdissimum atque falsissimum est: sic ergo et illa, in quibus Iudeorum consuetudini congruebat libertate prudenti, non necessitate seruili, aut quod est indignius, dispensatione fallaci potius quam fideli.«

27. »Fidelibus enim, et his qui cognouerunt ueritatem, sicut ipse testatur  omnis creatura Dei 777 bona est, et nichil abiiciendum, quod cum gratiarum actione accipitur . Ergo et ipsi Paulo non solum  uiro, uerum etiam dispensatori maxime fideli, non solum cognitori, uerum etiam doctori ueritatis, omnis utique in cibis creatura Dei, non simulate, sed uere bona erat. Cur igitur nichil simulate suscipiendo sacrorum, ceremoniarumque gentilium, sed de cibis et preputio uera sentiendo, atque docendo, tamen tanquam gentilis factus est gentibus, et non potuit fieri tanquam Iudeus Iudeis, nisi fallaciter suscipiendo sacramenta Iudeorum? Cur oleastro inserto obseruauit dispensationis ueracem fidem: et naturalibus ramis non extra, sed in arbore constitutis, nescio quod dispensatorie uelamen simulationis obtendit? Cur factus tanquam gentilis gentibus, quod sentit docet, quod  ait, sentit: factus autem tanquam Iudeus Iudeis, aliud claudit in pectore, aliud promit in uerbis, in factis, in scriptis? Sed absit hoc sapere. Utrisque enim debebat caritatem de corde puro, et conscientia bona, et fide non ficta. Ac per hoc omnibus omnia factus est, ut omnes lucrifaceret, non mentientis astu, sed compatientis affectu, id est, non omnia mala hominum fallaciter agendo; sed aliorum omnium malis omnibus, tanquam si sua essent, misericordis medicine diligentiam procurando.«

28. »Cum itaque illa Testamenti ueteris sacramenta, etiam sibi agenda minime recusabat, non misericorditer fallebat; sed omnino non fallens, atque hoc modo a Domino Deo illa usque ad certi temporis dispensationem iussa esse commendans, a sacrilegis sacris gentium distinguebat. Tunc autem, non mentientis astu, sed compatientis affectu, Iudeis tanquam Iudeus fiebat, quando eos ab illo errore, quo uel in Christum credere nolebant, uel per uetera  sacerdotia sua ceremoniarumque obseruationes se a peccatis posse mundari, fierique saluos existimabant: sic liberare cupiebat tanquam ipse illo errore teneretur: diligens utique proximum tanquam seipsum, et hec aliis faciens, que sibi ab aliis fieri uellet, si hoc illi opus esset. Quod cum Dominus monuisset, adiunxit: Hec est enim Lex et Prophete« .

29. »Hunc compatientis affectum, in eadem Epistola ad Galatas precipit, dicens: Si preoccupatus fuerit homo in aliquo 778 delicto, uos qui spirituales  estis, instruite huiusmodi in spiritu lenitatis, intendens teipsum, ne et tu tenteris . uide  si non dixit: fiere tanquam ille, ut illum lucrifacias. Non utique, ut ipsum dilectum fallaciter ageret; aut se id habere simularet: sed ut in alterius delicto, quid etiam sibi accidere posset, attenderet, atque ita alteri, tanquam sibi ab altero uellet, misericorditer subueniret, hoc est, non mentientis astu, sed cum patientis affectu. Sic Iudeo, sic gentili, sic cuilibet homini Paulus in errore, uel peccato aliquo constituto, non simulando, quod non erat, sed compatiendo, quia esse potuisset, tanquam qui se hominem cogitaret, omnibus omnia factus est, ut omnes lucrifaceret.«

30. »Teipsum, si placet, obsecro, te paulisper intuere: teipsum, inquam, erga meipsum; et recole, uel si habes conscripta, relege uerba tua in illa epistola, quam mihi per fratrem nostrum, iam collegam meum Cyprianum breuiorem misisti, quam ueraci, quam germano, quam pleno caritatis affectu, cum quedam me in te commisisse expostulasses grauiter, subiunxisti: : Hec abs te uerba, non solum ex animo dicta, sentio, uerum etiam benigno animo ad consulendum mihi. Deinde [al. Denique] addis, quod etiam si non adderes, appareret, et dicis : O uir sancte mihique  ueraci corde dilecte, hoc ipsum, quod posuisti in litteris tuis, quo te mihi exposuisse non dubito, hoc ipsum omnino Apostolum Paulum credo exhibuisse in litteris suis, non uni cuilibet homini, sed Iudeis, et Grecis, et omnibus gentibus filiis suis, quos in Euangelio genuerat, et quos pariendo parturiebat: et deinde posterorum tot millibus fidelium Christianorum, propter quos illa memorie mandabatur [al. commendabatur] epistola, ut nichil in sua mente retineret, quod distaret a labiis.«

31. »Certe factus es etiam tu, tanquam ego, non mentientis astu, sed compatientis affectu, cum cogitares tam me non relinquendum 779 in ea culpa, in quam me prolapsum existimasti, quam nec te uelles, si co modo prolapsus esses. Unde agens gratias beneuole menti erga me tue, simul posco ut etiam mihi non succenseas, quod cum in opusculis tuis aliqua me mouerent, motum meum intimaui tibi: hoc erga me ab omnibus seruari [al. obseruari] uolens, quod erga te ipse seruari, ut quidquid improbandum putant in scriptis meis, nec  laudent subdolo pectore, nec ita reprehendant apud alios, ut taceant apud me; hinc potius existimans ledi amicitiam, et necessitudinis  iura uiolari. Nescio enim utrum amicitie Christiane putande sint, in quibus magis ualet uulgare prouerbium, Obsequium amicos, ueritas odium parit, quam Ecclesiaticum, Fideliora sunt uulnera amici, quam uoluntaria oscula inimici.«

32. »Proinde carissimos nostros, qui nostris laboribus sincerissime fauent, hoc potius quanta possumus instantia doceamus, quo sciant fieri posse, ut inter carissimos aliquid alterutro sermone contradicatur, nec tamen ipsa caritas minuatur, nec ueritas odium pariat, que debetur amicitie; siue illud uerum sit, quod contradicitur, siue corde ueraci qualecumque sit dicitur, non retinendo in mente, quod a labiis distet. Credant igitur fratres nostri, familiares tui, quibus testimonium perhibes, quod sint uasa Christi, me inuito factum, nec mediocrem de hac re dolorem inesse cordi meo, quod littere mee prius in multorum manus uenerunt [al. uenerint], quam ad te, ad quem scripte sunt, peruenire potuerunt. Quo autem modo id acciderit, et longum est enarrare [al. narrare], et, nisi fallor, superfluum: cum sufficiat si quid mihi in hoc creditur, non eo factum animo, quo putatur; nec omnino mee fuisse uoluntatis, aut dispositionis, aut consensionis, aut saltem  cogitationis, ut fieret. Hoc si non credunt, quod Deo teste loquor, quid amplius faciam non habeo. Ego tamen absit, ut eos credam, hec tue sanctitati maleuola mente suggerere ad excitandas inter nos inimicitias; quas misericordia Domini Dei nostri auertat a nobis; sed, sine ullo nocendi animo, facile de homine humana uitia suspicari. Hoc enim me de illis equum est credere, si uasa sunt Christi, non in contumeliam, sed in honorem facta, et disposita in domo magna a Deo  , 780 ad omne opus bonum. Quod si post hanc attestationem meam, si in notitiam eorum uenerit; facere uoluerint; quam non recte faciant, et tu uides.«

33. »Quod sane scripseram, nullum me librum aduersus te Romam misisse, ideo scripseram, quia et libri nomen ab ipsa epistola discernebam. Unde omnino nescio quid aliud te audisse existimaueram; et Romam nec ipsam epistolam, sed tibi miseram; et aduersus te non esse arbitrabar, quod sinceritate amicitie, siue admonendum, siue ad te, uel me abs te corrigendum fecisse me noueram. Exceptis autem familiaribus tuis, teipsum obsecro per gratiam, qua redempti sumus, ut quecumque tua bona, que Domini bonitate tibi concessa sunt, in litteris meis posui, non me existimes insidioso blandiloquio posuisse. Si quid autem in te peccaui, dimittas mihi. Nec illud, quod de nescio cuius Pete facto ineptius fortasse, quam litteratius a me commemoratum est, amplius quam dixi, ad te trahas: cum continuo subiecerim, non hoc ideo me dixisse, ut oculos cordis reciperes, quos absit unquam ut amiseris; sed ut aduerteres, quos sanos ac uigiles haberes. Propter solam ergo   si scripserimus aliquid, quod scripto posteriore destruere debeamus, imitandam, non propter Stesichori cecitatem, quam cordi tuo nec tribui, nec timui, attengendum illud existimaui: atque identidem rogo, ut me fidenter corrigas, ubi mihi hoc opus esse  perspexeris. Quanquam enim secundum honorum uocabula, que iam Ecclesie usus obtinuit: Episcopatus Presbyterio maior sit: tamen in multis rebus Augustinus Hieronymo minor est: LICET ETIAM a minore quolibet non sit refugienda, uel dedignanda correctio.«

34. »De interpretatione tua iam mihi persuasisti, qua utilitate Scripturas uolueris transferre de Hebreis; ut scilicet ea, que a Iudeis pretermissa, uel corrupta sunt, proferres in medium: Sed insinuare digneris peto, a quibus Iudeis, utrum ab eis ipsis, qui ante aduentum Domini interpretati sunt; et si ita est, quibus, uel quonam eorum; an ab istis posterius, qui propterea putari possunt, aliqua de codicibus Grecis uel subtraxisse, uel in eis corrupisse, ne illis testimoniis de Christiana fide conuincerentur? Illi autem anteriores cur hoc facere uoluerint, 781 non inuenio. Deinde nobis mittas, obsecro interpretationem tuam de Septuaginta; quam te edidisse nesciebam. Librum quoque tuum, cuius mentionem fecisti, de optimo genere interpretandi, cupio legere; et adhuc nosse quomodo cequanda sit in interprete peritia linguarum, coniecturis corum, qui scripturas edisserendo pertractant; quos necesse est, etiamsi recte atque unius fidei fuerint, uarias parere in multorum locorum obscuritate sententias: quamuis nequaquam ipsa uarietas ab eiusdem fidei unitate discordet; sicut etiam unus tractator, secundum eamdem fidem, aliter atque aliter eumdem locum potest exponere, quia hoc eius obscuritas patitur.«

35. »Ideo autem desidero interpretationem tuam de Septuaginta, ut et tanta Latinorum interpretum, qui qualescumque hoc ausi sunt, quantum possumus imperitia careamus: et hi, qui me inuidere putant utilibus laboribus tuis, tandem aliquando, si fieri potest, intelligant, propterea me nolle tuam ex Hebreo interpretationem in Ecclesiis legis, ne contra Septuaginta auctoritatem, tanquam nouum aliquid proferentes, magno scandalo perturbemus plebes Christi, quarum aures, et corda illam interpretationem audire consueuerunt, que etiam ab Apostolis approbata est. Unde et illud apud Ionam uirgultum , si in Hebreo nec hedera est, nec cucurbita, sed nescio quid aliud, quod trunco suo nixum, nullis sustentandum adminiculis erigatur; mallem iam in omnibus Latinis cucurbitam legi. Non enim frustra hoc puto Septuaginta posuisse, nisi quia et huic si mile sciebant.«

 36. »Satis me, imo fortasse plus quam satis, tribus epistolis tuis respondisse arbitror; quarum duas per Cyprianum accepi, unam per Firmum. Rescribe quod uisum fuerit ad nos uel alios instruendos. Dabo autem operam diligentiorem quantum me adiuuat Dominus, ut littere, quas ad te scribo, prius ad te perueniant, quam ad quemquam, a quo latius dispergantur. Fateor enim, nec mihi hoc fieri uelle de tuis ad me, quod de meis ad te factum iustissime expostulas. Tamen placeat nobis inuicem non tantum caritas, uerum etiam libertas amicitie; nec apud me taceas, uel ego apud te, quod in nostris litteris uicissim nos mouet; eo scilicet animo qui oculis Dei, in fraterna dilectione, non 782 displicet. Quod si inter nos fieri posse sine ipsius dilectionis perniciosa offensione non putas; non fiat. Illa enim caritas, quam tecum habere uelim, profecto maior est: sed  melius hec minor, quam nulla est.«



EPISTOLA CXuII  . AD MATREM ET FILIAM  IN GALLIA COMMORANTES.

Docet uiduis et uirginibus uitandam esse domesticam consuetudinem eorum, unde sit periculum uel pudicitie, uel fame. Argumentum epistole ipse copiosius exponit in Prefatione.



PRAEFATIO.

1. Retulit mihi quidam frater e Gallia, se habere sororem uirginem, matremque uiduam, que in eadem urbe diuisis habitarent cellulis: et uel ob hospitii  solitudinem, uel ob custodiendas facultatulas, presules sibi quosdam Clericos assumpsissent; ut maiore dedecore iungerentur alienis, quam a se fuerant separate. Cumque ego ingemiscerem, et multo plura tacendo quam loquendo significarem. Queso te, inquit, corripias eas litteris tuis, et ad concordiam reuoces; ut mater filiam, et filia matrem agnoscat. Cui ego: Optimam, inquam, mihi iniungis prouinciam: ut alienus conciliem, quas filius fraterque non potuit. Quasi uero Episcopalem cathedram teneam, et non clausus cellula, ac procul a turbis remotus, uel preterita plangam uitia, uel uitare nitar presentia. Sed et incongruum est latere corpore, et lingua per totum orbem uagari. Et ille: Nimium, ait, formidolosus es. Ubi illa quondam constantia, in qua multo sale orbem defricans  , Lucillianum quippiam retulisti? Hoc est, aio, quod me fugat, et labra diuidere non sinit. Postquam enim arguendo crimina, factus sum criminosus, et iuxta tritum uulgi sermone prouerbium:   Iurgantibus, et negantibus cunctis, nec aures me credo habere, nec tactum: ipsique parietes in me maledicto resonarunt, et in me psallebant qui bibebant uinum : coactus 783 malo tacere didici, rectius esse arbitrans, ponere custodiam ori meo, et ostium munitum labiis meis , quam declinare cor meum in uerba malitie: et dum carpo uitia, in uitium detractionis incurrere. Quod cum dixissem: Non est, inquit, detrahere, uerum dicere; nec priuata correptio generalem facit doctrinam; cum aut rarus, aut nullus sit, qui sub huius culpe rea tum  cadat. Queso ergo te, ne me tanto itinere uexatum, frustra uenisse patiaris. Scit enim Dominus, quod post uisionem sanctorum Locorum, hanc uel maxime causam habui, ut cum tuis litteris sorori mederer ac matri. Et ego: Iamiam, inquam, quod uis faciam: nam et epistole transmarine sunt, et specialiter sermo dictatus, raro potest inuenire quos mordeat. Te autem obsecro, ut clam sermonem hunc habeas. Cumque portaueris eum pro uiatico, si auditus fuerit, letemur pariter, si autem contemptus fuerit, quod et magis reor, ego uerba perdiderim, tu itineris longitudinem.


Explicit Prefatio.

2. Primum uos scire cupio  soror et filia, me non idcirco scribere, quia aliquid de uobis sinistrum suspicer; sed ne ceteri suspicentur  uestram me orare concordiam. Alioquin  si peccatorum uos existimarem glutino cohesisse, nunquam scriberem; sciremque me surdis narrare fabulam. Deinde hoc obsecro, ut si mordacius quippiam scripsero, non tam mee putetis austeritatis [al. auctoritatis] esse, quam morbi. Putride carnes ferro curantur et cauterio: uenena serpentino pelluntur antidoto. Quod satis dolet, maiori dolore expellitur. Ad extremum hoc dico, quod si etiam hec conscientia criminis uulnus non habeat, habet tamen fama ignominiam. Mater et filia, nomina pietatis, officiorum uocabula, uincula nature, secunda post Deum federatio. Non est laus, si uos diligitis: scelus est, quod odistis. Dominus iehsu subiectus erat parentibus suis : uenerabatur matrem, cuius 784 erat ipse pater. Colebat nutritium, quem nutriuerat: gestatumque se meminerat alterius utero, alterius brachiis. Unde et in cruce pendens, commendat parentem discipulo , quam nunquam ante crucem dimiserat.

 3. Tu uero, filia  tu, inquam, filia, eius domum angustam iudicas, cuius non tibi fuit uenter angustus? Decem mensibus utero clausa uixisti, et uno die in uno cubiculo cum matre non duras? An oculos eius ferre non potes? et, que [al. quia] omnes motus tuos, utpote illa, que genuit, que aluit, et ad hanc perduxit etatem, facilius intelligit, testem domesticam fugis? Si uirgo es, quid times diligentem custodiam? si corrupta, cur non palam nubis? Secunda post naufragium tabula est, quod male ceperis, saltem hoc remedio temperare. Neque uero hoc dico, quod post peccatum tollam penitentiam, ut quod male cepit, male perseueret [al. ceperis et perseueres]: sed quod desperem in istiusmodi copula diuulsionem. Alioqui si ad matrem migraueris post ruinam, facilius poteris cum ea plangere, quod per illius absentiam perdidisti. Quod si adhuc integra es, et non perdidisti, serua ne perdas. Quid tibi necesse est in ea uersari domo, in qua necesse habes quotidie aut perire, aut uincere? Quisquamne mortalium iuxta uiperam securos somnos capit? que etsi non percutiat, certe sollicitat. Securius est perire non posse, quam iuxta periculum non perisse. In altero tranquillitas est, in altero gubernatio. Ibi gaudemus, hic euadimus.

4. Sed forte respondeas: Non bene morata mater est, res seculi cupit, amat diuitias, ignorat ieiunium, oculos stibio linit, uult compta procedere, et nocet proposito meo, nec possum cum huiusmodi uiuere. Primum quidem etiamsi talis est, ut causaris, maius habebis premium, si talem non deseras. Illa te diu portauit in utero, diu aluit, et difficiliores infantie mores blanda pietate sustinuit. Lauit pannorum 785 sordes, et immundo sepe fedata est stercore. Assedit egrotanti; et que pro te sua fastidia sustinuit, tua quoque passa est. Ad hanc perduxit etatem; ut Christum amares, docuit. Non tibi displiceat eius conuersatio, que te sponso tuo uirginem consecrauit. Quod si ferre non potes et delicias eius fugis: atque  secularis est mater, habes alias uirgines, habes sanctum pudicitie chorum. Quid matrem deserens, eum eligis [al. diligis], qui forsitan suam reliquit sororem et matrem? Illa difficilis; sed iste facilis. Illa iurgatrix: ergo iste placabilis. Quero, utrum uirum secuta sis, an postea inueneris? Si eum secuta es, manifestum est matrem reliqueris. Si postea reperisti, ostendis quid in matris hospitio non potueris inuenire. Durus dolor est, et meo mucrone me uulnerans. Qui ambulat, inquit, simpliciter, ambulat confidenter . Tacerem  , si me non morderet conscientia, et in aliis meum crimen non reprehenderem: nec per trabem  oculi mei alterius festucam uiderem. Nunc autem cum inter fratres procul habitans, eorumque fruens contubernio honeste sub arbitris, et uideam raro, et uidear: impudentissimum est huius te uerecundiam non sequi, cuius sequi testeris exemplum. Quod si dixeris: Et mihi sufficit conscientia mea: habeo Deum iudicem, qui mee uite est testis; non curo quid loquantur homines: audi Apostolum scribentem: Prouidentes bona, non solum coram Deo, sed etiam coram omnibus hominibus . Si quis te carpit, quod sis Christiana, quod sis uirgo, ne cures, quod ideo dimiseris matrem, ut in monasterio inter uirgines uiueres: talis detractio laus tua est. UBI NON LUXURIA in puella Dei, sed duritia carpitur, crudelitas ista pietas est. Illum enim prefers [al. preferas] matri, quem preferre iuberis et anime tue. Quem si et ipsa pretulerit, et filiam te sentiet et sororem.

5. Quid igitur? scelus est sancti uiri habere contubernium? Obtorto collo me in ius trahis ut aut probem quod nolo, aut multorum inuidiam subeam. Sanctus uir nunquam a matre filiam seiungit: utramque suscipit, et utramque 786 ueneratur. Sit quamlibet sancta filia, mater uidua indicium castitatis est. Si ceuus tuus est ille nescio quis, matrem tuam honoret ut suam: si senior, te ut filiam diligat, et parentis subiiciat discipline. Non expedit amborum fame, plus te illum amare quam matrem: ne non uideatur in te affectum eligere, sed etatem. Et hec dicerem, si fratrem Monachum non haberes, si domesticis careres presidiis. Nunc uero, proh dolor. inter matrem atque germanum, et matrem uiduam, fratremque Monachum, cur se alienus interserit? Bonum quidem est, ut te et filiam noueris et sororem. Si autem utrumque non potes, et mater quasi dura respuitur, saltem frater placeat. Si frater asperior est, mollior sit illa que genuit. Quid palles? quid estuas? quid uultum rubore suffundis, et trementibus labiis impatientiam pectoris contestaris? Non superat amorem matris et fratris, nisi solius uxoris affectus.

6. Audio preterea te suburbana rura, uillarum amenitates cum affinibus atque cognatis, et istiusmodi generis hominibus circumire. Nec dubito quin uel consobrina, uel soror sit, in quarum solatium noui generis ducaris assecla. Absit quippe, ut quamuis proximi sint et cognati, uirorum te suspicer captare consortia. Obsecro ergo te, uirgo, ut mihi respondeas: Sola uadis in comitatu propinquorum, an cum amasio tuo? Quamuis sis impudens, secularium oculis eum ingerere non audebis. Si enim hoc feceris, et te et illum familia uniuersa cantabit: uos cunctorum digiti denotabunt: ipsa quoque soror, aut affinis, siue cognata, que in adulationem tui, sanctum et  Nonnum coram te uocant, cum se paululum  auerterint, portentuosum ridebunt maritum. Siu autem sola ieris  utique inter seruos adolescentes, inter maritatas feminas atque nupturas, inter lasciuas puellas, et comatos  liniatosque iuuenes, furuarum uestium puella gradieris. Dabit tibi barbatulus quilibet manum, sustentabit lassam; et pressis digitis, aut tentabitur, 787 aut tentabit. Erit tibi inter uiros matronasque conuiuium: spectabis aliena  oscula, pregustatos cibos; et non absque scandalo tuo, in aliis sericas uestes, auratasque miraberis. In ipso quoque conuiuio ut uescaris carnibus, quasi inuita cogeris. Ut uinum bibas, Dei laudabitur creatura. Ut laues balneis, sordibus detrahetur: et omnes te, cum aliquid eorum, que suadent,  si retrectans feceris, puram, simplicem, dominam, et uere ingenuam conclamabunt. Personabit interim aliquis cantator ad mensam, et inter psalmos dulci modulamine currentes, quoniam alienas non audebit uxores, te, que custodem non habes, sepius respectabit. Loquetur nutibus, et quidquid metuit dicere, significabit affectibus. Inter has et tantas illecebras uoluptatum, etiam ferreas mentes libido domat: que maiorem in uirginibus patitur famem, dum dulcius putat omne quod nescit. Narrant gentilium fabule, cantibus sirenarum nautas isse in saxa precipites: et ad Orphei citharam, arbores bestiasque, ac silicum dura mollita. Difficile inter epulas seruatur pudicitia. Nitens cutis sordidum ostendit animum.

7. Legimus in scholis pueri, et spirantia in plateis era perspeximus, aliquem ossibus uix herentem, illicitis arsisse amoribus, et ante uita caruisse, quam peste. Quid tu facies puella sani corporis, delicata, pinguis, rubens, estuans inter carnes, inter uina, et balneas, iuxta maritos [al. maritas], iuxta adolescentulos [al. adolescentulas]? Que et si rogata non feceris, tamen  de forma putes testimonium, si rogeris. Libidinosa mens ardentius inhonesta persequitur; et quod non licet, dulcius suspicatur. uestis ipsa uilis et pulla, animi tacentis indicium est; si rugam non habeat; si per terram,  ut altior uidearis, trahatur; si de industria dissuta sit tunica, ut aliquid intus appareat, operiatque quod fedum est, et aperiat quod formosum.  Caliga quoque ambulantis nigella ac nitens stridore ad se iuuenes uocat. Papille fasciolis comprimuntur, et crispanti cingulo angustius pectus arctatur. Capilli, uel in frontem, uel in aures defluunt. 788 Palliolum interdum cadit, ut candidos  nudet humeros, et quasi uideri noluerit, celat festina, quod uolens detexerat. Et quando in publico quasi per uerecundiam operit faciem, lupanarium [al. luparum] arte id solum ostendit, quod ostensum magis placere potest.

8. Respondebis: Unde me nosti? et quomodo tam longe positus, iactas in me oculos tuos? Fratris tui hoc mihi narrauerunt lacryme, et intolerabiles per momenta singultus. Atque utinam ille mentitus sit, et magis timens hoc quam arguens, dixerit. Sed mihi crede: nemo mentiens plorat. Dolet sibi prelatum iuuenem, non quidem comatum, non uestium sericarum,  sed torosulum et in sordibus delicatum qui ipse seculum signet, textrinum teneat, pensa distribuat, regat familiam, emat quidquid de publico necessarium est. Dispensator et dominus, et preueniens officia seruulorum, quem omnes rodant famuli: et quidquid domina non dederit, illum clamitent subtraxisse. Querulum seruulorum genus est, et quantacumque dederis, semper eis minus est. Non enim considerant de quanto, sed quantum detur; doloremque suum solis, quod possunt, obtrectationibus consolantur. Ille parasitum, iste impostorem, hic heredipetam, alius nouo quolibet appellat uocabulo. Ipsum iactant assidere lectulo, obstetrices adhibere languenti, portare matulam, calefacere lintea, plicare fasciolas. Facilius mala credunt homines, et quodcumque domi fingitur, rumor in publicum fit. Nec mireris, si ancille et seruuli de uobis ista confingant, cum mater quoque idipsum queratur et frater.

9. Fac igitur quod moneo, quod precor, ut primum matri, dehinc, si id fieri non potest, saltem fratri reconcilieris. Aut si ista tam cara nomina hostiliter detestaris diuidere, ab eo, quem tuis diceris pretulisse. Si autem et hoc non potes   uel honestius sodali tuo utere. Separentur domus uestre, diuidaturque conuiuium, ne maledici 789 homines sub uno tectulo uos manentes, lectulum quoque criminentur habere communem. Potes et ad necessitates tuas quale uoluisti habere solatium, et aliqua ex parte publica carere infamia. Quanquam cauenda sit macula, que nullo nitro secundum Ieremiam, nulla fullonum herba elui [al. dilui] potest. Quando uis, ut te uideat et inuisat, adhibe arbitros, amicos, libertos [al. liberos], seruulos. Bona conscientia nullius oculos fugit. Intret, intrepidus, securus exeat. Taciti oculi, et sermo silens, et totius corporis habitus uel, trepidationem interdum, uel securitatem loquuntur. Aperi queso aures tuas, et clamorem totius ciuitatis exaudi. Iam perdidistis uestra uocabula, et mutuo ex uobis cognomina suscepistis: tu illius diceris, et ille tuus. Hec mater audit et frater: paratique sunt, et  precantur uos sibi diuidere; et priuatam uestre coniunctionis infamiam, laudem facere communem. Tu esto cum matre, sit ille cum fratre. Audentius diliges sodalem fratris tui: honestius amabit mater amicum filii, quam filie sue. Quod si nolueris, si mea monita rugata fronte contempseris, epistola tibi hec uoce libera proclamabit: Quid alienum seruum obsides? quid ministrum Christi, famulum tibi facis? Respice ad populum, singulorum facies intuere. Ille in Ecclesia legit, in te aspiciunt uniuersi: nisi quod pene licentia coniugali de tua infamia gloriaris. Nec iam secreto dedecore potes esse contenta. Procacitatem, libertatem uocas. Facies meretricis facta est tibi, nescis erubescere .

10. Iterum me malignum, iterum suspiciosum et rumigerulum clamitas. Egone suspiciosus? egone maleuolus? qui ut in principio epistole prefatus sum, ideo scripsi, quia non suspicabar. An tu negligens, dissoluta, contemptrix, que annos nata  uiginti quinque, adolescentem necdum bene barbatulum, ita brachiis tuis, quasi cassibus inclusisti? Optimum reuera pedagogum, qui te moneat, qui asperitate frontis terreat. 790 Et quanquam in nullis etatibus libido sit tuta, tamen uel cano capite, ab aperta defendit ignominia. ueniet, ueniet tempus  et iste formosulus tuus, quia cito senescunt mulieres, maxime que iuxta uiros sunt, uel ditiorem reperiet, uel iuniorem. Tunc te penitebit consilii tui, et tedebit pertinacie, quando et rem et famam amiseris, quando quod male iunctum fuerat, diuidetur bene. Nisi forte secura es, et coalescente tanti temporis caritate, dissidium non uereris.

11. Tu quoque mater, que propter etatem maledicta non metuis, noli sic uindicare, ut pecces. Magis a te discat filia separari, quam tu ab illa seiungi. Habes filium, et filiam, et generum, imo et contubernalem filie tue. Quid queris aliena solatia, et ignes iam sopitos suscitas? Honestius est tibi saltem culpam filie sustentare, quam occasionem tue querere. Sit tecum filius Monachus, pietatis uiduitatisque presidium. Quid tibi alienum hominem queris, in ea presertim domo, que filium et filiam capere non potuit? Eius iam etatis es, ut possis nepotes habere ex filia. In uita ad te utrumque. Reuertatur cum uiro, que sola exierat. uirum dixi, non maritum. Nenio calumnietur. Sexum significare uolui, non coniugium. Aut si erubescit, et retractat, et domum, in qua nata est, arbitratur angustam, uos ad eius hospitiolum pergite; quamuis arctum sit, facilius matrem et fratrem capere potest, quam hominem alienum, cum quo certe in domo una,  uno cubiculo, casta manere non poterat. Sint in una domo due femine, et duo masculi. Si autem et tertius ille   tuus habitare non uult, et seditiones ac turbas concitat, sit biga, sit triga, frater uester hac filius, et sororem illi exhibebit  et matrem. Alii uitricum et generum uocitent, ille nutricium appellet et fratrem.

12. Hec ad breuem lucubratiunculam celeri sermone dictaui, uolens desiderio 791 postulantis satisfacere, et quasi ad scholasticam materiam me exercens. Eadem enim die mane pulsabat ostium,  qui profecturus erat. Simulque ut ostenderem obtrectatoribus meis, quod et ego possim quidquid uenerit in buccam dicere. Unde et de Scripturis pauca perstrinxi; nec orationem meam, ut in ceteris libris facere solitus sum, illarum floribus texui. Extemporalis est dictatio, et tanta ad lumen lucernule facilitate profusa, ut notariorum manus lingua precurreret; et signa ac furta uerborum uolubilitas sermonum obrueret. Quod idcirco dixi, ut qui non ignoscit ingenio, ignoscat uel tempori.




EPISTOLA CXuIII.  AD IULIANUM.

Iulianum quemdam prediuitem, qui intra paucos dies amiserat duas filias et uxorem, atque incursantibus barbaris, bonam possessionum partem: comparatione Iob consolatur, et exemplo Pammachii, Paulinique adhortatur ad perfectam uitam, hoc est, absolutum mundi contemptum, uidelicet huc uocante etiam ipsa fortuna.

1. Filius meus, frater tuus, Ausonius in ipso iam profectionis articulo, cum mihi presentiam sul tarde dedisset: et cito abstulisset, atque in puncto temporis, salue pariter ualeque dixisset: uacuum se redire arbitratus est, nisi mearum aliquid ad te nugarum, tumultuario sermone portaret. Iam demisso  synthemate equus publicus sternebatur, et nobilem  iuuenem punicea indutum tunica baltheus ambiebat, et tamen ille apposito notario cogebat loqui, que uelociter edita, uelox consequeretur manus, et lingue celeritatem prenderent signa uerborum. Itaque non scribentis diligentia, sed dictantis temeritate, longum ad te silentium rumpo, offerens tibi nudam officii uoluntatem. Extemporalis 792 est epistola, absque ordine sensuum, sine lenocinio et compositione uerborum: ut totum in illa amicum, nichil de oratore reperias. In procinctu effusam putes, et abire cupienti ingestum uiaticum. Diuina Scriptura loquitur: Musica in luctu, intempestiua narratio . Unde et nos leporem artis rhetorice contemnentes, et puerilis, atque plausibilis eloquii uenustatem, ad sanctarum Scripturarum grauitatem confugimus,  ubi uera uulnerum medicina est, ubi dolorum certa remedia: in quibus recipit unicum filium mater in feretro: ubi turbe dicitur circumstanti, Non est mortua puella, sed dormit : ubi et quatriduanus mortuus ad uocem inclamantis Domini ligatus egreditur .

2. Audio te in breui tempore, duas uirgunculas filias iunctis pene extulisse funeribus, et pudicissimam ac fidissimam coniugem tuam Faustinam, imo fidei calore germanam, in qua sola post amissos liberos acquiescebas, subita tibi dormitione subtractam: quasi si naufragus in littore latrones reperiat, et iuxta eloquia Prophetarum fugiens ursum, incidat in leonem: extendensque manum ad parietem, a colubro mordeatur. Consecuta rei familiaris damna, uastationem totius barbaro hoste prouincie, et in communi depopulatione priuatas possessionum tuarum ruinas: abactos armentorum ac pecorum greges: uinctos occisosque seruulos; et in unica filia, quam tibi tam crebre orbitates fecerant cariorem, electum nobilissimum generum, ex quo ut omnia taceam, plus meroris, quam gaudii suscepisti. Hic est catalogus tentationum tuarum, hec cum Iuliano tyrunculo Christi, pugna hostis antiqui. Que si ad te respicias, grandia sunt; si ad bellatorem fortissimum, ludus et umbra certaminis. Beato Iob post malorum examina, uxor pessima reseruata est, ut per eam disceret blasphemare. Tibi sublata est optima, ut miseriarum solatium perderes. Aliud 793 est sustinere quam nolis, aliud desiderare quam diligas. Ille in tot mortibus filiorum domus sue ruinam unum habuit sepulcrum, et scissis uestibus, ut parentis monstraret affectum, procidens in terram adorauit, et dixit: Nudus exiui de utero matris mee, nudus et redeam, Dominus dedit, Dominus abstulit: sicut Domino placuit, ita factum est: sit nomen Domini benedictum . Tu, ut parcissime dicam, inter multorum officia propinquorum, et consolantes amicos, tuorum exequias  prosecutus es. Perdidit ille simul omnes diuitias, et succedentibus sibi malorum nuntiis ad singulas plagas  feriebatur immobilis, complens in se illud de Sapiente preconium. Si fractus illabatur orbis: Impauidum ferient ruine . Tibi maior pars derelicta substante, ut tantum tenteris, quantum ferre potes. Necdum enim ad eum peruenisti gradum, ut totis aduersum te cuneis dimicetur.

3. Diues quondam dominus, et ditior pater, subito orbus et nudus est. Cumque in omnibus his que contigerant ei, non peccasset coram Domino, nec quidquam locutus esset insipiens: exultans Dominus in uictoria famuli sui, et illius patientiam suum ducens triumphum, dixit ad diabolum: Animaduertisti famulum meum Iob: quia non est quisquam ei similis super terram? Homo innocens, uerus [al. uerax] Dei cultor, abstinens se ab omni malo, et adhuc perseuerans in innocentia . Pulchre addidit: Et adhuc perseuerans in innocentia; quia difficile est pressam malis innocentiam, non dolere: et hoc ipso fide non periclitari, quod se uideat iniuste sustinere quod patitur. Ad que respondens diabolus Domino, ait: Corium pro corio, et omnia, que habuerit homo, dabit pro anima sua. Sed extende manum tuam, et tange ossa, et carnes eius, nisi in faciem benedixerit tibi . Callidissimus aduersarius et inueteratus dierum malorum, nouit alia esse que extrinsecus sint, et  Philosophis quoque mundi , hoc est, indifferentia nominentur, in eorumque amissione atque contemptu perfectam non esse uirtutem: alia que intrinsecus et desiderata cogant dolere perdentem. Unde audacter Dei renuit predicationi [al. predicationem], et dicit nequaquam eum debere laudari, 794 qui nichil de se, sed totum extra se dederit, qui pro corio suo coria obtulerit filiorum, et deposuerit marsupium, ut fruatur corporis sanitate. Unde intelligat prudentia tua usque ad hunc terminum peruenisse tentationes tuas, et dedisse te corium pro corio, pellem pro pelle, omniaque, que habes  paratum esse dare pro anima tua: necdum autem extentam in te manum Dei, nec tactas carnes, nec ossa confracta, ad quorum dolorem difficile est non ingemiscere; et in faciem Deo benedicere, pro eo quod est, maledicere. Unde et Nabutha in Regum libris dicitur benedixisse Deum, et regem, et idcirco lapidatur a populo . Sciens autem Dominus athletam suum, imo uirum fortissimum etiam in isto extremo perfectoque certamine non posse superari: Ecce, inquit, trado illum tibi: tantum animam illius custodi . CARO uIRI SANCTI datur in diaboli potestatem, et anime sanitas reseruatur: ne si illud percussisset, in quo sensus est mentisque iudicium, non esset culpa peccantis, sed eius qui statum mentis euerterat.

 4. Laudent ergo te alii, et tuas contra diabolum uictorias panegyricis prosequantur, quod leto uultu mortes tuleris filiarum, quod in quadragesimo die dormitionis earum lugubrem uestem mutaueris, et dedicatio ossium Martyris candida tibi uestimenta reddiderit, ut non sentires dolorem orbitatis tue, quem ciuitas uniuersa sentiret, sed ad triumphum Martyris exultares: quod sanctissimam coniugem tuam non quasi mortuam, sed quasi proficiscentem deduxeris. Ego te nequaquam adulatione decipiam, nec lubrica laude supplantabo. Loquar illud potius, quod tibi audire conducit: Fili accedens ad seruitutem Dei, preparato animam tuam ad tentationem ; et, Cum omnia feceris, dicito, Seruus inutilis sum: feci quod facere debui . Tulisti liberos, quos ipse dederas: recepisti ancillam, quam mihi ob breue solatium commodaueras. Non contristor, quod recepisti, sed ago gratias, quod dedisti. Quondam diues adolescens omnia, que in Lege precepta sunt, se implesse iactabat: ad quem Dominus in Euangelio, Unum, inquit, tibi deest: Si uis perfectus 795 esse, uade, uende omnia, que habes, et da pauperibus: et ueni, sequere me . Qui omnia se fecisse dicebat, in primo certamine diuitias uincere non potest. Unde et difficile intrant diuites in regna celorum: que expeditos, et alarum leuitate subnixos, habitatores desiderant. uade, inquit, et uende, non partem substantie, sed uniuersa que possides, et da pauperibus: non amicis, non consanguineis, non propinquis, non uxori, non liberis; plus aliquid addam: Nihil tibi ex omnibus metu inopie reseruans, ne cum Anania damneris, et Sapphira , sed da cuncta pauperibus, et fac tibi amicos de iniquo mammona, qui te recipiant in eterna tabernacula [Luc. 16]  , ut me sequaris, ut Dominum mundi, possessionem habeas; ut possis canere cum Propheta: Pars mea Dominus , et ut uerus Leuita nichil de terrena hereditate possideas. Et hoc hortor: Si uis esse perfectus, si Apostolice dignitatis culmen cupis, si sublata cruce Christum sequi, si apprehenso aratro, non respicere post tergum, si in sublimi tecto positus, pristina uestimenta contemnis; et ut euadas Aegyptiam dominam, seculi pallium derelinquas . Unde et Elias ad celorum regna festinans, non potest ire cum pallio, sed mundi in mundo uestimenta dimittit . Sed hoc ais, Apostolice dignitatis est, et eius qui uelit esse perfectus. Cur autem et tu nolis esse perfectus? CUR QUI IN seculo primus es, non in Christi familia primus sis? An quia uxorem habueris? Habuit et Petrus, et tamen cum reti eam, et nauicula dereliquit. Prouidentissimus Dominus, et omnium salutem desiderans, malensque penitentiam peccatoris quam mortem, abstulit tibi hanc excusationem, ut non illa te retrahat ad terras, sed tu eam sequaris ad paradisi regna trahentem [al. tendentem]. Bona liberis pares, qui te ad Dominum precesserunt;  ut partes eorum non in diuitias sororis proficiant, sed in redemptionem anime tue, atque alimenta miserorum. Hec monilia filie tue a te expetunt; his gemmis ornari capita sua uolunt. QUOD PERITURUM erat in serico, uilibus pauperum tunicis seruetur. Repetunt a te 796 partes suas; iuncte Sponso nolunt uideri pauperes et ignobiles, propria ornamenta desiderant.

5. Nec est, quod excuses nobilitatem et diuitiarum pondera. Respice sanctum uirum Pammachium, et feruentissime fidei Paulinum Presbyterum, qui non solum diuitias, sed seipsos Domino obtulerunt. Qui contra diaboli tergiuersationem, nequaquam pellem pro pelle, sed carnes, et ossa, et animas suas Domino consecrarunt. Qui te et exemplo, et eloquio, id est, et opere, et lingua possunt ad maiora perducere. Nobilis es, et illi, sed in Christo nobiliores. Diues et honoratus, et illi, imo ex diuitibus et honoratis pauperes et inglorii: et idcirco ditiores, et magis inclyti, quia pro Christo pauperes et inhonorati. Et tu quidem benefacis, quod Sanctorum diceris usibus ministrare, fouere Monachos, Ecclesiis offerre quam plurima. Sed hec rudimenta sunt militie tue. Contemnis aurum, contempserunt et mundi Philosophi. E quibus  unus, ut ceteros sileam, multarum possessionum pretium proiecit in pelagus: Abite dicens in profundum male cupiditates, ego uos mergam, ne ipse mergar a uobis. Philosophus glorie animal, et popularis aure uile mancipium, totam simul [al. semel] sarcinam deposuit; et tu te putas in uirtutum culmine constitutum, si partem ex toto offeras? Teipsum uult Dominus hostiam uiuam, placentem Deo. Te, inquam, non tua. Et ideo uariis tentationibus commonet, quia multis plagis et doloribus eruditur Isrel. Et quem diligit Dominus, corripit. Flagellat autem omnem filium, quem recipit . Paupercula uidua duo era minuta misit in gazophylacium. Et quia totum obtulit quod habebat, omnes dicitur in oblatione munerum Dei superasse locupletes ; que non pondere sui, sed offerentium uoluntate pensantur. Ut multis erogaueris censum tuum, et quidam tua gaudeant liberalitate, tamen multo plures sunt, quibus nichil dedisti. Neque enim Darii opes, et Cresi diuitie ualent explere pauperes mundi. Quod si teipsum Domino dederis, et Apostolica uirtute perfectus, sequi ceperis Saluatorem, tunc 797 intelliges ubi fueris, et in exercitu Christi, quam extremum tenueris locum. Non planxisti filias mortuas, et paterne in genis lacryme Christi timore siccate sunt. Quanto maior Abraham, qui unicum filium uoluntate iugulauit , et quem heredem mundi futurum audierat, non desperat etiam post mortem esse uicturum. Iephte obtulit uirginem filiam , et idcirco in enumeratione Sanctorum ab Apostolo ponitur. Nolo tantum  ea offeras Domino, que potest fur rapere, hostis inuadere, proscriptio tollere: que et accedere possunt, et recedere, et instar undarum ac fluctuum a succedentibus sibi dominis occupantur: atque, ut uno cuncta sermone comprehendam, que uelis, nolis, in morte dimissurus es. Illud offer, quod tibi nullus hostis possit auferre, nullus eripere tyrannus: quod tecum pergat ad inferos, imo ad regna celorum, et ad paradisi delicias. Exstruis monasteria, et multus a te per insulas Dalmatie sanctorum numerus sustentatur. Sed melius faceres, si et ipse sanctus inter sanctos uiueres. Sancti estote, quoniam ego sanctus sum, dicit Dominus . Apostoli gloriantur, quod omnia dimiserint, et secuti sint Saluatorem : et certe preter retia, et nauem nichil legimus eos dimisisse, et tamen testimonio futuri iudicis coronantur. QUIA SE OFFERENTES, totum dimiserant quod habebant.

6. Hoc loquor non in suggillationem operum tuorum, uel quod extenuem liberalitatem et eleemosynas tuas, sed quod te nolim inter seculares esse monachum, et inter monachos secularem. Totumque a te expetam, cuius audio mentem diuino cultui deditam. Si huic consilio nostro, uel amicus, uel assecla, uel propinquus renititur, et te ad delicias splendentis mense reuocat; intelligito eum non de tua anima, sed de suo uentre cogitare; et omnes opes lautaque conuiuia, subita morte finiri. Octo et sex annorum, intra uiginti dies, duas filias amisisti, et arbitraris senem diu posse uiuere? Cuius ut etas longa tendatur, audit a Dauid: Dies uite nostre septuaginta anni. 798 Si autem amplius, octoginta: et quidquid superest, labor, et dolor est . Felix et omni dignus beatitudine, quem senectus Christo occupet seruientem, quem extrema dies Saluatori inuenerit militantem, qui non confundetur, cum loquetur inimicis suis in porta ; cui in introitu paradisi dicetur: Recepisti mala in uita tua, nunc autem hic letare . Nec enim ulciscetur bis Dominus in eadem re. Diuitem purpuratum gehenne flamma suscepit; Lazarus pauper et ulceribus plenus, cuius carnes putridas lambebant canes, et uix de micis mense locupletis miserabilem sustentabat animam, in sinu Abrahe recipitur, et tanto Patriarcha parente letatur. Difficile, imo impossibile est ut et presentibus quis et futuris fruatur bonis: ut et hic uentrem, et ibi mentem impleat; ut de deliciis transeat ad delicias; ut in utroque seculo primus sit; ut et in celo et in terra appareat gloriosus.

7. Quod si tibi tacita cogitatio scrupulum mouerit: cur monitor ipse non talis sim, qualem te esse desidero; et nonnullos uideris in medio itinere corruisse, illud breuiter respondebo, non mea esse que dico, sed Domini Saluatoris. Non monere quid ipse possim; sed quid debeat uelle  uel facere qui seruus  futurus est Christi. ET ATHLETAE SUIS  incitatoribus fortiores sunt; et tamen monet debilior, ut pugnet ille qui fortior est. Noli respicere Iudam negantem, sed Paulum respice confitentem. Iacob ditissimi patris filius, solus et nudus in baculo suo pergit Mesopotamiam, iacet lassus in itinere, et qui delicatissime a Rebecca matre fuerat educatus, lapide ad caput pro puluillo utitur. uidit scalam de terra usque ad celum, et ascendentes per eam Angelos et descendentes, et desuper innitentem Dominum , ut  lapsis manum porrigeret, ut ascendentes suo ad laborem prouocaret aspectu. Unde et uocatur locus ipse Bethel, hoc est, Domus Dei; in qua quotidie ascenditur atque descenditur. Et Sancti enim corruunt, si fuerint negligentes; et peccatores pristinum recipiunt gradum, si sordes fletibus lauerint. Hoc ideo dixi, ut non te terreant descendentes, 799 sed prouocent ascendentes. Nunquam exemplum a malis sumitur: etiam in seculi rebus semper a me meliori parte incitamenta uirtutum sunt. Oblitus propositi et epistolaris breuitatis, plura dictare cupiebam; ad materie quippe dignitatem, et ad meritum persone tue, parum est omne, quod dicitur: et ecce tibi noster Ausonius cepit schedulas flagitare, urgere notarios, et hinnitu feruentis equi, ingenioli mei festinus arguere tarditatem. Memento igitur nostri, et cura, ut in Christo ualeas, Atque ut cetera taceam, domestica sancte uere  exempla sectare, que uere secuta Christum, peregrinationis molestias sustinet, et sit tibi tanti dux femina facti .



EPISTOLA CXIX  . AD MINERuIUM ET ALEXANDRUM  MONACHOS.

Mineruio, et Alexandro, qui per Sisinnium monachum, filium Sancti Exuperii Episcopi Tolosani de uerbis Apostoli, Omnes quidem dormiemus, etc., interrogauerant, respondet: alias id genus questiones, que simul proponebantur, in aliud differens tempus.

1. In ipso iam profectionis articulo sancti fratris nostri Sisinnii, qui uestra mihi scripta detulerat, hec, qualiacumque sunt, dictare compellor, nec possum uestram celare prudentiam, sed obsecro ne hoc dictum referatis ad gloriam, quin potius ad plenam necessitudinem, dum ita uobis, quasi mihi loquor. Multas sanctorum fratrum, ac sororum de uestra prouincia ad me detulit questiones, ad quas usque ad diem Epiphaniorum, largissimo spatio me responsurum putabam. Cumque furtiuis noctium lucubratiunculis ad plerasque dictarem; et expletis  aliis, me ad uestram quasi ad difficillimam reseruarem, subito superuenit, asserens se illico profecturum. Cumque eum rogarem ut differret iter,  Libye mihi cepit famem obtendere, monasteriorum Aegypti necessitates, Nili non plenas aquas, multorum inediam, 800 ut prope offensa esset in Dominum, illum ultra uelle retinere. Itaque sub tegmen et stamina, liciaque, et telas, que mihi ad uestram tunicam paraueram, uobis inconfecta transmisi, ut quidquid mihi deest, uestro texatur eloquio. Prudentes estis, et eruditi, et de  canina, ut ait Appius, facundia, ad Christi disertitudinem trasmigrastis. Nec magno mihi apud uos labore opus est; quod Philosophum quemdam in suadendo rustico esse perpessum narrant fabule. uix dum dimidium, inquit, dixeram, iam intellexerat. Itaque et ego tempore coarctatus, singulorum uobis, qui in sacram Scripturam commentariolos reliquerunt, sententias protuli, et ad uerbum pleraque interpretatus sum; ut et me liberem questione, et uobis ueterum tractatorum mittatur auctoritas, qui in legendis singulis, ac probandis, non mee uoluntati, sed uestro acquiescatis arbitrio.

2. Queritis quo sensu dictum sit, et quomodo in prima ad Corinthios epistola Pauli Apostoli sit legendum: Omnes quidem dormiemus, non autem omnes immutabimur . An iuxta quedam exemplaria. Non omnes dormiemus, omnes autem immutabimur:  utrumque enim in Grecis codicibus inuenitur. Super quo Theodorus Heracleotes, que urbs olim Perinthus uocabatur, in commentariolis Apostoli sic locutus est: Omnes quidem non dormiemus, omnes autem immutabimur. »Enoch enim et Elias, mortis necessitate superata, ita ut erant in corporibus, de terrena conuersatione ad celestia regna translati sunt . Unde et Sancti qui die consummationis atque iudicii in corporibus reperiendi sunt, cum aliis Sanctis, qui ex mortuis resurrecturi sunt, rapientur in nubibus obuiam Christo in era, et non gustabunt mortem: eruntque semper cum Domino, grauissima mortis necessitate calcata. Unde ait Apostolus: Omnes quidem non dormiemus, omnes autem immutabimur. Qui enim ex mortuis resurrexerint, et in nubibus uiuentes rapti fuerint, transibunt ad incorruptionem, et   a mortalitate 801 in immortalitatem mutabuntur; non in tempore, non saltem in breui spatio: sed in atomo et in puncto temporis, atque momento, quo palpebra oculi moueri potest in nouissima tuba. Tanta enim fiet celeritate resurrectio mortuorum, ut uiui, quos in corporibus suis, consummationis tempus inuenerit, mortuos de inferis resurgentes, preuenire non ualeant. Quod manifeste Paulus edisserens, ait: Canet enim tuba, et mortui resurgent incorrupti, et nos immutabimur. Oportet enim corruptibile istud induere incorruptionem, et mortale hoc induere immortalitatem , ut possit in utramque partem, uel in penis, uel in celorum regno manere perpetuo.«

»3. Diodorus Tarsensis Episcopus, preterito hoc capitulo, in consequentibus breuiter annotauit: in eo, quod scriptum est: et mortui resurgent incorrupti. et nos immutabimur. Si, inquit, incorrupti resurgent mortui, haud dubium quin et ipsi ad meliora mutati: quid necesse fuit dicere, et nos immutabimur? An hoc uoluit intelligi quod incorruptio communis sit omnium, immutatio autem proprie iustorum? dum non solum incorruptionem et immortalitatem, sed et gloriam sequuntur.«

4. Apollinarius licet aliis uerbis, eadem que Theodorus asseruit: quosdam non esse morituros, et de presenti uita rapiendos in futuram, ut mutatis glorificatisque corporibus, sint cum Christo. Quod nunc de Enoch, et Elia credimus.

5. Didymus non pedibus, sed uerbis in Origenis transiens sententiam, contraria uia graditur. Ecce mysterium uobis loquor: Omnes quidem dormiemus, non omnes autem immutabimur. Quod ita disseruit: »Si non indigeret resurrectio interprete, nec obscuritatem haberet in sensibus, nunquam Paulus post multa, que de resurrectione locutus est, intulisset: Ecce mysterium uobis dico: Omnes quidem dormiemus, id est, moriemur non omnes autem, sed soli sancti immutabimur. Scio quod in nonnullis codicibus scriptum sit: Non quidem omnes dormiemus, omnes autem immutabimur. Sed considerandum, an ei quod premissum est, omnes immutabimur, possit conuenire quod sequitur: 802 Mortui resurgent incorrupti, et nos immutabimur. Si enim omnes immutabuntur, et hoc commune cum ceteris est, superfluum fuit dicere, et nos immutabimur. Quamobrem ita legendum est. Omnes quidem dormiemus, non omnes autem immutabimur. Si enim in Adam omnes moriuntur, et in morte dormitio est; omnes ergo dormiemus siue moriemur. Dormit autem iuxta idioma Scripturarum, qui mortuus est spe resurrectionis future. Omnisque qui dormit, utique expergiscitur: si tamen non subita uis mortis eum oppresserit, et mors somno fuerit copulata. Cumque [al. namque] omnes ita dormierint lege nature, soli sancti et corpore et anima in melius mutabuntur: ita ut incorruptio omnium resurgentium sit; gloria autem atque mutatio proprie Sanctorum.« Quodque sequitur iuxta Grecos, , , siue  et nostri interpretati sunt, in momento et in ictu, siue, in motu oculi:  idem Didymus ita explanauit: »Iuncta simul omnium resurrectione, rapientur obuiam Christo: sed hi quos mors dissoluerit, que presens sermo significat. Quando enim dicit, in puncto temporis, et in motu oculi, atque momento, futuram omnium resurrectionem, cunctam prime et secunde resurrectionis excludit fabulam; ut alii primi, alii nouissimi resurrecturi esse credantur. Atomus autem punctum temporis est, quod secari, et diuidi non potest. Unde et Epicurus ex suis atomis mundum struit, et uniuersa conformat. Ictusque oculi siue motus, qui Grece dicitur , tanta uelocitate transcurrit, ut pene sensum uidentis effugiat. uerum quia in plerisque codicibus pro , id est, ictu, uel motu, legitur, hoc sentire debemus, quod quomodo leuis pluma, uel stipula, aut tenue siccumque folium uento flatuque raptatur, et de terra ad sublime transfertur; sic ad ictum oculi,  et ad nutum Dei, omnium mortuorum corpora mouebuntur parata ad aduentum iudicis. Quodque iungit et dicit: In nouissima tuba: canet enim tuba, et mortui resurgent incorrupti, et nos immutabimur. Oportet enim corruptibile hoc induere incorruptionem; et mortale hoc induere immortalitatem, 803 duplicem habet intelligentiam, ut clangor tube, aut uocis indicet magnitudinem, iuxta illud quod scriptum, est: Sicut tuba exalta uocem tuam ; aut apertam omnium resurrectionem, iuxta illud quod in Euangelio legimus: Tu autem quando facis eleemosynam, noli tuba canere ante te , hoc est, abscondite fac misericordiam, et in secreto, ne uidearis de alterius miseria gloriari. Querimus autem cur ad nouissimam tubam mortuos scripserit resurrecturos. Quando enim nouissima dicitur, utique alie precesserunt. In Apocalypsi Ioannis, septem describuntur Angeli cum tubis, et unoquoque clangente, primo uidelicet, secundo et tertio, quarto et quinto et sexto, quid per singulos actum sit, indicatur . Nouissimo autem, id est, septimo, claro tube strepitu personante, mortui suscitantur: corpora que prius habuerant corruptibilia, incorrupta recipientes. Unde post nouissimam tubam exponit Apostolus quid sequatur: Canet enim tuba, et mortui resurgent incorrupti, nos autem immutabimur. Quando dicit, nos, alium se, et eos, qui secum sunt, preter mortuos esse significat. Ad quod intelligendum, sunt qui dicant mortuos, qui resurgant incorrupti, esse corpora mortuorum; eos autem qui dicantur esse mutandi, animas debere accipi, quando in maiorem gloriam fuerint commutate; et peruenerint in uirum perfectum,  in mensuram etatis plenitudinis Christi . Alii uero asserunt, mortuos deberi intelligi peccatores, qui resurgent incorrupti, ut possint eterna sustinere supplicia: eos autem qui commutantur, esse sanctos, qui de uirtute in uirtutem, et de gloria transferuntur in gloriam. Unde et ad incorruptionem mortuorum intulit: Oportet enim corruptiuum hoc induere incorruptionem. Ad id autem quod dixerat: nos immutabimur, illud adiunxit: et mortale hoc induet immortalitatem. Aliud est enim immortalitas, aliud incorruptio; sicut aliud mortale, et aliud corruptiuum. Quidquid autem mortale est, et corruptiuum est; sed non quod corruptiuum, statim et mortale. Corruptiua quippe sunt corpora, que carent anima, et tamen non sunt mortalia; quia nunquam habuere uitam, que proprie 804 animantium est. Unde signanter Apostolus, corruptioni incorruptionem, mortalitati immortalitatem resurrectionis futuram tempore copulauit.«

6. Acacius Cesaree, que prius turris Stratonis uocabatur, post Eusebium Pamphili Episcopus, in quarto  libro proponens sibi hanc eamdem questionem, latius disputauit, et utrumque suscipiens, quod inter se uidetur esse contrarium, post principium quod omisimus, sic locutus est: »Dicamus primum de eo quod magis in plurimis codicibus inuenitur: Ecce mysterium dico uobis: omnes quidem dormiemus; non omnes autem immutabimur. Mysterium dixit, ut attentos faceret auditores, de resurrectione plenius disserturus. Dormitio autem mortem istam, que communis est omnium, significat: unde rectissime posuit, quod omnes dormiamus, id est, moriamur, sicut supra dixit: Quomodo in Adam omnes moriuntur sic et in Christo omnes uiuificabuntur. Cum ergo omnes morituri sint, audite sacramenta que dico: Omnes quidem moriemur [al. dormiemus]; sed non omnes immutabimur. Canet enim tuba, haud dubium quin Angelus septimus; et mortui resurgent incorrupti. Si autem incorrupti erunt mortui, quomodo non immutabuntur, cum incorruptio ipsa mutatio sit? Sed hic commutatio, qua Paulus mutandus et sancti sunt, glorificatio intelligitur. Incorruptio autem idcirco communis est omnium, quia in eo miserabiliores erunt peccatores, ut ad tormenta perpetui sint, et non mortali et corruptibili corpore dissoluantur. Legimus in eadem epistola, Apostolo disserente,  sacratam diuersitatem resurrectionis, non in natura corporum, sed in uarietate glorie: dum alii resurgunt ad penas perpetuas, alii ad gloriam sempiternam. Alia enim caro uolatilium, alia piscium, alia iumentorum, et corpora celestia, et corpora terrestria. Sic, inquit,  erit et resurrectio mortuorum . Cui sententie magis acquiescit Ecclesia, ut omnes communi morte moriamur, et non omnes mutemur in gloriam, iuxta illud, quod Daniel scribit: Multi dormientes in terre puluere, resurgent; alii in gloriam eternam, alii in confusionem, et opprobrium sempiternum . Qui 805 enim resurgent in opprobrium et confusionem sempiternam, non resurgent in eternam gloriam, in quam Paulus, et qui cum eo sunt, mutabuntur. Que cum ita se habeant, et sic intellecta sint a nobis, eorum tantum commutationem suscipere, qui resurgent in gloriam: peccatorum autem et infidelium, qui mortui appellantur, et resurgent incorrupti, nequaquam commutationem, sed penas perpetuas esse dicendas.«

7. Transeamus ad secundam lectionem, que ita fertur in plerisque codicibus. Non quidem omnes dormiemus, omnes autem immutabimur. Ex qua nonnulli asserunt multos uiuos in corporibus reperiendos; et si non dormiant omnes, non omnes esse morituros; si autem non moriantur omnes, non omnes resurrecturos. Resurgere enim proprie dicitur, qui prius moriendo cecidit. Unde et Paulum uolunt scribere in prima ad Thessalonicenses Epistola: Nos qui uiuimus, qui residui erimus [al. sumus] in aduentu Domini, non preueniemus eos qui  dormierunt: quoniam ipse Dominus in iussu, et uoce Archangeli, et in tuba Dei descendet de celo: et mortui in Christo resurgent primum [al. primi]: deinde nos qui uiuimus, qui residui sumus, simul cum illis rapiemur in nubibus obuiam Christo in era: et sic semper cum Domino erimus . Et ex his dictis probare conantur, Apostolum Paulum, et qui cum eo scribebant Epistolam, putasse se non esse morituros, sed reperiendos in die consummationis in corpore. Quod si uerum est, errauit Paulus, et humana estimatione deceptus est, ut arbitraretur se inueniendum in corpore: quod falsum esse, rerum exitus approbauit. Hoc intellexerant et ipsi Thessalonicenses, sacramenta sermonis mystici nescientes, et coniecturis uariis fluctuabant, dicebantque: Si Paulus inueniendus in corpore est, proximus est dies iudicii. Unde corrigit eos, secundam Epistolam scribens: Rogamus uos fratres per aduentum Domini nostri Iesu Christi, et nostri congregationem in ipsum, ut non cito moueamini mente, nec terreamini, neque per spiritum, neque per uerbum, neque per epistolam, tanquam per nos missam, quasi instet dies Domini: ne quis uos seducat ullo modo; quoniam nisi discessio uenerit primum, et reuelatus fuerit homo 806 peccati, filius perditionis, qui aduersatur, et extollitur super omne, quod dicitur Deus, aut quod colitur: ita ut in templo Dei sedeat, ostendens se tanquam sit Deus. Non meministis quod cum apud uos essem adhuc, hec dicebam uobis? . Quibus dictis hoc agit, ut eos reuocet ab errore, ne putent diem appropinquare iudicii, et id quod scripserat: Nos qui uiuimus, qui residui sumus, in aduentu Domini non preueniemus  eos qui dormierunt, aliter intelligant, quam intelligi uoluit ipse qui scripsit. Neque enim fieri potest, ut qui ad Timotheum scripserat: Ego enim iam delibor, et tempus resolutionis mee instat , putaret se in carne perpetuum, et nunquam esse moriturum; et de uita  terrena statim ad regna celestia transiturum: presertim cum ad Romanos scribens, eadem dixerit, Quis me liberabit de corpore mortis huius? . Et ad Corinthios, Habitantes in corpore, peregrinamur a  Domino. Magis autem uolumus exire de corpore, et esse cum Domino . Qui hec dicebat, nouerat utique se esse moriturum. Melius est igitur spiritualiter sentire quod scriptum est, dormitionem in presenti loco, non mortem accipere, per quam anima a corpore separatur; sed peccatum post fidem et offensam Dei, dormitionemque post baptismum, de qua et ad Corinthios loquebatur: Et ideo inter uos multi infirmi sunt, et dormiunt plurimi . Et in alio loco: Ergo et qui dormierunt in Christo, perierunt : qui cum mortui sint, non sunt perpetua morte perituri: quia non in mortali crimine continentur, sed leui modicoque peccato. Quod et alius sanctus uitare cupiens, loquebatur: Ne forte obdormiam in morte . Est enim somnus peccati, qui ducit ad mortem, et est alia delicti dormitio, que morte non stringitur. Qui ergo uixerit ea uita, que dicit, Ego sum uita   et nunquam ab ea fuerit separatus, nec ad mortem usque peccauerit, iste de uiuentibus, et semper uiuentibus esse dicitur; de quibus et Saluator in Euangelio Ioannis mystico sermone testatur: Qui credit in me, non morietur. Et omnis qui uiuit, et credit in me, non morietur in eternum . Unde et Apostolus, Domini sui calcans 807 uestigia, ea docuit discipulos, que didicit a magistro. Omnes itaque non dormiemus. Qui enim omni custodia seruat cor suum, et ad Christi precepta uigilat, mandatique eius memor est, dicentis: uigilate, quia nescitis qua hora fur ueniat , Et in alio loco: Ne dederis somnum oculis tuis, et palpebris tuis dormitationem , ut saluus fias: quasi caprea de uinculis, et quasi auis de laqueis, iste non dormiet. Cum igitur quidam non dormiant, qui semper in Christo uiuunt, et uigilant, sequitur ut nequaquam omnes dormiant, et e contrario omnes immutentur; non immutatione glorie, que proprie debetur Sanctis, sed ea immutatione, qua corruptiuum hoc incorruptiuum efficitur; ut uel penas uel premia recipiat sempiterna. Quod et si dormierit aliquis in Christo, et negligentie somno obdormierit, debet audire quod scriptum est. Numquid qui dormit, non resurget?  Qui uero non dormit, sed uigilat, et semper uiuit in Christo, de uita ad uitam transiet, siue rapietur in nubibus, ut semper cum Domino sit. De istiusmodi dormientibus Lazarus erat, de quo Dominus ait, Lazarus amicus noster dormit. Et de hoc dormiente dicebat ad Martham, Qui credit in me, etiamsi mortuus fuerit, uiuet: et omnis qui uiuit, et credit in me, non morietur in eternum . Qui enim tota mente in Christo confidit, etiamsi, ut homo lapsus, mortuus fuerit  in peccato, fide sua uiuit in perpetuum. Alioqui mors ista communis, et credentibus et non credentibus debetur equaliter; et omnes pariter resurrecturi sunt, alii in confusionem eternam, alii ex eo quod credunt, in sempiternam uitam. Et sic stare potest, ut qui credit in Christo, non moriatur; et etiamsi mortuus fuerit, uiuat in perpetuum. Quod iuxta corporalem mortem, excepto Euoch, et Elia , nulli contigisse perspicuum est. Qui autem fidei magnitudine semper uiuunt in Christo, non dormient, neque morientur: sed imitatores erunt uite Apostolice, qui absque ulla culpa uixerunt in lege iustitie; et ad fidem Domini transeuntes, credentesque in eum, qui 808 uita uocatur, et resurrectio, nunquam dormiere, nunquam mortui sunt. Anima enim, que peccauerit, ipsa morietur , Sicut igitur anima, que peccat, uiuente corpore mortua est: et eadem die qua peccauerit, dormit in morte; dicente Ecclesiaste:  Qui peccauerit, mortuus est ex tunc; sic anima que Christi precepta seruauerit, etiamsi corpus mortuum fuerit, uiuet in eternum. Hoc autem sciendum, quod magis conueniat ueritati, ita legere: Omnes quidem dormiemus, non omnes autem immutabimur: maxime quia sequitur, Mortui resurgent incorrupti, et nos immutabimur. Si enim omnes sunt immutandi, iuxta alteram lectionem, quomodo postea dicitur, quasi precipuum atque priuatum, et proprie Apostolorum, et nos immutabimur? Quando autem dicit nos, sanctos quosque significat.

8. Queritis quomodo intelligendum sit illud, quod in prima ad Thessalonicenses Epistola scribitur: Hoc enim uobis dicimus in uerbo Domini: quia nos qui uiuimus, qui residui sumus, in aduentu Domini non preueniemus eos, qui dormierunt: quoniam ipse Dominus in iussu, et in uoce Archangeli, et in tuba Dei descendet de celo; et mortui qui in Christo sunt, resurgent primi: deinde nos qui uiuimus, qui residui sumus, simul cum illis rapiemur in nubibus obuiam Christo in era; et sic semper cum Domino erimus . Super quo quamuis superior Acacii disputatio plenius uentilarit, tamen dicendum est quid uideatur aliis,  Theodoro uidelicet, Apollinario, et Diodoro, qui unam sequuntur sententiam: quorum Diodorus hec scripsit. »Residuos atque uiuentes, Paulus Apostolus uocat; non quo uelit intelligi et se et alios resurrectionis tempore in corpore reperiendos: sed nos dixit, pro eo quod est, iustos; de quorum et ego sum numero. Ipsi enim rapientur obuiam Christo, et non peccatores. uiuentes autem, non iuxta tropologiam, sanctos accipimus, qui peccato  non mortui sunt, sed omnes, quos in corpore adueniens Christus inuenerit. Quodque sequitur: Non preueniemus eos, qui dormierunt, nequaquam ad peccatores referre debemus: 809 neque enim peccatores cum iustis rapientur obuiam Christo  sed ii, quos mors dissoluerit. uerum quid ista perquiro, et Apostolicis dictis calumniam facio, cum ipse manifestissime scribat: qui residui sumus in aduentu Domini? Qui sint autem residui, uerbis discimus Saluatoris: Sicut in diebus Ne ducebant uxores, et nubebant; et repente uenit diluuium, et tulit omnes: sic erit aduentus Filii hominis . Quibus sermonibus approbatur, in fine mundi multos uiuos, et adhuc in corporibus reperiendos. Sequitur: In iussu, et in uoce Archangeli, et mortui resurgent primi. Et hoc rursum Saluator loquitur in Euangelio: Media autem nocte sponsus uenit ; qui utique uiuentes in corpore deprehendet, quando duo erunt in lectulo uno: unus assumetur, et alius relinquetur: et due molentes, una assumetur, et alia relinquetur . Quibus dictis ostenditur, medio noctis, securis omnibus, consummationem mundi ese uenturam.«

9. Origenes in tertio uolumine  Epistole Pauli ad Thessalonicenses prime, post multa, que uario prudentique sermone disseruit, hec intulit: de quibus nulli dubium est et Acacium pleraque libasse. »Quid est ergo quod scribunt Thessalonicensibus in uerbo Dei Paulus et Syluanus et Timotheus: Nos qui uiuimus, qui residui sumus, in aduentu Domini non preueniemus eos, qui dormierunt? Qui sunt isti uiuentes qui loquuntur talia! Utique Paulus non ab hominibus, nec per homines Apostolus , et carissimus eius filius in fide Timotheus, et Syluanus, qui illis erat et affectione et uirtutibus copulatus. Et hoc non solum illi, sed quicumque Pauli et scientia, et conuersatione similis est, dicere potest: Nos qui uiuimus; quorum corpus mortuum est propter peccatum; spiritus autem uiuit propter iustitiam: et quorum mortificata sunt membra super terram; ita ut nequaquam concupiscat caro contra spiritum. Si enim adhuc desiderat caro, uiuit; et quia uiuit, desiderat; et non sunt mortificata membra illius super terram. Quod si mortificata sunt, 810 nequaquam contra  spiritum concupiscunt, que mortificatione sui, huiuscemodi desiderium perdiderunt. Sicut igitur qui uita caruere presenti, et ad meliora translati sunt, magis uiuunt, deposito mortis corpore, et uitiorum omnium incentiuis: sic qui mortificationem Iesu in corpore suo circumferunt, nequaquam uiuunt iuxta carnem, sed iuxta spiritum: uiuunt in eo qui uita est, et uiuit in eis Christus, de quo scriptum est: uiuens est sermo Dei et efficax, qui est Dei uirtus, Deique sapientia . uiuunt enim in quibus uiuit uirtus Dei, omni humana fragilitate deposita; et in quibus uiuit sapientia, que abscondita est in Deo; et in quibus uiuit et operatur iustitia. Christus enim factus est nobis, non solum iustitia ex Deo, sed et sapientia, et omne quod uirtus est . Et siquidem in presenti loco se a dormientibus et in Christo mortuis, qui hanc scribunt Epistolam, separarent, uidebatur [al. uidetur] superflua adnotatio, et ex uno loco assumptum testimonium non ualeret. Nunc uero eodem sensu, quia et eodem spiritu, in prima ad Corinthios loquitur, Omnes non dormiemus, omnes autem immutabimur, in momento, in motu oculi, in nouissima tuba. Canet enim tuba, et mortui resurgent incorrupti, et nos immutabimur . Hoc quod in presenti loco scriptum est: In tuba Dei descendet de celo; compara illi quod ad Corinthios dicitur: In nouissima tuba; canet enim tuba ,  illi autem, quod ad Thessalonicenses legitur: Et mortui in Christo resurgent primi , hoc quod ad Corinthios scriptum est, Et mortui resurgent incorrupti. Porro quod sequitur, Deinde nos qui uiuimus, qui residui sumus, illi respondet: Et nos immutabimur, quorum utrumque sic intelligi potest. Nos qui uiuimus, qui residui sumus in aduentu Domini, et nos qui immutabimur, et non sumus ex his, qui appellantur mortui, sed uiuimus: idcirco presentiam Domini non in morte, sed in uita prestolamur, quia de Isrelitico genere sumus, et electe sunt de nobis reliquie, de quibus Dominus olim loquebatur. Dereliqui mihi septem millia 811 uirorum, qui non curuauerunt genu Baal . In Ioannis quoque Euangelio uiuorum, et non uiuorum, duplex ordo describitur. Omnis qui credit in me, etiamsi mortuus fuerit, uiuet: et omnis qui uiuit, et credit in me, non morietur in eternum . Si uiuos ita intelligimus, ut iam a nobis dictum est, dormientes, et in Christo mortuos illos esse credamus, qui cum uelint in Christo uiuere, tamen peccato mortui sunt. Sin autem reliquie, et electio secundum gratiam, appellantur uiuentes, qui non ita credunt, nec de Isrelitica nobilitate generati sunt, dormientes et mortui appellabuntur [al. appellantur] in Christo.«

10. Sunt qui hunc locum ita edisserant. uiui appellantur,  qui nunquam peccato mortui sunt, qui autem peccauerunt, et in eo quod peccauerunt, mortui sunt: et postea conuersi ad penitentiam, purgant antiqua delicta, mortui appellantur, quia peccauerunt: in Christo autem mortui, quia plena ad Deum mente conuersi sunt. Porro qui uiuunt, et habent testimonium fidei, et necdum receperunt promissionem Dei, qui et de aliis melius quiddam  cogitauit, ut non absque his, qui iusti sunt coronentur, in eo habent beatitudinem, quod fruuntur bono conscientie, et uiuunt, et relicti sunt in aduentu Domini Saluatoris. Sed quia clemens est Deus, et uult saluare etiam eos qui dormierunt, et in Christo mortui sunt, non preuenient illos, neque soli rapientur in nubibus: sed iuxta exemplum Euangelice parabole , unum denarium, unamque mercedem, et undecime hore operarii, et prime, qui in uineam missi sunt, salutis pretium accipient. Nec hoc alicui uideatur iniustum, ut dispar labor unum premium consequatur. Magna quippe diuersitas est eorum, qui post uulnera sunt sanati, et eorum, qui nunquam uiderunt  mortis terrorem. De his puto dictum: Quis est homo, qui uiuat, et non uideat mortem? redimet de morte animam suam . Neque enim, ut quidam putant, quis pro 812 eo quod est nullus, accipitur: sed quasi dixerit, quis putas, iuxta illud, quod scriptum est: Quis sapiens, et intelliget hec? . Et in alio loco: Domine, quis habitabit in tabernaculo tuo? . Et iterum: Quis cognouit sensum Domini? . Residui ergo erunt de credentibus pauci, qui aduentum Domini uideant, secundum id quod Deus  uerbum est, nequaquam in uilitate carnis, sed in gloria triumphantis. Et considerandum quomodo primum dormientes appellauerit: deinde in Christo mortuos, quos uiuentes preuenire non poterunt. Qui enim non custodierit hoc, quod scriptum est: Ne dederis somnum oculis tuis, neque palpebris tuis dormitationem; ut saluus fias, sicut caprea de uinculis, et sicut auis de laqueis , dormiet, et culpabili sopore torpescet: cumque dormierit, transibit in mortem. Sicut enim mouetur qui uigilat, sic qui dormit iacet immotus, et mortis torpet similitudine. Quod autem dormitionem  sequatur mors, et prima ad Corinthios Epistola docere nos poterit; in qua ita scriptum est: Nunc autem Christus surrexit ex mortuis, primitie dormientium: quia per hominem mors, et per hominem resurrectio mortuorum : Et post paululum: Non omnes dormiemus, sed omnes immutabimur in momento, in ictu oculi, in nouissima tuba. Canet enim tuba, et mortui resurgent incorrupti, et nos immutabimur . Cum ergo hec de dormitione dicantur, et morte, et illud legamus in Apostolo, Surge qui dormis, et exurge de mortuis, et illuminabit te Christus , iuremus Domino, et uotum faciamus Deo Iacob, unusquisque dicens in corde suo: Si ascendum super stratum meum, si dedero somnum oculis meis, et palpebris meis dormitationem, donec inueniam locum Domino: haud dubium quin in anima sua, tabernaculum Deo Iacob ; ut Deus in illo eterna sede requiescat. Sequitur: Quia ipse Dominus in iussu; et reliqua. Descendet enim missus a Patre, non diuersitate uirtutis, sed dispensatione iudicis; et descendet ad eos, qui deorsum sunt, uerbum Dei et sapientia, 813 et ueritas, atque iustitia. Et quanquam mortui sint, ad quos dignatur descendere: non tamen sunt ab eo alieni. Mortui enim uocantur in Christo. Qui autem uiuunt, hoc habent priuilegium, quod eliguntur e pluribus. Attamen utrumque agmen, et mortuorum in Christo, et uiuentium, rapientur pariter in nubibus obuiam Christo, ut non eum exspectent, donec ad terrena descendat, sed presentia illius, et contubernio in sublimibus perfruantur. Quantaque clementia Christi, ut pro salute nostra non solum caro factus sit, sed ad mortuos usque descenderit, et in ipsa morte habeat signa uiuentium. Aqua enim et sanguis de latere eius egressa sunt . Descendit igitur sermo diuinus uoce Archangeli precedente, et preparante sibi uiam in his, qui eius possunt ferre presentiam. Quod ut queamus intelligere, primi aduentus mysteria cognoscamus. Scriptum est de Ioanne, qui precursor eius fuit, quod in eremo dixerit: Ego uox clamantis in deserto, et reliqua. Quid clamauit uox in deserto? Parate uiam Domini, rectas facite semitas eius . Ob quod premium quamue mercedem? Omnis uallis implebitur, et omnis mons et collis humiliabitur: et erunt praua in directa; et aspera in uias planas: et uidebit omnis caro salutare Dei . Hoc autem ideo quia uerbum caro factum, et habitauit in nobis . Nunc autem nequaquam uox Prophete in deserto erit: sed uox Archangeli parantis uias, non in carnis humilitate uenienti, sed ei, qui est apud Patrem uerbum Deus. Et tunc quidem egrediebantur in desertum, ut audirent assumpti hominis precursorem, et uiderent arundinem uento agitatam , de qua facte sunt tibie, et uocalis calamus, qui in ore puerorum dulci sonat modulamine, canentium in plateis atque dicentium: Cantauimus uobis, et non saltastis . Nunc autem in uoce Archangeli precedentis Dominum descendentem  de celis, et in clarissima tuba, unusquisque credentium, uel ad prelium, uel ad sacerdotalia ministeria prouocatur. Legimus in Numerorum libro , sacratas Deo tubas, que  ante ostium personent. Sin autem magna est uox Angeli, et tube Archangeli, quanto maior erit tube 814 Dei, que parat uias primum dormientium, et mortuorum in Christo; deinde eorum, qui uiuunt, et residui sunt, et sermonis Dei prestolantur aduentum? Forsitan simplicis tube clangor dormientibus et mortuis in Christo necessarius est: uox autem Archangeli  et tube Dei, his qui uiuunt, et in presentia Dei reseruantur. uideamus quid possit intelligi, et id quod sequitur: Simul cum illis rapiemur. Quo uerbo ostendi puto, subitum ad meliora transcensum: et idcirco raptum se uoluisse dicere, ut uelocitas transeuntis, sensum cogitantis excederet. Quod et in alio loco eiudem uerbi proprietate signauit: »Scio hominem in Christo ante annos quatuordecim, siue in corpore, nescio, siue extra corpus nescio, Deus scit, raptum istiusmodi usque ad tertium celum. Et scio huiusmodi hominem, siue in corpore, siue extra corpus nescio, Deus scit, quia raptus est in paradisum, et audiuit uerba ineffabilia, que non licet homini loqui.«  Alii enim proficientes et  gradientes ad maiora crescebant, donec fierint iuxta id quod scriptum est Magni ualde nimis: et quosdam in celum assumptos legimus. Paulus autem uas electionis in tertium celum raptus ascendit: et idcirco audiuit uerba ineffabilia. Quomodo autem hi, qui rapiuntur in nubibus, rapiantur obuiam Christo, diligentius contemplandum est. Scimus nubes Prophetas, quibus precepit Deus ne pluerent super Isrel imbrem, quando impleuerunt mensuram patrum suorum, et facta est Lex et Prophete usque ad Ioannem Baptistam . Et quia Deus posuit in Ecclesia primum Apostolos, secundo Prophetas : non solum Prophete, sed et Apostoli nubes intelligendi sunt. Si quis igitur rapitur ad Christum, ascendit super nubes Legis, et Euangelii, super Prophetas, et Apostolos: et assumptis alis columbe, eorumque doctrina ad excelsa sublatus, occurrit, non deorsum sed in ere, et spirituali intelligentia Scripturarum. Occurrens autem in spiritualibus, terrena dimittens, siue ille sit dormiens, siue in Christo mortuus, siue uiuens, et in illius presentiam reseruatus semper cum illo erit et perfruetur uerbo 815 Dei, et sapientia, ueritate atque iustitia.

11. Hec celeri sermone dictaui, quid eruditi uiri de utroque sentirent loco, et quibus argumentis suas uellent probare sententias, uestre prudentie exponens. Neque enim tanta est mee pusillitatis auctoritas, qui nichil sum, et inuidorum tantum morsibus  pateo, quanta eorum qui nos in Domino precesserunt. NEC IUXTA Pythagore discipulos, preiudicata doctoris opinio, sed doctrine ratio ponderanda est. Si quis autem contrarie factionis immurmurat, quare eorum explanationes legam, quorum dogmatibus non acquiesco, sciat me illud Apostoli libenter audire: Omnia probate, quod bonum est, tenete , et Saluatoris uerba dicentis:  Estote probati nummularii, ut si quis nummus adulter est, et figuram Cesaris non habet, nec figuratus [al. signatus] est moneta publica, reprobetur. Qui autem Christi faciem claro prefert lumine, in cordis nostri marsupium recondatur. Etenim si dialecticam scire uoluero, aut Philosophorum dogmata, et ut ad nostram redeam, scientiam Scripturarum; nequaquam simplices Ecclesie uiros interrogare debeo, quorum alia gratia est; et unusquisque in suo sensu abundat (presertim cum in domus magna patrisfamilie uasorum diuersitas multa dicatur ; sed eos, qui artem didicere ab artifice et in Lege Domini meditantur die ac nocte. Ego et in adolescentia et in extrema etate profiteor et Origenem et Eusebium Cesariensem uiros esse doctissimos, sed errasse in dogmatum ueritate. Quod  816 e contrario de Theodoro, Acacio, Apollinario possumus dicere, et tamen omnes in explanationibus Scripturarum, sudoris sui nobis memoriam reliquerunt. In  terra aurum queritur, et de fluuiorum alueis splendens profertur glarea: Pactolusque ditior est ceno, quam fluento. Cur me lacerant  amici mei, et aduersum silentem, crasse sues grunniunt? Quarum omne studium est, imo scientie supercilium, aliena carpere, et sic ueterum defendere perfidiam, ut perdant fidem suam. Meum propositum est antiquos legere, probare singula, retinere que bona sunt, et a fide Ecclesie Catholice non recedere.

12. uolens ad alias questiunculas respondere, et uel mea, uel aliena dictare extemplo, a fratre Sisinnio admonitus sum, ut et ad uos et ad ceteros sanctos  fratres qui nos amare dignantur litteras scriberem. Cohibebo igitur gradum, et si uita comes fuerit, futuro me operi reseruabo, ut et uobis per partes paream, et fructum ac senile corpusculum onus possit ferre moderatum. Illud autem breuiter in fine commoneo, hoc quod in Latinis codicibus legitur:  Omnes quidem resurgemus, non omnes autem immutabimur, in Grecis uoluminibus non haberi: sed uel, Omnes dormiemus, non autem omnes immutabimur; uel, Non omnes dormiemus, omnes immutabimur; quorum quis sensus sit, supra diximus.



EPISTOLA CXX  . AD HEDIBIAM.



 CAPITULA XII. QUAESTIONUM HEDIBIAE AD S. HIERONYMUM.

817 I. Quomodo perfectus quis esse possit, et quomodo  Deo uiuere debeat uidua, que sine liberis derelicta est.

II. Quid sit quod in Mattheo scriptum est: Non bibam amodo de hoc genimine uitis, usque in diem illum, quo illud bibam uobiscum nouum in regno Patris mei.

III. Que causa sit, ut de resurrectione et apparitione Domini Euangeliste diuersa narrauerint. Et cur dicente Mattheo, quod uespere sabbati illucescente in una sabbati Dominus surrexit, Marcus mane eum alterius diei asserat surrexisse.

Iu. Quomodo iuxta Mattheum, uespere sabbati Maria Magdalene uidit Dominum resurgentem; et Ioannes Euangelista refert, mane una sabbati eam iuxta sepulcrum flere.

u. Quomodo iuxta Mattheum, Maria Magdalene uespere sabbati cum altera Maria aduoluta pedibus Saluatoris,  secundum Ioannem mane una sabbati audit a Domino: Noli me tangere; necdum enim ascendi ad Patrem.

uI. Quomodo custodiente militum turba, Petrus et Ioannes libere ingressi sunt sepulcrum, nullo prohibente custodum.

uII. Quomodo Mattheus scribit et Marcus, quod mandatum sit Apostolis per mulieres ut precederent Iesum in Galileam, et ibi eum uiderent: Lucas autem et Ioannes in Ierusalem eum ab Apostolis uisum commemorant.

uIII. Quid significet quod in Euangelista Mattheo scriptum est: iehsu autem clamans  uoce magna emisit spiritum: et uelum Templi scissum est in duas partes, a summo usque deorsum, et reliqua.

IX. Quomodo Saluator, secundum Ioannem insufflat Spiritum Sanctum Apostolis, et secundum Lucam post  ascensionem missurum se esse dicit.

X. Quid significet illud quod Apostolus Paulus disputat ad Romanos scribens: Quid ergo dicemus: Numquid iniquitas apud Deum? Absit, usque ad eum locum ubi ait: Nisi Dominus Sabaoth reliquisset nobis semen, et reliqua.

XI. Quid sit quod Apostolus scribit ad Corinthios in secunda Epistola: Aliis odor mortis in mortem, et aliis odor uite in uitam.

XII. Quid sit quod scriptum est in Epistola ad Thessalonicenses prima: Ipse autem Deus pacis sanctificet uos per omnia, et integer spiritus uester, et anima et corpus sine querela, in aduentu Domini nostri Iesu Christi seruetur.


Expliciunt Capitula Questionum.



HIERONYMUS AD HEDIBIAM. DE QUAESTIONIBUS XII.

818 PRAEFATIO.---Ignota uultu, fidei mihi ardore notissima es. Et de extremis Gallie finibus in Bethleemitico rure latitantem, ad respondendum prouocas, de sanctarum questiunculis Scripturarum, per hominem Dei, filium meum Apodemium,  Commonitoriolum dirigens; quasi uero non habeas, in tua prouincia disertos uiros, et in Lege Dei perfectos: nisi forte experimentum magis nostri, quam doctrinam flagitas, et uis scire, quid de his que ab aliis audisti, nos quoque sentiamus. Maiores tui  Patera, atque Delphidius, quorum alter antequam ego  nascerer, Rhetoricam Rome 819 docuit: alter me iam adolescentulo omnes Gallias prosa uersuque, suo illustrauit ingenio, iam dormientes et taciti me iure reprehendunt, quod audeam ad stirpem generis sui quippiam mussitare: licet concedens eis eloquentie magnitudinem, et doctrinam secularium litterarum, merito subtraham scientiam Legis Dei, quam nemo accipere potest, nisi ei data fuerit a Patre luminum , qui illuminat omnem hominem uenientem in hunc mundum , et stat medius credentium, qui in nomine eius fuerint congregati . Unde libere profiteor  me scribere tibi non in doctis humane sapientie uerbis, quam Deus destructurus est; sed in uerbis fidei, spiritualibus spiritualia comparantem : ut abyssus ueteris Testamenti inuocet abyssum Euangelicam , in uoce cataractarum, id est, Prophetarum et Apostolorum suorum, et ueritas Domini perueniat usque ad nubes, quibus mandatum est, ne super incredulum Isrel imbrem pluerent; sed ut rigarent arua gentilium, et torrentem spinarum, ac mare mortuum dulcorarent. Ora igitur, ut uerus Eliseus steriles in me et mortuas aquas uiuificet, et Apostolorum sale, quibus dixerat uos estis sal terre , meum  olusculum condiat, quia omne sacrificium quod absque sale est, Domino non offertur . Nec fulgore secularis eloquentie delecteris, quam uidit iehsu quasi fulgur cadentem de celo : sed potius eum respice, qui non habet decorem nec speciem: homo in plagis positus et sciens ferre infirmitatem ; et quidquid ad proposita respondero, scias me non confidentia respondisse sermonis; sed eius fide, qui pollicitus est: Aperi os tuum, et ego implebo illud .

CAPUT PRIMUM.---Interrogas, quomodo perfectus esse quis possit, et quomodo uiuere debeat uidua, que sine liberis derelicta est. Hoc idem in Euangelio Legis Doctor interrogat: Magister, quid faciens uitam eternam possidebo? Cui respondit Dominus: Mandata nosti? Dicit ille, Que? iehsu autem dixit: Non homicidium facies, non adulterium, non furtum, non falsum dices testimonium: honora patrem et matrem, et diliges proximum 820 tuum sicut teipsum. Et illo dicente: Hec omnia feci, Dominus intulit: Unum tibi deest. Si uis esse perfectus, uade, et uende omnia que habes, et da pauperibus: et ueni sequere me . Itaque et ego tibi Domini nostri respondebo sermonibus: Si uis esse perfecta, et tollere crucem tuam, et sequi Dominum Saluatorem, et imitari Petrum dicentem: Ecce nos dimisimus omnia, et secuti sumus te ; uade et uende omnia que habes, et da pauperibus, et sequere Saluatorem. Non dixit, da filiis, da fratribus, da propinquis, quos etiamsi haberes, iure his Dominus preferretur: sed, da pauperibus: imo da Christo, qui in pauperibus pascitur: qui cum diues esset, pro nobis pauper factus  est; qui loquitur in tricesimo nono Psalmo: Ego autem mendicus sum et pauper, et Dominus sollicitus est pro me . Statimque quadragesimi Psalmi de eo exordium est: Beatus qui intelligit super egenum et pauperem . Intelligentia opus est, ut post intelligentie beatitudinem, sciatur qui sit egenus et pauper. Non utique ille qui mendicitate,  et squalore coopertus est, et tamen non recedit a uitiis; sed de quibus Apostolus loquitur: Tantum ut pauperum memores essemus . Ob quorum refrigeria laborabant [al. laborant] Paulus et Barnabas in Ecclesiis gentium, ut collecte fierent per primam sabbati, et hanc ipsam oblationem, non per alios, sed per se deferre festinant his, qui suas pro Christo amisere substantias, qui persecutiones passi sunt, qui dixerunt patri suo et matri, uxoribus et liberis: Non nouimus uos . Hi impleuerunt uoluntatem Patris, et audierunt dicentem Dominum Saluatorem, Mater mea et fratres mei hi sunt, qui faciunt uoluntatem Patris mei . Et hec dicimus, non quod in pauperes Iudeos, siue gentiles, et omnino cuiuslibet gentis sint pauperes, prohibeamus faciendam eleemosynam; sed quod Christianos et credentes pauperes  incredulis preferamus, et inter ipsos Christianos sit multa diuersitas, utrum peccator, an sanctus sit. Unde et Apostolus passim in omnes misericordiam probans, infert: Maxime in domesticos fidei . Domesticus fidei est, qui eadem tibi religione coniungitur, quem a consortio fraternitatis peccata non separant. Quod si de inimicis quoque nobis 821 precipitur, ut si esurierint, demus eis cibum, si sitierint, demus eis potum: et hec facientes congregemus carbones super caput eorum ; quanto magis de his, qui non sunt inimici, et qui Christiani sunt, atque Sancti? Neque uero hoc quod dicitur, Hoc enim faciens, carbones ignis congregabis super caput eius, in malam partem accipiendum est, sed in bonam. Quando enim inimicis nostris prebemus beneficia, malitiam eorum nostra bonitate superamus, et mollimus duritiam, iratumque animum  ad mollitiem et beneuolentiam flectimus; atque ita congregamus carbones super capita eorum, de quibus scriptum est: Sagitte potentis acute, cum carbonibus desolatoriis ; ut quomodo de altari a Seraphim carbo sublatus, Prophete labia purgauit ; ita et inimicorum nostrorum peccata purgentur, et uincamus in bono malum , et benedicamus maledicentibus: et imitemur Patrem nostrum, qui solem suum oriri facit super bonos et malos,  et pluit  super iustos et iniustos . Igitur et tu, quia  paucos non habes filios, plurimos fac tibi amicos de iniquo mammona, qui te recipiant in eterna tabernacula . Pulchre dixit de iniquo; omnes enim diuitie  de iniquitate descendunt, et nisi alter perdiderit, alter non potest inuenire. Unde et illa uulgata sententia mihi uidetur esse uerissima. Diues autem iniquus, aut iniqui heres. Quod cum  legis doctor audisset, et ferre non posset, quia habebat diuitias multas, conuersus Dominus ad discipulos, ait: Quam difficile, qui diuites sunt, intrare possunt in regna celorum . Non dixit, impossibile; sed difficile: licet exemplum posuerit impossibilitatis: Facilius est camelum per foramen acus transire, quam diuitem intrare in regnum Dei. Hoc autem non tam difficile est, quam impossibile. Nunquam enim fieri potest, ut camelus transeat per foramen acus. Nunquam igitur diues intrare poterit in regna celorum. Sed camelus tortuosus, et curuus est, et graui sarcina pregrauatur. Et 822 nos ergo, quando prauas ingredimur semitas, et rectam Domini uiam dimittimus, et oneramur mundi diuitiis, siue pondere delictorum, regnum Dei ingredi non ualemus. Quod si deponamus grauissimam sarcinam, et assumamus nobis pennas columbe, uolabimus, et requiescemus, et dicetur nobis: Si dormiatis inter medios cleros, penne columbe deargentate, et posteriora dorsi eius in pallore auri . Dorsum nostrum, quod prius informe erat, et graui sarcina premebatur, habeat nitorem auri, quod interpretatur in sensu, et alas deargentatas, que intelliguntur  eloquia Scripturarum, et regnum Dei intrare poterimus. Dicunt Apostoli se omnia, que sua fuerant dimisisse, et mercedem pro hac uirtute audacter exposcunt. Quibus respondit Dominus: Omnis, qui reliquerit domum, aut fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit . O quanta beatitudo, pro paruis magna recipere, eterna pro breuibus, pro morituris semper uiuentia, et habere Dominum debitorem. Si qua autem uidua habet liberos, et maxime si nobilis familie est, egentes filios non dimittat,  sed ex equalitate eos amet, et  ut meminerit primum anime sue, et ipsam putet esse de filiis, et partiatur potius cum liberis, quam omnia filiis derelinquat; imo Christum liberorum suorum faciat coheredem. Respondebis, difficile est, durum est, et contra naturam. Sed Dominum audies tibi respondentem: Qui potest capere, capiat . Et si uis esse perfecta, non tibi iugum necessitatis imponit, sed potestati tue liberum concedit arbitrium. uis esse perfecta, et in primo stare fastigio dignitatis, fac quod fecerunt Apostoli, uende omnia, que habes, et da pauperibus, et sequere Saluatorem,  nudam, solamque crucem, nuda sequaris et sola. Non uis esse perfecta, sed secundum uis tenere gradum uirtutis, dimitte omnia quecumque habes, da filiis, da propinquis. 823 Nemo te reprehendit, si inferiora secteris, dummodo illam scias tibi iure prelatam, que elegerit prima. Dices, hoc Apostolorum est, et uirorum: mulierem autem nobilem non posse omnia uendere, que multis adiumentis huius uite indigeat. Audi igitur Apostolum commonentem: Non ut aliis refrigerium, uobis autem tribulatio: sed ex equalitate, uestra abundantia, illorum sustentet inopiam; ut et illorum abundantia uestre inopie sit supplementum . Unde inquit Dominus: Qui habet duas tunicas, det alteram non habenti . Quid si Scythie frigora sint, et Alpine niues, que non duabus, et tribus tunicis, sed uix pecudum pellibus repelluntur? Quidquid ergo corpori nostro sufficere potest, et humane succurrere imbecillitati, quos nudos natura profudit, hoc una appellanda est tunica; et quidquid in presentibus alimentis necessarium est, hoc unius diei uictus appellatur. Unde preceptum est: Non cogitetis de crastino , hoc est de futuro tempore. Et Apostolus, Habentes, inquit, uictum, et uestitum, his contenti simus . Si plus habes, quam tibi ad uictum uestitumque necessarium est, illud eroga, et in illo debitricem esse te noueris. Ananias et Sapphira Apostoli meruere sententiam, quia sua timide reseruarunt . Ergone, inquies, puniendus est, qui sua non dederit? Minime. Ideo puniti sunt, quia mentiri uoluerunt Spiritui Sancto, et reseruantes necessaria uictui suo, quasi perfecte seculo renuntiantes, uanam gloriam sectabantur. Alioqui licet libere uel dare, uel non dare. Quanquam ei, qui cupiat esse perfectus, presens paupertas futuris diuitiis compensanda sit. Quomodo autem uidua uiuere debeat, breui sermone comprehendit Apostolus, dicens: uidua, que in deliciis est, uiuens mortua est ; et nos in duobus libellis  , quos ad Furiam, et Saluinam scripsimus, plenius dictum putamus.

CAP. II.---Quomodo accipiendum sit illud Saluatoris apud Mattheum: Dico autem uobis: Non bibam amodo de hoc genimine uitis, usque in diem illum, quo  bibam illud nouum uobiscum in regno Patris mei . Ex hoc loco quidam mille annorum fabulam struunt, in quibus Christum regnaturum corporaliter esse contendunt, et bibiturum uinum, quod ex illo tempore 824 usque ad consummationem mundi non biberit. Nos autem audiamus panem, quem fregit Dominus, deditque discipulis suis, esse Corpus Domini Saluatoris, ipso dicente ad eos, Accipite, et comedite, hoc est Corpus meum: et calicem illum esse, de quo iterum locutus est: Bibite ex hoc omnes: hic est enim Sanguis meus noui Testamenti, qui pro multis effundetur , etc. Iste est calix de quo in Propheta legimus: Calicem salutaris accipiam . Et alibi: Calix  tuus inebrians quam preclarus est . Si ergo panis, qui de celo descendit, Corpus est Domini; et uinum quod discipulis dedit, Sanguis illius est noui Testamenti qui pro multis effusus est in remissionem peccatorum, Iudaicas fabulas repellamus, et ascendamus cum Domino cenaculum magnum, stratum, atque mundatum, et accipiamus ab eo sursum calicem noui Testamenti; ibique cum eo Pascha celebrantes, inebriemur ab eo uino sobrietatis. Non enim est regnum Dei cibus, et potus, sed iustitia, et gaudium, et pax in Spiritu Sancto . Nec Moyses dedit nobis panem uerum; sed Dominus iehsu: ipse conuiua et conuiuium, ipse comedens, et qui comeditur. Illius bibimus Sanguinem, et sine ipso potare non possumus, et quotidie in sacrificiis eius de genimine uitis uere, et uinee Sorec, que interpretatur, electa, rubentia musta calcamus, et nouum ex his uinum bibimus de regno Patris, nequaquam in uetustate littere, sed in nouitate spiritus: cantantes canticum nouum, quod nemo potest cantare, nisi in regno Ecclesie , quod regnum Patris est. Hunc panem et Iacob Patriarcha comedere cupiebat, dicens: Si fuerit Dominus Deus mecum, et dederit mihi panem ad uescendum, et uestimentum ad operiendum . Quotquot enim in Christo baptizamur, Christum induimus , et panem comedimus Angelorum, et audimus Dominum predicantem: Meus cibus est, ut faciam uoluntatem eius, qui me misit Patris, ut impleam opus eius . Faciamus igitur uoluntatem eius, qui misit nos, Patris, et impleamus opus eius; et Christus nobiscum bibet in regno Ecclesie sanguinem suum.

CAP. III.---Que causa sit, ut de resurrectione Domini et apparitione Euangeliste diuersa narrauerint. In quibus primum queris, cur Mattheus dixerit,  825 uespere autem sabbati illucescente in una sabbati Dominum surrexisse , et Marcus mane resurrectionem eius factam esse commemoret, ita scribens: Cum autem resurrexisset, una sabbati, mane apparuit Marie Magdalene, de qua eiecerat septem demonia: et illa abiens nuntiauit his, qui cum eo fuerant lugentibus, et flentibus. Illique audientes quod uiueret, et quod uidisset eum,  non crediderunt ei . Huius questionis duplex solutio est; aut enim non recipimus Marci testimonium, quod in raris fertur Euangeliis,  omnibus Grecie libris pene hoc capitulum in fine non habentibus, presertim cum diuersa atque contraria Euangelistis ceteris narrare uideatur; aut hoc respondendum, quod uterque uerum dixerit: Mattheus, quando Dominus surrexerit uespere sabbati, Marcus autem, quando eum uiderit Maria Magdalene, id est, mane prima sabbati. Ita enim distinguendum est: Cum autem resurrexisset, et parumper spiritu coarctato, inferendum, prima sabbati, mane apparuit Marie Magdalene, ut qui uespere sabbati  surrexerat, ipse mane primo sabbati  apparuerit Marie Magdalene. Quod quidem et Ioannes Euangelista  significat, mane eum alterius diei uisum esse demonstrans.

CAP. Iu.---Quomodo iuxta Mattheum, uespere sabbati Maria Magdalene uidit Dominum resurgentem, et Ioannes Euangelista refert eam mane una sabbati iuxta sepulcrum flere ? Una sabbati, dies Dominica intelligenda est, quia omnis hebdomada in sabbatum, et in primam, et secundam, et tertiam, et quartam, et quintam, et sextam sabbati diuiditur, quam Ethnici, idolorum, et  elementorum nominibus appellant. Denique Apostolus collectam pecunie, que indigentibus preparabatur, in una sabbati precepit congregandam . Nec putandum est, Mattheum, et Ioannem diuersa sensisse, sed unum atque idem tempus, medie noctis scilicet, et gallorum cantus, diuersis appellasse nominibus. Mattheus enim scribit, uespere sabbati, id est, sero, 826 non incipiente nocte, sed iam profunda et magna ex parte transacta, apparuisse Dominum Marie Magdalene, et apparuisse uespere sabbati illucescentis in unam sabbati, seipsum interpretans quid dixisset, uespere sabbati, id est appopinquante iam luce sequentis diei. Et Ioannem non absolute dixisse, Una autem sabbati uenit Maria Magdalene mane ad sepulcrum: sed addidisse, cum adhuc essent tenebre.  Eiusdem igitur atque unius temporis, id est medie noctis, atque gallorum cantus, alterum finem, alterum dixisse principium. Mihique uidetur Euangelista Mattheus, qui Euangelium  Hebraico sermone conscripsit, non tam uespere dixisse, quam sero, et eum qui interpretatus est, uerbi ambiguitate deceptum, non sero interpretatum esse, sed uespere. Quanquam consuetudo humani sermonis teneat, sero non uesperum significare, sed tarde. Solemus enim dicere, sero uenisti, id est tarde, et que facere ante debueras, fac saltem sero, id est tarde. Sin autem illud obiicitur, quomodo eadem Maria que prius uiderat Dominum resurgentem, postea ad sepulcrum eius flere referatur, hoc dicendum est, quod et sola, et cum altera, siue cum aliis mulieribus memor beneficiorum, que in se Dominus contulerat, ad sepulcrum eius frequenter cucurrerit, et nunc adorauerit, quem uidebat, nunc fleuerit, quem querebat absentem: Licet quidam duas Marias Magdalenas de eodem uico Magdalo fuisse contendant, et alteram esse, que in Mattheo eum uiderit resurgentem, alteram, que in Ioanne eum querebat absentem. Quatuor autem fuisse Marias, in Euangeliis legimus, unam matrem Domini Saluatoris, alteram materteram eius, que appellata est Maria Cleophe, tertiam Mariam matrem Iacobi et Iose, quartam Mariam Magdalenam. Licet alii matrem Iacobi et Iose, materteram eius fuisse contendant. Nonnulli  in Marco uolunt unam esse de Mariis, sed non additum cognomen Magdalene, et ex superfluo scriptorum inoleuisse uitio, quod primum Euangelista non scripserit. 827 Nobis autem simplex uidetur et aperta responsio, sanctas feminas, Christi absentiam non ferentes, per totam noctem, non semel, nec bis, sed crebro ad sepulcrum Domini cucurrisse, presertim cum terremotus, et saxa disrupta, et sol fugiens, et rerum natura turbata, et  desiderium Saluatoris somnum ruperit feminarum.

CAP. u.---Quomodo iuxta Mattheum Maria Magdalene uespere sabbati cum altera Maria aduoluta sit pedibus Saluatoris: cum secundum Ioannem  mane sabbati audierit a Domino: Noli me tangere, necdum enim ascendi ad Patrem meum . Que prius uiderat Dominum resurgentem cum altera Maria, et eius pedibus fuerat aduoluta,  postea reuersa per noctem  uenit ad sepulcrum. Cumque lapidem, quo monumentum fuerat clausum, uidisset  ablatum, cucurrit ad Simonem Petrum, et ad alterum discipulum, quem iehsu amabat plurimum, et dicit eis: Tulerunt Dominum de monumento: et nescio ubi posuerunt eum . Error mulieris cum pietate sociatus est. Pietas in eo erat, quod desiderabat eum, cuius nouerat maiestatem. Error in eo, quod dicebat: Tulerunt Dominum de monumento, et cetera. Denique cum Petrus, et Ioannes intreuntes sepulcrum uidissent linteamina separata; et sudarium quo caput Domini fuerat inuolutum, seorsum positum; et resurrexisse crederent, cuius corpus non inuenerant in sepulcro: Maria stabat ad monumentum foris plorans. Cumque se inclinasset, uidit duos Angelos in albis sedentes in loco monumenti ad caput et pedes, ubi positum fuerat corpus Iesu, ut sub tanta custodie dignitate non crederet ab hominibus potuisse furari, qui ministris Angelis seruabatur. Dicunt ei Angeli, quos cernebat: Mulier, quid ploras? secundum illud quod Dominus loquebatur ad matrem: Quid mihi, et tibi est mulier? nondum uenit hora mea , ut eo quod appellauerunt mulierem, arguerent frustra plorantem et dicerent, Quid ploras? In tantum autem Maria Magdalene obstupefacta torpuerat, et fidem, miraculis 828 territa, quasi in caligine, possidebat: ut ne Angelorum quidem presentium sentiret aspectum, sed muliebriter responderet, et diceret: Ideo ploro, quia tulerunt Dominum meum, et nescio ubi posuerunt eum. O Maria, si Dominum credis, et Dominum tuum, quomodo arbitraris ab hominibus sublatum? Nescio, inquit, ubi posuerunt eum. Quomodo nescis, quem paulo ante adorasti? Cumque uideret Angelos; et quos cernebat, ignoraret, stupore perterrita, huc atque illuc faciem circumferebat, nichil aliud nisi Dominum uidere desiderans, conuersaque retro, uidit Iesum stantem, et nesciebat, quia iehsu erat. Non quod iuxta Manicheum, et alios hereticos formam Dominus uultumque mutasset: ut pro uoluntate diuersus ac uarius uideretur, sed quod Maria stupefacta miraculo, hortulanum putaret, quem tanto studio requirebat. Itaque et Dominus iisdem uerbis, quibus et Angeli, loquitur ad eam: Mulier quid ploras? Addiditque de suo, quem queris? At illa respondit: Domine, si tu sustulisti eum, dicito mihi, ubi posuisti eum; et ego eum tollam. Hic Dominum non de confessione uere fidei Saluatorem uocat: sed humilitate, et timore hortulano defert obsequium. Et uide quanta ignorantia. Quem custodiebat cohors militum, cuius sepulcro Angeli presidebant, ab uno hortulano arbitratur ablatum: et ignorans imbecillitatem femineam, tantarum se uirium ropromittit, et credit, ut corpus uiri, et perfecte etatis: quod  centum libris myrrhe circumlitum erat, existimaret ab una, et pauida muliere posse portari. Cumque iehsu appellasset eam, atque dixisset: Maria, ut quem facie non agnoscebat, uoce intelligeret, illa in errore persistens, nequaquam Dominum, sed  Rabboni, id  est, magistrum uocat. Et uide quanta turbatio, quem hortulanum putans, Dominum nuncupauerat, Dei Filium resurgentem, magistrum uocat. Itaque ad eam, que querebat uiuentem cum mortuis; que errore femineo et imbecillitate muliebri huc, illucque currebat, et corpus querebat occisi; cuius pedes uiuentis tenuerat, loquitur 829 Dominus et dicit: Noli me tangere,  tibi enim nondum ascendi ad Patrem meum. Et est sensus: Quem mortuum queris, uiuentem tangere non mereris. Si me necdum putas ascendisse ad Patrem, sed hominum fraude sublatum, meo tactu indigna es. Hoc autem dicebat: non ut studium querentis obtunderet; sed ut dispensationem carnis assumpte, in diuinitatis gloriam sciret esse mutatam: et nequaquam corporaliter uellet esse cum Domino, quem spiritualiter credere deberet regnare cum Patre. Unde et Apostoli maioris fidei sunt, qui absque Angelorum uisu, absque ipsius Saluatoris aspectu, postquam corpus eius in monumento non repererant, crediderunt eum ab inferis surrexisse. Alii putant primum esse quod a Ioanne narratum est, uenisse Mariam Magdalenam ad sepulcrum, et uidisse reuolutum lapidem a monumento, et postea regressam cum Apostolis Petro et Ioanne, solam ad monumentum remansisse: et idcirco adhuc incredulam, a Domino fuisse correptam: reuersamque domum, rursum ad sepulcrum uenisse cum Maria; et ab Angelo monitam, exeuntem de monumento, adorasse Dominum, et tenuisse pedes eius, quando ab eo pariter audierunt: Auete. Et ille accesserunt, et tenuerunt pedes eius, et adorauerunt eum. Que in tantum profecerunt, ut mittantur ad Apostolos, et audiant primum, Nolite timere: secundo, Ite nuntiate fratribus meis, ut eant in Galileam, ibi me uidebunt.

CAP. uI.---Quomodo custodiente militum turba, Petrus et Ioannes libere ingressi sunt sepulcrum, nullo prohibente custodum . Hac uidelicet causa, quia uespere sabbati, que lucescebat in prima sabbati, uenit Maria Magdalene, et altera Maria uidere sepulcrum. Et ecce terremotus factus est magnus. Angelus quoque Domini descendit de celo, et accedens reuoluit lapidem, et sedebat super eum: eratque aspectus eius sicut fulgur, et uestimentum illius, sicut nix. Pre timore autem eius perterriti sunt custodes, et facti sunt uelut mortui. Igitur qui fuerant tanto 830 timore perterriti, ut putarentur mortui; aut dimisisse sepulcrum, et fugisse credendi sunt; aut ita corpore, et animo obtorpuisse, ut non dicam uiros, sed ne mulierculas quidem, sepulcrum intrare cupientes, auderent prohibere. Magnus enim timor eos exterruerat, uidentes lapidem reuolutum, et terremotum,  factum, non ex more solito, sed tam magnum, qui cuncta concuteret, et euersionem terre funditus minaretur: Angelum quoque descendisse de celo, tam claro uultu, ut non lampadem, et humana lumen arte succensum, sed fulgur imitaretur celi, quo illustrantur omnia. Unde et in tenebris uidere potuerunt. Itaque libere intreunt. uiderat enim Maria Magdalene, que eis nuntiauerat lapidem reuolutum, et corpus Domini de monumento esse sublatum. Angelum autem non putemus idcirco uenisse, ut aperiret sepulcrum Domino resurgenti, et reuolueret lapidem: sed postquam Dominus resurrexit, hora qua ipse uoluit, et que nulli mortalium cognita est, indicasse quod factum est: Et sepulcrum uacuum reuolutione lapidis, et sui ostendisse presentia: que omnia uidebantur, splendore faciei ipsius et horrorem tenebrarum fulgoris claritate uincente.

CAP. uII.---Quomodo Mattheus, et Marcus scribant Apostolis mandatum per mulieres,  ut irent in Galileam Dominum reuisuri : quam Lucas , et Ioannes , Ierosolymis ab illis uisum esse perhibeant. Aliud est undecim se offerre discipulis, qui propter metum Iudeorum absconditi erant, quando ad eos clausis ingressus est ianuis, et putantibus quod uideretur in spiritu, manus, et latus obtulit, clauis, et lancea uulneratum: aliud quando secundum Lucam, prebuit se eis in multis argumentis per dies quadraginta, apparens eis et loquens de regno Dei: et  conuescens precepit eis, ab Ierosolymis ne discederent . In altero enim pro consolatione timentium uidebatur, et uidebatur breuiter, rursumque ex oculis tollebatur: in altero autem tanta familiaritas erat, et perseuerantia, ut cum eis pariter uesceretur. Unde et Paulus Apostolus 831 refert eum quingentis simul apparuisse discipulis. Et in Ioanne legimus, quod piscantibus Apostolis, in littore steterit, et partem assi piscis, fauumque comederit que uere resurrectionis indicia sunt. In Ierusalem autem nichil horum fecisse narratur.

CAP. uIII.---Quid significet quod in Euangelista Mattheo scriptum est, iehsu autem clamans uoce magna, emisit spiritum: et uelum Templi scissum est in duas partes, a summo usque deorsum, et terra mota est, et petre scisse sunt, et monumenta aperta sunt: et multa corpora Sanctorum, qui dormierant, surrexerunt. Et exeuntes de monumentis, post resurrectionem eius, uenerunt in sanctam ciuitatem, et apparuerunt multis . De hoc loco in iisdem Matthei Commentariis disseruimus. Primumque dicendum, quod  diuine sit potentie, ponere animam  quando uoluerit, et rursum accipere eam. Denique Centurio audiens eum dixisse ad Patrem: In manus tuas commendo spiritum meum , et statim spiritum sponte dimisisse, commotus signi magnitudine, ait: uere Dei Filius erut iste. uelum quoque Templi scissum est in duas partes; ut compleretur illud, quod refert Iosephus, presides Templi dixisse uirtutes:  Transeamus ex his sedibus. In Euangelio autem quod Hebraicis litteris scriptum est  , legimus, non uelum Templi scissum; sed superliminare Templi mire magnitudinis corruisse. Terra, inquit, mota est, pendentem Dominum suum ferre non sustinens; et petre scisse sunt, ut indicarent duritiam Iudeorum, qui presentem Dei Filium intelligere noluerunt; et monumenta aperta sunt, in signum future resurrectionis; multaque Sanctorum corpora exeuntia de sepulcris, uenerunt in sanctam ciuitatem, et apparuerunt multis. Sanctam ciuitatem,  Ierosolymam debemus accipere, ad distinctionem omnium ciuitatum, que tunc idolis seruiebant. In hac enim sola fuit Templum, et unius Dei cultus, et uera religio: et non omnibus apparuerunt, sed multis, qui resurgentem Dominum susceperunt.

2. Deinde iuxta anagogen dicendum est, quod inclamante Iesu, et emittente spiritum, uelum Templi scissum sit in duas partes a summo usque deorsum: 832 et omnia Legis sint reuelata mysteria; ut que prius recondita tenebantur, uniuersis gentibus proderentur. In duas autem partes, in uetus et nouum Testamentum; et a summo usque deorsum, ab initio mundi, quando homo conditus est, et reliqua que facta sunt in medio, sacra narrat historia, usque ad consummationem mundi. Et querendum, quod uelum Templi scissum sit, exterius,  an interius? Mihi uidetur in passione Domini illud uelum esse conscissum, quod in tabernaculo, et in Templo foris positum fuerat; et appellabatur exterius: Quia nunc ex parte uidemus, et ex parte cognoscimus. Cum autem uenerit quod perfectum est , tunc et uelum interius dirumpendum est: ut omnia que, nunc nobis abscondita sunt, domus Dei sacramenta, uideamus. uideamus quid significent duo Cherubim, quid Oraculum, quid uas aureum, in quo manna reconditum fuit. Nunc enim per speculum uidemus in enigmate : et cum historie nobis uelum scissum sit, ut ingrediamur atrium Dei, tamen secreta eius et uniuersa mysteria, que in celesti Ierusalem clausa retinentur, scire non possumus. Igitur in passione Domini terra commota est, iuxta illud quod scriptum est in Aggeo; Adhuc semel, et ego mouebo  celum et terram: et ueniet desideratus cunctis gentibus ; ut ab Oriente et Occidente ueniant et recumbant cum Abraham, Isaac, et Iacob . Et petre scisse sunt, id est dura corda gentilium; siue petre, uniuersa uaticinia Prophetarum, qui et ipsi  a petra, hoc est, a Christo cum Apostolis petre uocabulum acceperunt: ut quidquid in eis duro Legis uelamine claudebatur, scissum pateret gentibus. Monumenta quoque, de quibus scriptum est: uos estis sepulcra extrinsecus dealbata, que intus plena sunt ossibus mortuorum , ideo sunt aperta, ut egrederentur de his, qui prius in infidelitate mortui erant, et cum resurgente Christo, atque uiuente, uiuerent , et ingrederentur celestem Ierusalem; et haberent municipatum, nequaquam in terra, sed in celo; morientesque cum terreno Adam, resurgerent cum Adam supercelesti. Porro secundum litteram, nulli uiolentum 833 esse uideatur, mortuo Saluatore appellari Ierusalem sanctam ciuitatem; cum usque ad destructionem eius semper Apostoli Templum ingressi sint; et ob scandalum eorum, qui de Iudeis crediderant, Legis exercuerint ceremonias. In tantum autem Ierusalem amauit Dominus, ut fleret eam, et plangeret , et pendens in cruce loqueretur: Pater, ignosce illis: quod enim faciunt, nesciunt . Itaque impetrauit, quod petierat: multaque statim de Iudeis millia crediderunt, et usque ad quadragesimum secundum annum datum est  ei tempus penitentie. Post quos, perseuerantibus illis in malitia, egressi sunt duo ursi de siluis gentium Romanarum, uespasianus, et Titus: et blasphemantes pueros, ascendente uero Eliseo in domum Dei  uoce consona illudentes interfecerunt, atque lacerauerunt : et ex eo tempore Ierusalem non appellatur ciuitas sancta: sed sanctitatem et pristinum nomen amittens, spiritualiter uocatur Sodoma, et Aegyptus: ut edificetur pro ea ciuitas noua, quam fluminis impetus letificat ; et de cuius medio egreditur fons, qui totius  orbis amaritudinem mitigauit: ut miserabilis Isrel ruinas Templi, nudatis plangat lacertis: et in Christo turba credentium, noua quotidie uideat Ecclesie tecta consurgere, et dicat Sion, Angustus mihi locus est : impleaturque illud, quod in Isaia scriptum est: Et erit sepulcrum eius inclytum .

CAP. IX.---Quomodo Saluator secundum Ioannem , insufflauit Spiritum Sanctum in sanctos Apostolos, et secundum Lucam, post ascensionem se missurum repromittit? Huius questionis perfacilis solutio  est, si docente Apostolo Paulo, Spiritus Sancti diuersas gratias nouerimus. Scribit enim in prima ad Corinthios Epistola: »Diuisiones donorum sunt, idem uero Spiritus: et diuisiones ministeriorum sunt, idem autem Dominus: et diuisiones operationum sunt, idem autem Deus, qui operatur omnia in omnibus. Unicuique autem datur manifestatio spiritus.  ad id quod expedit. Alii quidem datur per Spiritum sermo sapientie, alii sermo scientie secundum eumdem Spiritum, alii gratia sanitatum in uno Spiritu, alii fides 834 in eodem Spiritu, alii operatio uirtutum, alii Prophetia, alii discretio spirituum, alii genera linguarum, alii autem interpretatio sermonum. Hec autem omnia operatur unus atque idem Spiritus, diuidens singulis prout uult« . Ergo Dominus, qui post resurrectionem suam iuxta Luce Euangelium dixerat: »Ecce ego mittam promissionem Patris mei in uos: uos autem sedete in ciuitate quoadusque induamini uirtute ex alto« : et iuxta eumdem in Apostolorum Actibus est locutus: »Precepit eis ab Ierosolymis ne discederent; sed exspectarent promissionem Patris, quam audistis, inquit, per os meum: quia Ioannes quidem baptizauit aqua, uos autem baptizabimini Spiritu Sancto, non post multos hos dies« ; rursum in fine Euangelii secundum Ioannem, eo die quo resurrexerat, id est die Dominica, clausis ianuis ad Apostolos introisse narratur, et dixisse eis secundo, »Pax uobis;« et intulisse: »Sicut misit me Pater, et ego mitto uos: hoc cum dixisset, insufflauit, et dixit eis: Accipite Spiritum Sanctum: quorum remiseritis peccata, remittuntur eis, et quorum retinueritis, retenta erunt . Prima igitur die resurrectionis, acceperunt Spiritus Sancti gratiam, qua peccata dimitterent, et baptizarent, et filios Dei facerent, et spiritum adoptionis credentibus largirentur: ipso Saluatore dicente: »Quorum remiseritis peccata, remittuntur eis; et quorum retinueritis, retenta erunt« Die autem Pentecostes eis amplius repromissum est, ut baptizarentur Spiritu Sancto, et induerentur uirtute ex alto, qua Christi Euangelium cunctis gentibus predicarent, iuxta illud, quod in  sexagesimo septimo Psalmo legimus: Donus dabit uerbum euangelizantibus uirtute multa; ut haberent operationem uirtutum, et gratiam sanitatum; et predicaturi multis gentibus, acciperent genera linguarum: ut iam tunc nosceretur, qui Apostolorum, quibus deberent gentibus nuntiare. Denique Apostolus Paulus, qui de Ierusalem usque ad Illyricum predicauit, et inde per Romam ad Hispaniam ire festinat , gratias agit Deo, quod cunctis Apostolis  magis linguis loquatur . Qui enim multis gentibus annuntiaturus erat, multarum linguarum acceperat gratiam. Que repromissio Spiritus 835 Sancti die decima post ascensionem  Saluatoris expleta est, Luca referente, qui scripsit; Cum complerentur dies Pentecostes, erant omnes pariter in eodem loco, et factus est repente de celo sonus tanquam aduenientis Spiritus uehementis: et repleuit totam domum, ubi erant sedentes; et apparuerunt illis dispartite lingue tanquam ignis: seditque supra singulos eorum; et repleti sunt omnes Spiritu Sancto: et ceperunt loqui  uariis linguis, prout Spiritus Sanctus dabat eloqui illis . Tunc completum est illud quod legitur in Iel: Et erit in nouissimis diebus, dicit Dominus: effundam de spiritu meo super omnem carnem: et prophetabunt filii uestri, et filie uestre: seniores uestri somnia somniabunt: et iuuenes uestri uisiones uidebunt . uerbum autem effusionis significat gratie largitatem, et idipsum sonat, quod Dominus repromisit: uos autem baptizabimini Spiritu Sancto non post multos hos dies . In tantum enim Spiritu Sancto baptizati sunt, ut repleretur tota domus, ubi erant sedentes: et ignis Spiritus Sancti stationem in eis inueniret optatam, linguasque diuideret; et secundum Isaiam, qui immunda labia habere se dixerat, purgaret labia eorum, ut Euangelium Christi purius predicarent. Et in Isaia  quidem superliminare Templi dicitur fuisse commotum; et repleta est omnis domus fumo, id est, errore, et tenebris, uerique ignorantia. In principio autem Euangelii repletur Spiritu Sancto Ecclesia, ut gratia eius, atque feruore, omnium credentium peccata purgentur: et igne Spiritus Sancti, quem Dominus missurum esse se dixerat, predicatura Christum lingua sanetur. Non ergo Ioannes Lucasque discordant, ut quod ille primo resurrectionis die datum esse significat, hic quinquagesimo die uenisse describat: sed  profectus Apostolicus est, ut qui primo remittendorum peccatorum gratiam acceperant, postea acciperent operationes uirtutum, et cuncta donationum genera, que ab Apostolo descripta commemorauimus: et  diuersitatem linguarum omnium gentium; ut annuntiaturi Christum, nullo indigerent interprete. Unde et in Lycaonia cum audissent Paulum, et Barnabam loqui linguis suis, deos in homines conuersos 836 esse credebant . Et reuera indumentum uirtutis, Spiritus Sancti gratia est: quam possidentes, iudicum tribunalia, et regum purpuras non timebant. Promiserat enim Dominus prius quam pateretur, et dixerat: Cum autem tradent uos, nolite cogitare quomodo, aut quid loquamini; dabitur enim uobis in illa hora, quid loquamini. Non enim uos estis, qui loquimini, Sed Spiritus Patris uestri, qui loquitur in uobis. . Ego autem audacter, et tota libertate pronuntio, ex eo tempore, quo Apostoli Domino crediderunt, semper eos habuisse Spiritum Sanctum: nec potuisse signa facere absque Spiritus Sancti gratia:  sed pro modulo atque mensura. Unde Saluator clamabat in Templo, dicens: Qui sitit, ueniat ad me, et bibat: et qui credit in me, sicut dicit Scriptura, flumina de uentre eius fluent aque uiue. Hoc autem dixit de Spiritu quem accepturi erant credentes in eum . Et in eodem loco infert: Nondum enim erat Spiritus datus: quia iehsu nondum fuerat glorificatus : non quo non esset Spiritus Sanctus, dicente Domino Saluatore: Si autem ego in Spiritu Sancto eiicio demonia,  filii uestri in quo eiiciunt? , sed quia erat in Domino, necdum totus in Apostolis morabatur. Quamobrem terrentur ad passionem eius, et negant et Christum se nescire iurant. Postquam autem baptizantur in Spiritu Sancto, et infunditur in eos Spiritus Sancti gratia, tunc libere loquuntur  ad principes Iudeorum: Obedire magis Deo oportet, quam hominibus : mortuos suscitant, inter flagella letantur; fundunt sanguinem pro Christo; et suppliciis suis coronantur. Nondum ergo erat Spiritus in Apostolis, nec de uentre eorum fluebant gratie spiritales, quia Dominus necdum fuerat glorificatus. Que sit autem gloria, ipse in Euangelio loquitur: Pater glorifica me gloria, quam apud te habui prius quam mundus esset. Gloria Saluatoris, patibulum triumphantis est. Crucifigitur ut homo; glorificatur ut Deus. Denique sol fugit, luna mutatur in sanguinem, terremotu insolito contremiscit: aperiuntur inferi, mortui ambulant, saxa rumpuntur. Hec est gloria, de qua loquebatur in Psalmo: Exurge gloria mea, exurge psalterium, et cithara . Ipsaque de se respondit gloria 837 et dispensatio carnis assumpte: Exurgam diluculo; ut impleatur uigesimi primi Psalmi titulus, pro assumptione matutina. Hec dicimus non quod alium Deum, alium hominem esse credamus, et duas personas faciamus in uno Filio Dei, sicut  noua heresis calumniatur; sed unus atque idem Filius Dei, et Filius hominis est: et quidquid loquitur, aliud referimus ad diuinam eius gloriam, aliud ad nostram salutem. Pro quibus non rapinam arbitratus est se esse equalem Deo, sed semetipsum exinaniuit, formam serui accipiens: factus obediens Patri usque ad mortem, mortem autem crucis . Et uerbum caro factum est, et habitauit in nobis . Miror autem Montanum, et insanas feminas eius, abortiuos Prophetas, Domino promittente, atque dicente: uado et alium Paracletum mittam uobis ; et postea, Luca Euangelista narrante , quod Apostoli acceperunt quod promissum est: id multo post tempore in se dicere fuisse completum. Apostolis enim promissum est: Ego mittam sponsionem Patris mei in uos: et uos sedebitis in ciuitate, quoadusque induamini uirtute ex  alto : et resurgens,  in Apostolos insufflauit, et non in Montanum, Priscillam, et Maximillam: et illis, id est, Apostolis, ait: Quorum dimiseritis peccata, dimittuntur eis, et quorum retinueritis, retenta sunt. Apostolis, inquam, precepit, ne discederent ab Ierosolymis, sed exspectarent promissionem Patris. Et postea quod promissum est, expletum legimus. Repleti sunt omnes Spiritu Sancto, et ceperunt loqui uariis linguis, prout Spiritus Sanctus dabat eloqui illis . Spiritus enim Sanctus ubi uult spirat . Et quando dicit Dominus, alium Paracletum mittam uobis, et se ostendit esse Paracletum, qui appellatur Consolator. Unde et Deus Pater hoc censetur nomine, Deus miserationum, et totius consolationis . Si autem et Pater consolator, et Filius consolator, et Spiritus Sanctus consolator est: et in nomine Patris, et Filii, et Spiritus Sancti, quod intelligitur Deus, baptizantur credentes, quorum unum diuinitatis, et consolatoris est nomen, eorum et una natura est. Hic Spiritus 838 Sanctus, non solum in Apostolis, sed etiam in Prophetis fuit, de quo Dauid orabat, dicens: Spiritum Sanctum tuum ne auferas a me . Et Daniel Spiritum Dei habuisse narratur: et Dauid in spiritu loquitur, dixisse Dominum Domino suo, sede a dextris meis, donec ponam inimicos tuos, scabellum pedum tuorum . Nec sine Spiritu Sancto prophetauerunt Prophete: et uerbo Domini celi firmati sunt, et Spiritu oris eius omnis uirtus eorum: et quidquid Patris, et Filii est, hoc idem et Spiritus Sancti est: et  ipse Spiritus Sanctus cum mittitur, a Patre et Filio mittitur: in alio atque alio loco, Spiritus Dei Patris, et Christi Spiritus appellatur. Unde et in Actibus Apostolorum, qui Ioannis Baptismate fuerant baptizati, et credebant in Deum Patrem, et Christum, quia Spiritum Sanctum nesciebant, iterum baptizantur: imo tunc uerum accipiunt baptisma. ABSQUE ENIM Spiritu Sancto, imperfectum est mysterium Trinitatis. Et in eodem uolumine, Petrus Ananie, et Sapphire dixisse narratur, quod mentientes Spiritui Sancto, non sint hominibus mentiti, sed Deo .

CAP. X.---Quid significet illud, quod Apostolus Paulus disputat, ad Romanos scribens, Quid ergo dicemus? numquid iniquitas apud Deum? absit , usque ad eum locum, ubi ait: Nisi Dominus sabaoth reliquisset nobis semen, sicut Sodoma facti fuissemus, et sicut Gomorra similes fuissemus . Omnis quidem ad Romanos Epistola interpretatione indiget, et tantis obscuritatibus inuoluta est, ut ad intelligendam eam, Spiritus Sancti indigeamus auxilio, qui per Apostolum hec ipsa dictauit: sed precipue locus hic, in quo quidam uolentes Dei seruare iustitiam, ex precedentibus causis, dicunt electum in utero Rebecce Iacob, et abiectum Esau :  sicut et Ieremias, et Baptista Ioannes eliguntur in utero : et ipse Apostolus Paulus predestinatur in Euangelium antequam nascatur. Nobis autem nichil placet, nisi quod Ecclesiasticum est, et publice in ecclesia dicere non timemus: ne iuxta Pythagoram, et Platonem, et discipulos 839 eorum, qui sub nomine Christiano introducunt dogma gentilium,  dicamus animas lapsas de celo esse: et pro diuersitate meritorum, in his uel in illis corporibus penas antiquorum luere peccatorum. Multoque melius est simpliciter imperitiam confiteri, et inter cetera que nescimus, etiam huius loci obscuritatem refugere  . effugere], quam, dum uolumus Dei probare iustitiam, Basilidis et Manichei heresim defendere, et  Iberas nenias, Aegyptiaque portenta sectari. Dicamus igitur, ut possumus, et Apostolice uoluntatis sequentes uestigia, ne punctum quidem  atque unguem transuersum, ab illius sententiis recedamus. Fleuerat supra, et dolori suo, et conscientie testem inuocauerat Spiritum Sanctum, quod fratres sui et cognati secundum carnem, id est, Isrelite, Dei Filium non recepissent: quorum fuit adoptio, et gloria, et testamentum, et legislatio,  et cultura, et promissio: ex quibus etiam ipse Christus secundum carnem de Maria generatus est uirgine: et tam continuo cordis dolore torquetur: ut ipse optet anathema esse a Christo, id est solus perire, ne omne Isreliticum genus pereat . Et quia hoc dixerat, statim uenientem e regione preuidit questionem. Quid ergo dicis? Omnes qui ex Isrel sunt perierunt? Et quomodo tu ipse et ceteri Apostoli, et infinita Iudaici populi multitudo, Christum Dei Filium recepistis? Quam ita soluit: Isrel in Scripturis sanctis dupliciter appellatur, et in duos diuiditur filios: in unum, qui iuxta carnem est; et in alterum, qui iuxta repromissionem et spiritum. Abraham duos habuit filios, Ismel et Isaac, Ismel, qui secundum carnem natus est, hereditatem patris non accepit. Isaac, qui de repromissione generatus ex Sara est, semen Dei appellatur. Scriptum est enim: In Isaac uocabitur tibi semen, id est, non qui filii carnis, hi filii Dei; sed qui sunt filii repromissionis, isti  existimantur in semine. Et hoc non solum in Ismel et Isaac accidisse conuincimus; sed etiam in duobus Rebecce filiis, Esau et Iacob, quorum alter abiectus, alter electus est. Et hoc totum dicit, ut in 840 duobus prioribus fratribus, Ismel et Esau, populum Iudeorum abiectum esse significet. In posterioribus autem, hoc est, in Isaac  et Iacob, electum populum gentium, uel eos qui ex Iudeis in Christum credituri erant. Et quoniam hoc uolens approbare, proposuerat testimonium nascentium geminorum Esau et Iacob, de quibus scriptum est: Maior seruiet minori : et in Malachia legimus: Iacob dilexi, Esau autem odio habui , uenientem e latere questionem more suo proponit, et disserit: et hac soluta, reuertitur ad id, de quo ceperat disputare. Si Esau et Iacob necdum nati erant; nec aliquid egerant boni aut mali, ut uel promererentur Deum, uel offenderent: et electio eorum atque abiectio, non merita singulorum, sed uoluntatem eligentis et abiicientis ostendit, quid ergo dicemus? Iniquus est Deus? Secundum illud exemplum, quo loquitur ad Moysen: Miserebor cui misertus fuero , et misericordiam prestabo, cui miserebor. Si hoc, inquit, recipimus, ut faciat Deus quodcumque uoluerit, et absque merito et operibus, uel eligat aliquem, uel condemnet: ergo non est uolentis neque currentis, sed miserentis Dei: maxime cum eadem Scriptura, hoc est idem Deus loquatur ad Pharaonem: In hoc ipsum excitaui te, ut ostendam in te uirtutem meam, et annuntietur nomen meum in uniuersa terra. Si hoc ita est, et pro uoluntate sua miseretur Isreli, et indurat Pharaonem: ergo frustra queritur, atque causatur, nos uel bona non fecisse, uel fecisse mala: cum in potestate ipsius sit et uoluntate, absque bonis et malis operibus, uel eligere aliquem, uel abiicere; presertim cum uoluntati illius humana fragilitas resistere nequeat. Quam ualidam questionem Scripturarum ratione contextam, et pene insolubilem, breui Apostolus sermone dissoluit, dicens: O homo! tu quis es qui respondeas Deo? Et est sensus. Ex eo quod respondes Deo, et calumniam facis, et de Scripturis tanta perquiris, ut loquaris contra Deum, et iustitiam uoluntatis eius incusas [al. inquiras], ostendis te liberi esse arbitrii, et facere quod uis, uel tacere, uel loqui. Si enim in similitudinem uasis fictilis te 841 a Deo creatum putas, et illius non posse resistere uoluntati: hoc considera: quia uas fictile non dicit figulo: quare me sic fecisti? Figulus enim habet potestatem de eodem luto, aut eadem massa, aliud uas in honorem facere, aliud in contumeliam. Deus autem equali cunctos sorte generauit, et dedit arbitrii libertatem, ut faciat unusquisque quod uult, siue bonum, siue malum. In tantum autem dedit omnibus potestatem; ut uox impia disputet contra Creatorem suum, et causas uoluntatis illius perscrutetur. Sin autem Deus uolens ostendere iram, et notam facere potentiam suam, sustinuit in multa patientia uasa ire, apta ad interitum, ut ostenderet diuitias glorie sue in uasa misericordie, que preparauit in gloriam: quos et uocauit, non solum nos ex Iudeis, sed etiam ex gentibus, sicut in Osee dicit : uocabo non plebem meam, plebem meam;  et non dilectam, dilectam: et erit in loco ubi dictum  est eis: non plebs mea uos, ibi uocabuntur filii Dei uiui , et cetera que sequuntur Si inquit, patientia Dei indurauit Pharaonem, et multo tempore penas distulit Isrelis, ut iustius condemnaret, quos tanto tempore sustinuerat, non Dei accusanda est patientia et infinita clementia, sed eorum duritia, qui bonitate Dei, in perditionem suam abusi sunt. Alioquin unus est solis calor, et secundum essentias subiacentes, alia liquefacit, alia indurat, alia soluit, alia constringit. Liquatur enim cera, et induratur lutum: et tamen caloris non est diuersa natura. Sic et bonitas, et clementia Dei, uasa ire, que apta sunt in interitum, id est populum Isrel, indurat: uasa autem misericordie, que preparauit in gloriam, que uocauit, hoc est nos, qui non solum ex Iudeis sumus, sed etiam ex gentibus, non saluat irrationabiliter, et absque iudicii ueritate; sed causis precedentibus: quia alii non susceperunt Filium Dei; alii autem recipere sua sponte uoluerunt. Hec autem uasa misericordie, non solum populus gentium est, sed etiam hi, qui ex Iudeis credere uoluerunt, et unus credentium effectus est populus. Ex quo ostenditur, non gentes eligi, sed hominum uoluntates, atque 842 ita factum est, ut impleretur illud, quod dictum est in Osce: uocabo non plebem meam, plebem meam, hoc est, populum gentium: et quibus prius dicebatur: non plebs mea uos, nunc uocentur [al. uocantur] filii Dei uiui. Quod ne solum de gentibus dicere uideretur, etiam eos qui ex Isrelitica multitudine crediderunt, uasa misericordie, et electionis appellat. Clamat enim Isaias pro Isrel; Si fuerit numerus filiorum Isrel quasi arena maris, reliquie salue fient , hoc est, etiam si multitudo non crediderit, tamen pauci credent. uerbum enim consummatum atque breuiatum in sua Deus equitate librauit, ut humilitate, et incarnatione Christi, eos saluos faceret, qui in eum credere uoluissent. Hoc ipsum et in alio loco dixit Isaias: Nisi Dominus sabaoth reliquisset nobis semen, sicut Sodoma facti fuissemus, et sicut Gomorra similes essemus . Cumque testimonia proposuisset, quibus duplex uocatio predicitur, et gentium et populi Iudeorum, transit ad coherentem disputationem, et idcirco dicit gentes, que non sectabantur iustitiam, apprehendisse iustitiam, quia non superbierint, sed in Christum crediderint. Isrelis autem magnam partem ideo corruisse, quia offenderit in lapidem offensionis, et petram scandali, et ignorauerit iustitiam Dei: et querens suam statuere iustitiam, iustitie Dei, que Christus est, subiici noluerit. Legi in cuiusdam Commentariis sic respondisse Apostolum ut magis implicuerit, quam soluerit questionem. Ait enim ad id, quod proposuerat: Quid ergo dicemus? Numquid iniquitas apud Deum? Et, Non est  uolentis neque currentis, sed miserentis Dei: Et, Cuius uult miseretur, et quem uult indurat Deus: Et, uoluntati eius quis potest resistere? Sic Apostolum respondisse: O homo, qui terra, et cinis es, audes facere questionem Deo? et uas fragile atque testaceum rebellas contra figulum tuum? Numquid figmentum potest dicere ei qui se finxit, quare me sic fecisti? Aut non habet potestatem figulus luti ex eadem massa facere, aliud quidem uas in honorem, aliud uero in contumeliam? Aeterno igitur silentio conticesce: et scito fragilitatem tuam, et Deo ne moueas questionem, qui fecit 843 quod uoluit: ut in alios clemens, in alios seuerus existeret.

Quid sit quod Apostolus scribit ad Corinthios in secunda Epistola: Aliis odor mortis in mortem: aliis odor uite in uitam; et ad hec quis tam idoneus ? Totum loci huius capitulum proponamus, ut ex precedentibus, et sequentibus possint intelligi media, que ex utroque contexta sunt. Cum uenissem, ait, Troadem, propter Euangelium Christi, et ostium mihi apertum esset in Domino, non habui requiem spiritui meo, eo quod non inuenerim Titum fratrem meum; sed ualefaciens eis, profectus sum in Macedoniam. Deo autem gratia, qui semper nos triumphat in Christo Iesu, et odorem notitie sue per nos manifestat in omni loco; quia Christi bonus odor sumus Deo, in his qui salui fiunt, et in his qui pereunt: aliis quidem odor mortis in mortem, aliis autem odor uite in uitam. Et ad hec quis tam idoneus? Non enim sumus, sicut plurimi  uenundantes uerbum Dei; sed ex sinceritate, sed sicut ex Deo, coram Deo in Christo loquimur. Narrat Corinthiis que fecerit, que passus sit, et quomodo in cunctis Deo agat gratias, ut sub exemplo sui illos prouocet ad certandum. ueni, inquit, Troadem, que prius Troia appellabatur, ut Euangelium Christi in Asia predicarem. Cumque mihi ostium apertum esset in Domino, hoc est, plurimi credidissent, siue per signa atque uirtutes que in me operabatur Deus, et spes esset nascentis fidei, et in Domino succrescentis, non habui requiem spiritui meo, hoc est, speratam consolationem inuenire non potui, eo quod Titum fratrem meum non inuenerim, siue quem ibi reperiendum putabam, siue quem ibi audieram degere, uel qui uenturum esse illuc se dixerat. Que autem fuit tanta consolatio, et que requies spiritui in presentia Titi, quem quia non inuenit, ualefaciens eis, profectus est in Macedoniam? Aliquoties diximus Apostolum Paulum uirum fuisse doctissimum, et eruditum ad pedes Gamalielis , qui in Apostolorum Actibus concionatur, et dicit: Et nunc quid habetis cum hominibus istis? Si enim a Deo est, stabit, si ex hominibus, destruetur . Cumque haberet scientiam sanctarum Scripturarum, 844 et sermonis diuersarumque linguarum  gratiam possideret: unde ipse gloriatur in Domino, et dicit: Gratias ago Deo, quod omnium uestrum linguis magis loquor , diuinorum sensuum maiestatem digno  non poterat Greci eloquii explicare sermone. Habebat ergo Titum interpretem: sicut, et beatus Petrus Marcum, cuius Euangelium, Petro narrante, et illo scribente, compositum est. Denique et due Epistole que feruntur Petri, stylo inter se et charactere discrepant, structuraque uerborum. Ex quo intelligimus, pro necessitate rerum, diuersis eum usum interpretibus. Ergo et Paulus Apostolus contristatur: quia predicationis sue in presentiarum fistulam, organumque per quod Christo caneret, non inuenerat: perrexitque in Macedoniam, apparuerat enim ei uir Macedo, dicens: Transiens adiuua nos; ut ibi inueniret Titum, et uisitaret fratres: uel persecutionibus probaretur: hoc est enim quod dicit: Deo autem gratia, qui semper triumphat nos in Christo Iesu, et odorem notitie sue spargit in omni loco. Triumphat nos, pro eo quod est, triumphat de nobis, siue triumphum suum agit per nos: qui in alio loco dixerat: Spectaculum facti sumus mundo, et Angelis, et hominibus . Denique narrat in consequentibus. Nam cum uenissemus Macedoniam, nullam requiem habuit caro nostra: sed omnem tribulationem passi sumus. Foris pugne, intus timores. Sed Deus qui consolatur humiles, consolatus est nos in aduentu Titi. Non solum autem in aduentu eius, sed etiam in consolatione [al. solatio]. Ergo propterea ualefaciens Troianis siue Troadensibus, profectus est in Macedoniam, ut inueniret ibi Titum, et haberet interpretationis Euangeliique solatium: quem intelligimus non ibi repertum, sed post tribulationes, et persecutiones Apostoli superuenisse. Prius ergo quam uenisset Titus, multa perpessus, agit gratias Deo in Christo Iesu, quem gentibus predicabat, quod dignum se elegerit, in quo ageret triumphum Filii sui. Triumphus Dei est passio Martyrum; et pro Christi nomine cruoris effusio, et inter tormenta letitia. Cum enim quis uiderit tanta perseuerantia stare Martyres, atque torqueri, 845 et in suis cruciatibus gloriari, odor notitie Dei disseminatur in gentes, et subit tacita cogitatio quod nisi uerum esset Euangelium, nunquam sanguine defenderetur. NEQUE ENIM DELICATA et diuitiis studens ac secura confessio est; sed in carceribus, in plagis, in persecutionibus, in fame, in nuditate et siti. Hic triumphus est Dei Apostolorumque uictoria. Sed poterat audiens respondere: Quomodo ergo non omnes crediderunt?  Prius ergo quam interrogaretur, soluit ; et iuxis morem suum quidquid alius obiicere potest, antequam obiiciatur edisserit. Et est sensus: Nominis Christi in omni loco bonus odor sumus Deo, et predicationis nostre longe lateque spirat fragrantia. Sed quia homines suo arbitrio derelicti sunt: neque enim bonum necessitate faciunt, sed uoluntate, ut credentes coronam accipiant, increduli suppliciis mancipentur: ideo odor noster qui per se bonus est, uirtute eorum et uitio qui suscipiunt siue non suscipiunt, in uitam transit, aut mortem: ut qui crediderint, salui fiant, qui uero non crediderint pereant. Nec hoc mirandum de Apostolo, cum etiam de Domino legerimus: Ecce hic positus est in ruinam, et in resurectionem multorum in Isrel, et in signum cui  contradicetur : solisque radios tam munda loca excipiant, quam immunda, et sic in floribus, quom do in stercore luceant: nec tamen solis radii polluuntur. Sic et Christi bonus odor, qui nunquam mutari potest, nec suam naturam amittere, credentibus uita est, incredulis mors. Mors autem non ista communis, quia cum bestiis morimur et iumentis: sed illa de qua scriptum est: Anima que peccauerit, ipsa morietur . Ergo et uita arbitranda est non hec, qua spiramus, et incedimus, et huc illucque discurrimus; sed illa de qua Dauid loquitur: Credo uidere bona Domini in  terra uiuentium . Deus enim uiuorum est, et non mortuorum : et, uita nostra abscondita est cum Christo in Deo. Cum autem Christus apparuerit uita nostra, tunc et nos cum illo apparebimus in gloria . Nec uobis inquit, o Corinthii, parum esse uideatur, si nobis predicantibus ueritatem, alii credant, alii non credant; alii uera morte moriantur, alii uiuant ea uita que dicit: 846 Ego sum uita. Nisi enim nos locuti essemus, nec incredulos mors, nec credentes uita sequeretur: quia difficile dignus preco uirtutum Christi inueniri potest, qui in annuntiandis illis non suam, sed eius querat gloriam quem predicat. In eo autem quod se negat non esse sicut multos, qui uenditent uerbum Dei, ostendit esse quam plurimos, qui questum putant esse pietatem, et turpis lucri gratia omnia faciunt, qui deuorant domos uiduarum ; se autem ex sinceritate quasi missum a Deo, et presente eo qui se miserit, omnia in Christo et pro Christo loqui: ut causa predicationis Dei, triumphus Christi, eiusque sit gloria. Et notandum quod mysterium Trinitatis in huius capituli fine monstretur. Ex Deo enim, in Spiritu Sancto, coram Deo, Patre, in Christo loquitur. Ad comprobandum autem quod de Troade perrexerit Macedoniam, de Apostolorum Actibus ponam testimonium. Cum autem pertransissent Mysiam, descenderunt Troadem, et uisio per noctem Paulo ostensa est. uir Macedo quidam erat stans et deprecans eum, ac dicens: Transiens in Macedoniam,  adiuua nos. Quod cum uidisset, statim quesiuimus proficisci in Macedoniam, certi facti, quod uocasset nos Deus euangelizare eis .

CAP. XII.---Quid sit quod in Epistola scribit ad Thessalonicenses prima: Ipse autem Deus pacis sanctificet uos per omnia, ut integer spiritus uester et anima et corpus, sine querela in aduentu Domini nostri Iesu Christi seruetur . Famosa questio, sed breui sermone tractanda. Supra dixerat, spiritum nolite extinguere : quod si fuerit intellectum, statim sciemus quis iste sit spiritus, qui cum anima et corpore in die aduentus Domini conseruandus est. Quis enim possit credere, quod instar flamme, que extincta desinit esse quod fuerat, extinguatur Spiritus Sanctus, et sustineat abolitionem sui, qui fuit quondam in Isrel, quando per Isaiam et Ieremiam et singulos Prophetas dicere poterat: Hec dicit Dominus, et nunc in Ecclesia per Agabum loquitur: Hec dicit Spiritus Sanctus. Diuisiones donorum sunt, idem uero Spiritus: et diuisiones ministeriorum sunt, idem autem Dominus: et diuisiones operationum, idem uero Deus, qui operatur omnia in omnibus. 847 Unicuique autem datur manifestatio Spiritus ad id quod expedit. Alii per Spiritum datur sermo sapientie, alii sermo scientie secundum eumdem Spiritum: alii fides in eodem Spiritu, alii operatio uirtutum, alii gratia sanitatum in uno spiritu, alii Prophetia, alii discretio spirituum. Omnia autem hec operatur unus atque idem Spiritus, diuidens singulis prout uult . De hoc Spiritu, ne a se auferretur, rogabat Dauid, dicens: Spiritum sanctum tuum ne auferas a me . Qui quando aufertur, non  substantia sui, sed ei a quo aufertur, extinguitur. Ego puto unum atque idem significare, Spiritum nolite extinguere , et quod in alio loco scribit: Spiritu feruentes . In quo enim feruor spiritus, multiplicata iniquitate, et caritatis frigore, non tepescit, in hoc spiritus nequaquam extinguitur. Deus igitur pacis sanctificet uos per omnia, uel in omnibus, siue plenos atque perfectos: hoc enim magis sonat . Deus autem appellatur pacis: quia per Christum ei reconciliati sumus; qui est pax nostra, qui fecit utraque unum : qui et in alio loco pax Dei dicitur, superans omnem sensum, que custodit corda cogitationesque Sanctorum. Qui autem sanctificatur, siue perfectus in omnibus est, in hoc et spiritus et anima et corpus in die Domini conseruatur. Corpus, si singulorum membrorum utatur officiis, uerbi gratia, si operetur manus, pes ambulet, oculus uideat, audiat auris, dentes cibos molant, stomachus coquat, aluus digerat, aut si nulla membrorum parte truncatum est. Et hoc quisquam potest credere Apostolum pro credentibus deprecari, ut in die iudicii integrum omnium corpus Christus inueniat: cum omnium corpora, aut morte dissoluta sint, aut si  reperta fuerint spirantia  [al. adhuc spirantia habeant], adhuc habeant debilitates suas, et maxime Martyrum, et eorum qui pro Christi nomine uel oculos effossos, uel amputatas nares, uel abscissas manus habeant? Ergo integrum corpus est, de quo diximus in alia questione, tenens caput, ex quo omne corpus connexum atque compactum, accipiet [al. accipit] augmentum  in administrationem 848 corporis Christi. Hoc corpus Ecclesia est. Et quicumque huius corporis tenuerit caput, et cetera membra seruauerit, habebit integrum corpus: quantum accipere potest humana natura. Iuxta hunc modum et anime integritas conseruanda est, que dicere potest: Benedic anima mea Dominum, qui sanat omnes infirmitates tuas ; et de qua scriptum est: Misit uerbum suum, et sanauit eos . Spiritus quoque in nobis integer conseruatur, quando non erramus in spiritualibus, sed uiuimus in spiritu, acquiescimus spiritui, et opera carnis mortificamus spiritu, afferimusque omnes fructus eius, caritatem, gaudium, pacem, et cetera. Aliter. Precipitur nobis, Salomone dicente: Tu autem describe ea tripliciter in consilio et scientia; ut respondeas  uerbo ueritatis, his qui proponunt tibi . Triplex in corde nostro descriptio, et regula Scripturarum est. Prima, ut intelligamus eas iuxta historiam. Secunda, iuxta tropologiam. Tertia, iuxta intelligentiam spiritualem. In historia, eorum que scripta sunt, ordo seruatur. In tropologia, de littera ad maiora consurgimus, et quidquid in priori populo carnaliter factum est, iuxta moralem interpretamur locum, et ad anime nostre emolumenta conuertimus. In spirituali ad sublimiora transimus, terrena dimittimus, de futurorum beatitudine, et celestibus disputamus: ut presentis uite meditatio, umbra future beatitudinis sit. Quos Christus [al. Quos si Christus] tales inuenerit, ut et corpore, et anima, et spiritu integri conseruentur, et perfectam habeant triplicis in se scientie ueritatem, hos sua pace sanctificabit et faciet esse perfectos. Multi simpliciter hunc locum de resurrectione intelligunt, ut et spiritus, et anima, et corpus in aduentu Domini integra conseruentur.  Alii ex hoc loco triplicem in homine uolunt affirmare substantiam: Spiritus, quo sentimus, anime, qua uiuimus, corporis, quo incedimus. Sunt qui ex anima tantum, et corpore subsistere hominem disserentes, spiritum in eo tertium,  non substantiam 849 uelint intelligi, sed efficientiam, per quam et mens in nobis, et sensus, et cogitatio, et animus appellantur, utique non sunt tot substantie, quot nomina. Cumque illud eis oppositum fuerit: Benedicite spiritus, et anime iustorum Domino , Scripturam non recipiunt, dicentes eam in Hebraico non haberi. Nos autem in presenti loco  scriptum, qui cum anima et corpore integer conseruatur, non substantiam Spiritus Sancti, que non potest interire, sed  gratias eius donationesque accipimus, que nostra uel uirtute, uel uitio, et acceduntur, et extinguuntur in nobis.



EPISTOLA CXXI.  AD ALGASIAM.



CAPITULA  XI QUAESTIONUM ALGASIAE AD S. HIERONYMUM.

I. Cur Ioannes discipulos suos mittit ad Dominum, ut interrogarent eum, Tu es qui uenturus es, an alium exspectamus? Cum prius ipse de eodem dixerit: Ecce Agnus Dei, ecce qui tollit peccata mundi.

II. Quid significet quod in Mattheo scriptum est, Arundinem quassatam non confringet; et linum fumigans non extinguet.

III. Quem sensum habet quod in Euangelio Matthei scriptum est: Si quis uult post me uenire, abneget semetipsum. Que est sui abnegatio: aut quomodo, qui sequitur Saluatorem seipsum negat.

Iu. Quid uult significare quod in eodem Mattheo scriptum est: ue pregnantibus, et nutrientibus in illis diebus: Et, Orate ut non fiat fuga uestra in hyeme, uel sabbato.

u. Quid sibi uelit quod scriptum est in Euangelio secundum Lucam: Et non receperunt, quia facies eius erat uadens Ierusalem.

uI. Quid sit uillicus iniquitatis, qui Domini uoce laudatus est.

uII. Quo sensu accipiendum est, quod in Epistola legimus ad Romanos: uix enim 850 pro iusto quis moritur: nam pro bono forsitan quis audeat mori?

uIII. Quid sibi uult quod ad Romanos scribit Apostolus: Occasione accepta peccatum per mandatum operatum est in me omnem concupiscentiam.

IX. Quare Apostolus Paulus in eadem ad Romanos scribit Epistola: Optabam ego ipse anathema esse a Christo pro fratribus meis, et reliqua.

X. Quid sibi uelit quod idem Apostolus ad Colossenses scribit: Nemo uos superet, uolens in humilitate mentis, et religione Angelorum, et reliqua.

XI. Quid est quod idem Apostolus ad Thessalonicenses scribit: Nisi discessio uenerit primum, et reuelatus fuerit homo peccati, et reliqua.


 Expliciunt Capitula.



HIERONYMUS AD ALGASIAM. De questionibus XI.

PRAEFATIO.---Filius meus Apodemius, qui  interpretationem nominis sui, longa ad nos ueniens nauigatione, signauit, et de Oceani littore, atque ultimis Galliarum finibus, Roma preterita, quesiuit Bethleem, ut inueniret in ea celestem panem, et saturatus eructaret in Domino, ac diceret: Eructauit cor meum uerbum bonum, dico ego opera mea regi , detulit mihi in parua schedula maximas questiones, quas a te datas, mihique tradendas diceret. Ad quarum lectionem intellexi studium Regine Saba in te esse completum, que de finibus terre uenit audire sapientiam Salomonis . Non quidem ego Salomon, qui et ante se, et post se, cunctis hominibus prefertur sapientia; sed tu Regina appellanda es [al. ex] Saba, in cuius mortali corpore non regnat peccatum, et que ad Dominum tota mente conuersa, audies ab eo: Conuertere, conuertere Sunamitis . Etenim Saba in lingua nostra conuersionem sonat. Simulque animaduerti, quod questiuncule tue de 851 Euangelio tantum et de Apostolo proposite, indicant te ueterem Scripturam aut non satis legere, aut non satis intelligere, que tantis obscuritatibus, et futurorum typis obuoluta est, ut omnis interpretatione egeat: et porta orientalis, de qua uerum lumen exoritur, et per quam Pontifex ingreditur et egreditur, semper clausa sit , et soli Christo pateat , qui habet clauem Dauid, qui aperit, et nemo claudit: claudit, et nemo aperit, ut illo reserante intreas cubiculum eius, et dicas, Introduxit me rex in cubiculum suum . Preterea satis miratus sum, cur purissimo fonte uicino relicto, nostri tam procul riuuli fluenta quesicris, et omissis aquis Sile, que uadunt cum silentio , desiderares [al. desideras] aquas Sihor, que turbidis seculi huius uitiis sordidantur. Habes istic sanctum uirum  Alethium Presbyterum, qui uiua, ut aiunt, uoce, et prudenti disertoque sermone possit soluere que requiris: nisi forte peregrinas merces desideras, et pro uarietate gustus, nostrorum quoque condimentorum te alliamenta delectant. Aliis dulcia placent, nonnullos subamara delectant, horum stomachum acida renouant, illorum salsa sustentant. uidi ego nauseam, et capitis uertiginem  antidoto, que appellatur , sepe sanari, et iuxta Hippocratem, contrariorum contraria esse remedia. Itaque nostram amaritudinem, illius nectareo melle curato,  et mitte in Mara lignum crucis, senilemque pituitam iuuenili austeritate compesce, ut possis leta cantare: Quam dulcia gutturi meo eloquia tua, super mel ori meo .

CAPUT PRIMUM.---Cur Ioannes discipulos suos mittit ad Dominum, ut interrogent eum: Tu es qui uenturus es, an alium exspectamus ? Cum prius ipse de eodem dixerit: Ecce Agnus Dei, ecce qui tollit peccata mundi . De hac Questione in Commentariis Matthei plenius diximus. Unde apparet que hec interrogas, ipsa te uolumina non habere. Tamen stringendum est breuiter, ne omnino tacuisse uideamur. Ioannes mittebat discipulos suos in uinculis constitutus, ut sibi querens, illis disceret; et capite truncandus, illum doceret esse sectandum, quem interrogatione 852 sua magistrum omnium fatebatur. Neque enim poterat ignorare, quem ignorantibus ante monstrauerat, et de quo dixerat: Qui habet sponsam, sponsus est ; Et, Cuius non sum dignus calceamenta portare ; Et, Illum oportet crescere, me autem minui . Deumque Patrem intonantem audierat: Hic est Filius meus dilectus, in quo mihi  complacui . Quod autem dicit: Tu es qui uenturus es, an alium exspectamus ? hunc quoque sensum habere potest: Scio quod ipse sis, qui tollere uenisti peccata mundi: sed quia ad inferos descensurus sum, etiam hoc interrogo,  utrum et illuc ipse descendas, an impium sit hoc de Filio Dei credere, aliumque missurus sis? Hoc autem scire desidero: ut qui te in terris hominibus nuntiaui, etiam inferis nuntiem, si forte uenturus es. Tu enim es, qui uenisti dimittere captiuitatem, et soluere eos, qui in uinculis tenebantur. Cuius sciscitationem Dominus intelligens, operibus magis quam sermone respondet: et Ioanni precipit nuntiari, uidere cecos, ambulare claudos, leprosos mundari, surdos audire, mortuos surgere, et  pauperes euangelizari . Pauperes autem uel humilitate, uel diuitiis: ut nulla inter pauperem diuitemque distantia sit salutis; sed omnes uocentur equaliter. Quodque infert: Beatus qui non fuerit scandalizatus in me , non Ioannem, sed discipulos eius percutit, qui prius accesserant ad eum, dicentes: Quare nos et Pharisei ieiunamus frequenter, discipuli autem tui non ieiunant ? Et ad Ioannem: Magister, cui tu prebuisti testimonium iuxta Iordanem, ecce discipuli eius baptizant, et plures ueniunt ad eum . Quo dicto liuorem significant de signorum magnitudine, ex inuidie mordacitate  uenientem: cur baptizatus a Ioanne, ipse audeat baptizare; et multo amplior ad eum turba concurrat, quam prius uenerat ad Ioannem. Et ne forsitan plebs nesciens, hoc dicto Ioannem suggillari arbitraretur, in illius laudes perorat: et cepit de Ioanne ad turbas dicere circumstantes: Quid existis in desertum uidere? arundinem uento agitatam? Sed quid existis in solitudinem uidere? hominem mollibus uestitum ? et reliqua. 853 Cuius dicti hic sensus est: Numquid ad hoc existis in eremum, ut uideretis hominem instar arundinis uentorum flatu, in partes uarias inclinari? ut quem ante laudauerat, de eo nunc dubitet: et de quo prius dixerat: Ecce Agnus Dei, nunc interroget, utrum ipse an alius sit, qui uel uenerit, uel uenturus sit? Et quia omnis predicatio falsa sectatur lucra, et gloriam querit humanam, ut per gloriam nascantur compendia: asserit cum camelorum uestitum pilis, nulli posse adulationi succumbere; et qui locustis uescitur ac melle siluestri , nec opes neque alias terrenas delicias querere, rigidamque et austeram uitam, aulas uitare palatii, quas querunt qui purpura et bysso et serico et moltibus uestiuntur.  Dicitque eum non solum Prophetam, qui soleat uentura predicere; sed plus esse quam Prophetam: quia quem illi uenturum esse dixerant, hic uenisse monstrauit, dicens: Ecce Agnus Dei, qui tollit peccata mundi : presertim cum ad fastigium Prophetale Baptiste accesserit priuilegium; ut qui dixerat: Ego a te debeo baptizari , ipse eum baptizauerit: non presumptione maioris, sed obedientia discipuli, ac timore serui. Cumque inter natos mulierum, nullum asserat Ioanne surrexisse maiorem , se, qui de uirgine procreatus est, maiorem esse commemorat: siue omnem Angelum in celis qui minimus est, in terris cunctos homines anteire. Nos enim in Angelos proficimus; et non Angeli in nos:  sicut quidam stertentes sopore grauissimo somniant. Nec sufficit hoc in Ioannis laudibus, nisi ipse predicans baptismum penitentie, prius dixisse referatur: Penitentiam agite, appropinquauit enim regnum celorum . Unde a diebus predicationis eius, regnum celorum uim patitur ; ut qui homo natus est. Angelus esse desideret; et terrenum animal, celeste querat habitaculum. Lex enim et Prophete usque ad Ioannem prophetauerunt : non quod Ioannes Prophetarum sit finis et Legis, sed ille qui Ioannis testimonio predicatus est. Ioannes autem secundum mysterium, quod in Malachia scriptum  est , Ipse est Elias, qui uenturus est : non quod eadem anima  et in Elia et in Ioanne fuerit: sed quod eamdem habuerit 854 Sancti Spiritus gratiam, zona cinctus ut Elias, uiuens in eremo ut Elias: persecutionem passus ab Herodiade, ut ille sustinuit ab Iezabel: ut quomodo Elias secundi precursor aduentus est, ita Ioannes uenturum in carne Dominum Saluatorem, non solum in eremo, sed etiam in matris utero salutarit, et exultatione corporis nuntiarit.

CAP. II.---Quid significet quod in Mattheo scriptum est: »Arundinem quassatam non confringet, et linum fumigans non extinguet« . Ad cuius expositionem loci, totum quod Mattheus de Isaia Propheta assumit testimonium ponendum est, et ipsius uerba Isaie : iuxta Septuaginta interpretes, ipsumque Hebraicum, cui Theodotio, Aquila, Symmachusque consentiunt. Sic ergo de quatuor Euangelistis, solus Mattheus posuit: »iehsu autem sciens, secessit inde: et secuti sunt eum multi, et curauit eos omnes: et precepit eis, ne manifestum eum facerent; ut impleretur quod dictum est per Isaiam Prophetam , dicentem: Ecce puer meus quem elegi: dilectus meus, in quo bene complacuit anime mee. Ponam spiritum meum super eum, et iudicium gentibus nuntiabit. Non contendet, neque clamabit, neque audiet quisquam in plateis uocem eius. Arundinem quassatam non confringet, et linum fumigans non extinguet, donec eiiciat ad uictoriam iudicium: et in nomine eius gentes sperabunt« . Pro quo in Isaia iuxta Septuaginta Interpretes sic scriptum est: »Iacob puer meus, suscipiam cum. Isrel electus meus, suscepit eum anima mea. Dedi spiritum meum super eum, iudicium gentibus proferet. Non clamabit, neque dimittet, nec audietur foris uox eius. Arundinem confractam non conteret, et linum fumigans non extinguet: sed in ueritate proferet iudicium. Splendebit, et non quassabitur, donec ponat super terram iudicium: et in nomine eius gentes sperabunt.« Nos autem ex Hebreo ita uertimus, »Ecce puer [al. seruus] meus, suscipiam eum; electus meus, complacuit sibi in illo anima mea. Dedi spiritum meum super eum: iudicium gentibus proferet. Non clamabit, neque accipiet personam, neque audietur foris uox eius. Calamum quassatum non conteret, et linum fumigans non extinguet. In ueritate educet iudicium. Non erit tristis neque turbulentus, donec ponat in terra iudicium: et legem eius insule expectabunt.« Ex quo apparet 855 Mattheum Euangelistam, non ueteris interpretationis auctoritate constrictum, dimisisse Hebraicam ueritatem: sed quasi Hebreum ex Hebreis, et in Lege Domini doctissimum ea gentibus protulisse, que in Hebreo legerat. Si enim sic accipiendum est, ut Septuaginta Interpretes ediderunt: Iacob puer meus, suscipiam eum: Isrel electus meus, suscepit eum anima mea, quomodo in Iesu intelligimus  esse completum, quod de  Iacob, et de Isrel scriptum est? Quod beatum Mattheum non solum in hoc testimonio, sed etiam in alio loco fecisse legimus: Ex Aegypto uocaui filium meum : pro quo Septuaginta transtulerunt: Ex Aegypto uocaui filios eius. Quod utique, nisi sequamur Hebraicam ueritatem, ad Dominum Saluatorem non pertinere, manifestum est. Sequitur enim: Ipsi autem immolabant Baalim. Quod autem de assumpto testimonio in Euangelio minus est: splendebit, et non quassabitur, donec ponat super terram iudicium, uidetur mihi accidisse primi scriptoris errore, qui legens superiorem sententiam in uerbo iudicii esse finitam, putauit inferioris sententie ultimum uerbum esse iudicium: et pauca uerba que in medio, hoc est, inter iudicium, et iudicium fuerant, pretermisit. Rursumque quod apud Hebreos legitur: Et in lege eius sperabunt insule, Mattheus sensum potius quam uerba interpretans, pro lege, et insulis, nomen posuit, et gentes. Et hoc non solum in presenti loco, sed ubicumque de ueteri Instrumento Euangeliste et Apostoli testimonia protulerunt, diligentius obseruandum est: non eos uerba secutos esse, sed sensum: et ubi Septuaginta ab Hebraico discrepant, Hebreum sensum suis expressisse sermonibus. Puer igitur Dei omnipotentis iuxta dispensationem carnis assumpte, qua [al. que] ad nos mittitur, Saluator est appellatus. Ad quem et in alio loco dicit Pater: Magnum tibi est uocari puerum meum, ut congreges tribus Iacob . Hec [al. Hic] est uinea Sorec, que interpretatur, electa. Hic est filius amantissimus, in quo sibi complacuit anima Dei: non quod Deus animam habeat; sed quod in anima omnis Dei monstretur affectus. 856 Et non mirum, si in Deo anima nominetur, cum uniuersa humani corporis membra, secundum leges tropologie, et diuersas intelligentias, habere dicatur. Posuit quoque spiritum suum super eum: Spiritum Sapientie, et intelligentie, spiritum consilii, et fortitudinis, spiritum sapientie, et pietatis, et timoris Domini : qui in specie columbe descendit super eum: de quo et Ioannes Baptista a Deo Patre audisse se narrat: Super quem uideris Spiritum Sanctum descendentem, et manentem super eum, ipse est . Et Iudicium gentibus nuntiabit; de quo, et in Psalmis: Deus iudicium tuum regi da, et iustitiam tuam filio regis . Qui et ipse loquitur in Euangelio: Non enim Pater iudicat quemquam, sed omne iudicium dedit Filio . Non contendet: sicut agnus ductus est ad uictimam: non contendet in subuersione audientium. Neque clamabit, iuxta illud quod Paulus Apostolus scribit: Omnis  clamor, et ira, et amaritudo auferatur a uobis . Non clamabit: quia Isrel non fecit iudicium, sed clamorem. Neque audiet quisquam in plateis, siue foris, uocem eius. Omnis enim gloria filie regis ab intus : Et, Arcta, et angusta uia est, que ducit ad uitam . Unde in plateis uox illius non auditur, in quibus confidenter agit sapientia, latam spatiosamque uiam non ingrediens, sed arguens atque condemnans. Unde et his qui foris erant, non sua uoce, sed per parabolas loquebatur: Arundinem, inquit, quassatam non confringet; siue  calamum fractum non conteret. Calamus fractus qui fuit antea uocalis, et in laudes Domini concinebat, appellandus est Isrel, qui quoniam [al. quondam] impegit in angularem lapidem, et cecidit super eum, fractusque in illo est; propterea dicitur de eo: Increpa Domine bestias calami : et in Iesu uolumine torrens appellatur canne, id est, calami; qui aquas habet turbidas, quas elegit Isrel, purissima contemnens fluenta Iordanis: reuersusque mente in Aegyptum, et desiderans cenosam ac palustrem regionem, peponesque, et cepe, et allia, et cucumeres, ollasque Aegyptiarum carnium, rectissime per Isaiam appellatur calamus fractus: cui qui inniti uoluerit, 857 pertundetur manus eius. Qui enim post aduentum Domini Saluatoris Euangelice interpretationis spiritum derelinquens, in Iudaice littere morte requiescit, istius cuncta opera uulnerantur. Linum quoque fumigans non extinguet, populum de gentibus congregatum, qui extincto legis naturalis ardore, fumi amarissimi, et qui noxius oculis est, tenebroseque caliginis inuoluebatur erroribus. Quem non solum non restinxit et redegit in cinerem, sed e contrario de parua scintilla, et pene moriente, maxima suscitauit incendia; ita ut totus orbis arderet igne Domini Saluatoris, quem uenit mittere super terram, et in omnibus ardere desiderat . Secundum tropologiam quid nobis uideretur de hoc loco, in Commentariolis Matthei breuiter  annotauimus. Iste autem qui arundinem quassatam non confregit, et linum fumigans non extinxit, iudicium quoque perduxit ad uictoriam , cuius iudicia uera sunt, iustificata in semetipsis , ut iustificetur in sermonibus suis, et uincat cum iudicatur , et tamdiu lumen predicationis eius in mundo resplendeat, nulliusque conteratur, et uincatur insidiis, donec ponat in terra iudicium, et impleatur illud quod scriptum est: Fiat uoluntas tua, sicut in celo et in terra . Et, In nomine eius gentes sperabunt ; siue in lege eius sperabunt insule . Quomodo enim insule turbine flatuque uentorum, et crebris tempestatibus feriuntur quidem, sed non subuertuntur, in exemplum  Euangelice domus, que supra petram robusta mole fundata est , ita et Ecclesie que sperant in lege, et in nomine Domini Saluatoris, loquuntur per Isaiam: Ego ciuitas firma,  ciuitas que non oppugnatur .

CAP. III.---Quem sensum habeat, quod in Euangelista Mattheo scriptum est: Si quis uult uenire post me, abneget semetipsum . Que est sui abnegatio? aut quomodo qui sequitur Saluatorem, seipsum abnegat? De quo in tertio Commentariorum eiusdem Matthei libro, ita breuiter locutus sum: Qui deponit ueterem hominem cum operibus suis negat 858 seipsum, dicens: uiuo autem iam non ego, uiuit uero in me Christus : tollitque crucem suam et mundo crucifigitur. Cui autem mundus crucifixus est, sequitur Dominum crucifixum. Quibus nunc addere possumus: postquam ostendit discipulis quod oporteret eum ire Ierusalem, et multa pati a Sacerdotibus et Scribis, et principibus Sacerdotum et occidi, assumens eum Petrus, cepit increpare et dicere: Absit a te, Domine, non erit tibi hoc. Qui conuersus, dicit Petro: uade post me Satana, scandalum es mihi: quia non sapis que Dei sunt, sed que hominum . Humano quippe timore perterritus, passionem Domini formidabat. Et quomodo, audiens multa pati, et occidi, timebat: sic audiens, et tertia die  resurgere, gaudere debuerat, et tristitiam passionis, resurrectionis gloria mitigare. Unde illo pro timore correpto, loquebatur ad omnes discipulos, siue, conuocauit turbam cum discipulis suis, ut Marcus posuit; aut iuxta Lucam, dicebat ad cunctos: Si quis uult post me uenire, abneget semetipsum; et tollat crucem suam, et sequatur me . Cuius exhortationis hic sensus est: Non est delicata in Deum et secura confessio. Qui in me credit, debet suum sanguinem fundere. Qui enim perdiderit animam suam in presenti, lucrifaciet eam in futuro . Quotidie credens in Christum, tollit crucem suam, et negat seipsum. Qui impudicus fuit, uersus ad castitatem, temperantia luxuriam negat. Qui formidolosus et timidus, assumpto robore fortitudinis, priorem se esse nescit. Iniquus si sequatur iustitiam, negat iniquitatem. Stultus si Christum confiteatur Dei uirtutem et Dei sapientiam, negat stultitiam . Quod scientes, non solum persecutionis tempore et necessitate martyrii, sed in omni conuersatione, opere, cogitatione, sermone, negemus nosmetipsos quod ante fuimus; et confiteamur eos, qui in Christo renati sumus. Idcirco enim Dominus crucifixus est, ut et nos qui credimus in eum, et peccato mortui sumus, crucifigamur cum ipso, dicamusque quod Apostolus Paulus docuit: Cum Christo crucifixus sum . Et: Mihi autem absit  gloriari, 859 nisi in Cruce Domini nostri Iesu Christi: per quem mihi mundus crucifixus est, et ego mundo . Qui cum Christo crucifixus est, spoliet principatus et potestates, et triumphet eas in ligno. Unde et in Euangelio secundum  Mattheum, in typum eorum qui in Domino credituri erant, et se cum illo crucifixuri, Simon Cyreneus portat crucem eius; quam iuxta alios Euangelistas prior ipse portauit.

CAP. Iu.---Quid uult significare, quod in eodem Mattheo scriptum est, ue pregnantibus, et nutrientibus in illis diebus. Et: Orate ne fiat fuga uestra hyeme uel sabbato . Quod ex superioribus pendere manifestum est. Cum enim Euangelium Christi cunctis gentibus fuerit predicatum, et uenerit consummatio, uiderintque abominationem desolationis, que dicta est a Daniele Propheta, stantem in loco sancto : tunc precipitur his, qui in Iudea sunt, ut fugiant ad montes; et qui in tecto, ne descendant tollere aliquid de domo sua; et qui in agro, ne reuertantur auferre tunicam suam. De quibus in Commentariis eiusdem Matthei plenius diximus. Statimque coniungitur: ue pregnantibus et nutrientibus in illis diebus. In quibus diebus? quando abominatio desolationis steterit in loco sancto. Quod quidem iuxta litteram de aduentu Antichristi predicari, nulli dubium est: quando persecutionis magnitudo compellit fugere, et graues uteri, paruulique lactentes fugam retardant. Licet quidam Titi et uespasiani aduersus Iudeos, et precipue Ierusalem obsidionem pugnamque significari uelint. Hyemem quoque et sabbatum, sic interpretantur, ne eo tempore fugere compellantur, quando duritia frigoris in agris, et in desertis locis, fugientes latere non patitur: et obseruatio sabbati, aut preuaricatores facit, si fugiant; aut hostium gladiis subiacere, si sabbati otium, et precepta seruauerint. Nos autem audientes Dominum Saluatorem, ut qui in Iudea 860 sunt, ad montana confugiant, ipsi quoque oculos leuemus [al. leuamus] ad montes, de quibus scriptum est: Leuaui oculos meos in montes, unde ueniet auxilium mihi . Et in alio loco: Fundamenta eius in montibus sanctis : Et, Montes in circuitu eius, et Dominus in circuitu populi sui : Et, Non potest  latere ciuitas super montem posita , et discalciemus non pelle littere, nudisque pedibus cum Moyse ascendentes montem  , dicamus: Transiens uidebo uisionem hanc magnam ; ut possimus intelligere pregnantes animas, que de semine doctrinarum et sermonis Dei, initia fidei conceperunt, et dicunt cum Isaia: A timore tuo Domine concepimus, et parturiuimus, et peperimus spiritum salutis tue, quem fecisti super terram . Sicuti enim semina paulatim formantur in uteris: et tamdiu non putatur [al. reputatur]  homo, donec elementa confusa suas imagines membraque suscipiant: ita sensus ratione conceptus, nisi in opera proruperit, adhuc in uentre retinetur; et cito abortio perit, cum uiderit abominationem desolationis  stantem in Ecclesia, et Satanam transfigurari in Angelum lucis . De istiusmodi fetibus Paulus loquitur dicens: Filioli mei, quos iterum parturio, donec Christus formetur in uobis . Has ergo reor iuxta mysticos intellectus esse mulieres, de quibus idem Apostolus scribit: Mulier seducta in transgressione facta est. Saluabitur autem per filiorum generationem, si permanserint in fide et caritate et sanctitate cum pudicitia . Que si de sermone diuino aliquando generarit, necesse est, que generata sunt, crescere; et primum accipere lac infantie , donec perueniant ad solidum cibum, et ad maturam etatem plenitudinis Christi . Omnis enim qui lacte alitur, imperitus est in ratione iustitie: paruulus enim est. He igitur anime que necdum pepererunt, siue que necdum potuerunt que generata sunt alere; cum uiderint sermonem hereticum stantem in Ecclesia, cito scandalizantur 861 et pereunt: et in tempestate atque persecutionibus permanere non possunt, presertim si otium habuerint bonorum operum, et non ambulauerint in uia, que Christus est . De hac abominatione heretice peruerseque doctrine dicebat Apostolus, quod homo iniquitatis et aduersarius eleuet se contra omne quod dicitur Deus et religio, ita ut audeat stare in Templo Dei, et ostendere se quod ipse sit tanquam Deus : cuius aduentus secundum operationem Satane; et ea que concepta sunt facit perire abortio; et que sunt nata, ad pueritiam et ad perfectam etatem peruenire non posse. Quamobrem orandus est Dominus, ne in exordio fidei et crescentis etatis oriatur hiems, de qua scriptum est: Hiems transiit, imber abiit sibi ; ne otio torpeamus:  sed imminente naufragio, suscitemus dormientem Dominum, atque dicamus: Preceptor salua nos, perimus .

CAP. u.---Quid sibi uelit, quod scriptum est in Euangelio secundum Lucam: Et non receperunt eum: quoniam facies eius erat  uadens in Ierusalem . Festinans Dominus pergere in Ierusalem, ut complerentur dies assumptionis eius, et Pascha celebraret, de quo dixerat: Desiderio desideraui hoc Pascha comedere uobiscum antequam patiar , et bibere calicem, de quo ait: Calicem quem dedit mihi Pater, non bibam illum ? omnemque doctrinam suam patibulo roboraret, iuxta illud quod scriptum est: Cum exaltatus fuero a terra, omnia traham ad meipsum ; obfirmauit faciem suam, ut iret Ierusalem. Obfirmatione enim et fortitudine opus est ad passionem sponte properanti. Unde et Ezechieli, cui dixerat Deus: Fili hominis in medio scorpionum tu habitas, et ne timeas eos:  obfirmaui, inquit, faciem tuam, et dedi faciem tuam eneam, et frontem tuam ferream ; ut si forsitan surrexisset contra eum malleus uniuerse terre, quasi incus durissima 862 resisteret, malleumque contereret, de quo scriptum est: Quomodo confractus est, et contritus est malleus uniuerse terre ? Et misit nuntios, id est, Angelos ante faciem suam . Iustum enim erat ut Dei Filio  Angeli ministrarent. Siue Angelos, Apostolos uocat: quia et Ioannes precursor Domini, Angelus appellatus est . Cumque ingressi essent uicum Samarie, ut prepararent ei, non susceperunt illum: quia facies eius erat uadens in Ierusalem. Hostili inter se Samaritani atque Iudei discordant odio, et cum omnes oderint gentes, proprio contra se furore bacchantur, dum utrique de Legis possessione contendunt, et intantum se mutuo persequuntur, ut postquam Iudei de Babylonia sunt reuersi, edificationem Templi, Samaritani semper impedierint. Cumque uellent et ipsi cum eis edificare Templum, responderunt Iudei: Non licet nobis et uobis edificare domum Domini . Denique pro summa iniuria Pharisei exprobrabant Domino: Nonne demonium  habes, et Samaritanus es? . Et in parabola de Ierusalem descendentis Iericho, Samaritanus ponitur pro signo atque miraculo, quod malus bene fecerit : et ad puteum Samaritane scriptum est: Non enim coutuntur Samaritani Iudeis . uidentes ergo Samarite Dominum Ierusalem pergere, id est, ad hostes suos, quod audierant a discipulis eius, qui ad parandum hospitium uenerant, Iudeum esse cognoscunt: et quasi Iudeum atque alienum, et eum qui ad inimicos pergeret, suscipere noluerunt. Quanquam, et alia nobis subiiciatur  intelligentia, quod uoluntatis Domini fuerit, non suscipi a Samaritis, quia festinabat ire Ierusalem, ibique pati, et sanguinem fundere, ne occupatus susceptione Samaritica, et doctrina gentis illius, passionis differret diem, ad quam uenerat sustinendam. Unde dicit et alio loco: Non ueni nisi ad oues perditas 863 domus Isrel . Et Apostolis precepit: Ciuitatem Samaritanorum non intrabitis , uolens tollere omnem occasionem persecutionis Iudaice: ne postea dicerent, crucifiximus eum, quia se inimicis nostris, et hostibus iunxerat. Facies igitur eius erat pergentis Ierusalem. Et idcirco iuxta aliam intelligentiam, non receperunt eum Samarite: quia festinabat ingredi Ierusalem. Ut autem eum non reciperent, fuit Dominice uoluntatis. Denique Apostoli in Lege uersati, in qua tantum iustitiam nouerant, oculum pro oculo, dentem pro dente, ulcisci nituntur iniuriam, et imitari Eliam, ad cuius uocem duos pentecontarchos militum ignis absumpserat: dicuntque ad Dominum: uis, dicimus, ut ignis descendat de celo, et consumat eos ? Pulchre, uis, inquiunt, dicimus: nam et Elias dixerat: Si homo Dei sum, ignis descendat de celo super uos . Ergo ut Apostolorum sermo efficientiam habeat, uoluntatis est Domini. Nisi enim ille iusserit, frustra dicunt Apostoli, ut ignis descendat super eos, et quodammodo uerbis aliis hoc loquuntur. Si ad serui Elie iniuriam ignis descendit de celo, et non Samaritas, sed Iudeos consumpsit incendium, quanto magis ad contemptum Filii Dei, in impios Samaritas debet flamma seuire? E regione Dominus, qui non ad iudicandum uenerat; sed ad saluandum, non in potestate, sed in humilitate, non in Patris gloria, sed in hominis uilitate, increpat eos, quod non meminerint doctrine sue, et bonitatis Euangelice, in qua dixerat: Qui te percusserit in  maxillam, prebe ei et alteram : Et, Diligite inimicos uestros .

 CAP. uI.---Alteram de Euangelio Luce  questiunculam proposuisti: quis sit uillicus iniquitatis, qui Domini uoce laudatus est. Cuius cum uellem scire rationem, et de quo fonte processerit, reuolui uolumen Euangelicum, et inter cetera reperi; quod appropinquantibus Saluatori publicanis, et peccatoribus, ut audirent eum, murmurabant Pharisei et Scribe, dicentes: Quare iste peccatores suscipit, et comedit cum eis ? Qui locutus est eis parabolam centum ouium, et unius perdite, que inuenta pastoris humeris reportata est. Et cur esset 864 proposita, statim intulit: Dico uobis, sic erit gaudium in celo super uno peccatore penitentiam agente, magis quam super nonaginta nouem iustis, qui non habent opus penitentia. Aliam quoque parabolam decem drachmarum uniusque perdite, et reperte cum proposuisset, simili eam fine compleuit. Sic dico uobis, gaudium erit coram Angelis Dei super uno peccatore penitentiam agente. Tertiam quoque parabolam proposuit hominis habentis duos filios, et diuidentis inter eos substantiam. Cumque minor facultatibus perditis, egere cepisset, et comedere siliquas, porcorum cibum, reuersus ad patrem, susceptus ab eo est. Frater quoque inuidens senior, patris uoce correptus est, quod letari debuerit, et gaudere, quia frater eius mortuus fuerat, et reuixit: perditus erat, et inuentus est. Has tres parabolas contra Phariseos, et Scribas locutus est, qui nolebant recipere penitentiam peccatorum, et Publicanorum salutem. Dicebat autem, inquit, et ad discipulos suos , haud dubium, quin parabolam, sicut prius ad Scribas, et Phariseos: qua parabola ad clementiam discipulos hortaretur, et aliis diceret uerbis: Dimitte, et dimittetur uobis ; ut in Oratione Dominica libera fronte poscatis, Dimitte nobis debita nostra, sicut et nos dimittimus debitoribus nostris . Que est ergo parabola ad clementiam discipulos cohortantis? Homo quidam erat diues, qui habebat uillicum  siue dispensatorem, hoc enim significat. uillicus  autem proprie uille gubernator est, unde et a uilla uillicus nomen accepit. autem tam pecunie, quam frugum, et omnium que dominus possidet, dispensator est. Unde, et Xenophontis pulcherrimus liber est, qui non gubernationem uille, sed dispensationem uniuerse domus  significat. Iste igitur dispensator accusatus est ad dominum suum, quod dissiparet substantiam eius. Quo uocato dixit: Quid hoc undio de te? Redde rationem dispensationis tue, neque enim ultra mea poteris dispensare. Quid dixit intra  semetipsum: Quid faciam, quia dominus meus aufert a me dispensationem? Fodere non ualeo, mendicare 865 erubesco. Scio quid faciam, ut quando sublata mihi fuerit dispensatio, suscipiant me in domos suas. uocauit itaque singulos debitores domini sui, et dixit primo: Quantum debes Domino meo? Qui dixit ei: Centum batos olei. Ait illi: Tolle cautionem tuam, et sedens cito, scribe quinquaginta. Deinde ad alium locutus est: Tu autem quantum debes? At ille respondit: Centum coros tritici. Dixitque ei: Tolle cautionem tuam, et scribe octoginta. Et laudauit Dominus uillicum, siue dispensatorem iniquitatis, quod prudenter fecerit: quia filii seculi huius prudentiores sunt filiis lucis in generatione sua. Et ego dico uobis, facite uobis amicos de iniquo mamona: ut quando defeceritis, recipiant uos in eterna tabernacula. Qui fidelis est in paruo, et in multo fidelis est. Qui minimo iniquus est, et in multo iniquus erit. Si ergo in iniquo mamona fideles non fuistis, quod uerum est, quis credet uobis? Et si in alieno fideles non fuistis, quod uestrum est, quis dabit uobis? Nemo seruus potest duobus Dominis seruire: aut enim unum habebit odio, et alterum diliget: aut unum audiet, et alterum contemnet. Non potestis Deo seruire, et mamone. Audiebant autem hec omnia Pharisei, qui erant auari, et subsannabant illum. Totum parabole huius textum posui, ut non nobis intelligentiam aliunde queramus, et in parabola certas nitamur inuenire personas; sed interpretemur eam quasi parabolam, hoc est similitudinem, que ab eo uocatur quod alteri , hoc est, assimilatur, et quasi umbra preuium ueritatis est. Si ergo dispensator iniqui mamone, Domini uoce laudatur, quod de re iniqua sibi iustitiam prepararit: et passus dispendia Dominus, laudat dispensatoris prudentiam, quod aduersus Dominum quidem fraudulenter, sed pro se prudenter egerit: quanto magis Christus qui nullum damnum sustinere potest, et pronus est ad clementiam, laudabit discipulos suos, si in eos qui credituri [al. crediti] sibi sunt, misericordes fuerint? Denique post parabolam intulit: Et ego uobis dico, facite uobis amicos de iniquo mamona. Mamona autem, non Hebreorum, sed Syrorum lingua, diuitie nuncupantur,  quod 866 de iniquitate collecte sint. Si ergo iniquitas bene dispensata uertitur in iustitiam: quanto magis sermo diuinus, in quo nulla est iniquitas, qui et Apostolis creditus est, si bene fuerit dispensatus, dispensatores suos leuabit in celum? Quamobrem sequitur: Qui fidelis est in minimo, hoc est in carnalibus, et in multis fidelis erit, hoc est in spiritualibus.  Qui autem in paruo iniquus est, ut non det fratribus ad utendum, quod a Deo pro omnibus est creatum; iste et in spirituali pecunia diuidenda iniquus erit; ut non pro necessitate, sed pro personis doctrinam Domini diuidat. Si autem, inquit, carnales diuitias que labuntur, non bene dispensatis, ueras eternasque diuitias doctrine Dei, quis credet uobis? Et si in his que aliena sunt  infideles fuistis, ea que uestra sunt, et proprie deputata homini, quis uobis credere poterit? Unde corripit auaritiam, et dicit eum qui amat pecuniam. Deum amare non posse. Igitur et Apostolis, si uelint amare Deum, pecunias esse contemnendas. Unde Scribe et Pharisei qui erant auari, aduersum se dictam intelligentes parabolam, subsannabant eum: carnalia, ut certa et presentia, spiritualibus ac futuris, et quasi incertis preponentes, Theophilus Antiochene Ecclesie  septimus post Petrum Apostolum Episcopus, qui quatuor Euangelistarum in unum opus dicta compingens, ingenii sui nobis monumenta dimisit [al. reliquit], hec super hac parabola in suis Commentariis est locutus. »Diues qui habebat uillicum, siue dispensatorem, Deus omnipotens est, quo nichil est ditius. Huius dispensator est Paulus, qui ad pedes Gamalielis sacras Litteras didicit , et Legem Dei susceperat dispensandam. Qui cum cepisset credentes in Christo persequi, ligare, occidere, et omnem Domini sui dissipare substantiam, correptus a Domino est: Saule, Saule quid me persequeris? Durum est tibi contra stimulum calcitrare . Dixitque in corde suo: Quid faciam? quia qui magister fui, et uillicus, cogor esse discipulus et operarius. 867 Fodere non ualeo. Omnia enim mandata Legis, que terre incubabant, cerno destructa: et Legem atque Prophetas usque ad Ioannem Baptistam esse finitos. Mendicare erubesco, ut qui doctor fueram Iudeorum, cogar a gentibus et a discipulo Anania, salutis ac fidei mendicare doctrinam. Faciam igitur quod mihi utile esse intelligo: ut postquam proiectus fuero de uillicatione mea, recipiant me Christiani in domos suas. Cepitque eos qui prius uersabantur in Lege, et sic in Christum crediderant  , ut arbitrarentur se in Lege iustificandos, docere Legem abolitam  , Prophetias preterisse, et que antea pro lucro fuerant, reputari in stercora . uocauit itaque duos de pluribus debitoribus. Primum, qui debebat centum balos olei, eos uidelicet qui fuerant ex gentibus congregati, et magna indigebant misericordia Dei; et de centenario numero  fecit eos scribere quinquagenarium, qui proprie penitentium  est, iuxta iubileum, et illam in Euangelio parabolam, in qua alteri quingenti, alteri quinquaginta denarii dimittuntur. Secundum autem uocauit populum Iudeorum, qui tritico mandatorum Dei nutritus erat, et debebat ei centenarium numerum, et cegit, ut de centum, octoginta faceret, id est crederet in Domini resurrectione, que octaue diei numero continetur, et de octo completur decadibus: ut de sabbato Legis transiret ad primam sabbati. Ob hanc causam a Domino predicatur, quod bene fecerit; et pro salute sua in Euangelii clementiam de Legis austeritate  mutatus sit. Quod si quesieris, quare uocetur uillicus iniquitatis, in Lege, que Dei est; iniquus erat uillicus, qui bene quidem offerebat, sed non bene diuidebat; credens in Patrem, sed Filium persequens; habens Deum omnipotentem, sed Spiritum Sanctum negans. Prudentior itaque fuit Paulus Apostolus in transgressione Legis filiis quondam lucis, qui in Legis obseruatione uersati, Christum qui Dei patris uerum lumen est, perdiderunt. Ambrosius 868 Mediolanensis Episcopus quid de hoc loco senserit, in Commentariis eius legere poteris. Origenis et Didymi in hanc parabolam explanationem inuenire non potui; et utrum abolita sit temporum uetustate, an ipsi non scripserint, incertum habeo. Mihi iuxta priorem interpretationem hoc uidetur, quod de iniquo mamona debeamus nobis amicos facere, non quoslibet pauperes; sed eos qui nos possint recipere in domos suas, et in eterna tabernacula: ut cum eis parua prebuerimus, recipiamus ab illis magna, et dantes aliena, nostra suscipiamus, et seminemus in benedictione, ut metamus benedictionem: Qui enim parce seminauerit, parce et metet.

CAP. uII.---Quo sensu accipiendum sit, quod in Epistola legimus ad Romanos: uix enim pro iusto quis moritur. Nam pro bono forsitan quis audeat mori . Due hereses ex occasione huius testimonii, quod non intelligunt, diuerso quidem errore, sed pari impietate blasphemant. Marcion enim qui iustum Deum, et Creatorem Legis facit, et Prophetarum; bonum autem Euangeliorum, et Apostolorum, cuius uult esse Filium Christum, duos introducit deos: alterum iustum, et alterum bonum. Et pro iusto asserit, uel nullos, uel paucos oppetisse mortem. Pro bono autem, id est Christo, innumerabiles Martyres extitisse. Porro Arius iustum ad Christum refert, de quo dictum est: Deus iudicium tuum regi da, et iustitiam tuam filio regis : Et ipse de se in Euangelio: Non enim Pater iudicat quemquam; sed omne iudicium dedit Filio ; Et, Ego sicut audio, sic iudico . Bonum autem ad Deum Patrem, de quo ipse Filius confitetur: Quid me dicis bonum: Nemo est bonus, nisi unus Deus Pater . Cumque hucusque blasphemie sue deuios calles potuerit inuenire, in consequentibus impingit, et corruit. Quomodo enim pro Patre quis audet mori, et pro Filio uix moritur, cum propter nomen Christi,  tantus Martyrum sanguis effusus sit? Qui igitur simpliciter hunc exponit locum, hoc potest dicere quod in ueteri Lege, in qua iustitia est, uix 869 pauci inuenti sunt, qui suum fuderint sanguinem. In nouo autem Instrumento, in quo bonitas est atque clementia, innumerabiles exstiterunt Martyres. Sed ex eo quod posuit, forsitan quis  etiam audeat mori, et pendulo gradu sententiam temperauit, inueniri posse nonnullos, qui audeant mori pro Euangelio, ostendit non sic accipiendum; sed ex superioribus, et inferioribus sensum loci huius debere tractari. Dicens enim Paulus se gloriari in tribulationibus: quia tribulatio patientiam operatur; patientia autem probationem; probatio uero spem; spes autem non confundit , que ex eo certam habeat promissionem, quia caritas Dei diffusa est in cordibus nostris, per Spiritum Sanctum qui datus est nobis : secundum illud quod Deus dixerat per Prophetam: Effundam de spiritu meo super omnem carnem ; miratur bonitatem Christi, quod pro impiis, et infirmis, et peccatoribus mori uoluerit, et mori opportuno tempore, de quo ipse dicit: Tempore opportuno exaudiui te, et in die salutis auxiliatus sum tui . Et rursum: Ecce nunc tempus acceptabile, ecce nunc dies salutis . Quando omnes peccauerunt, simul inutiles facti sunt, non fuit qui faceret bonum, non fuit usque ad unum . Incredibilis ergo bonitas, et clementia inaudita, mori pro impiis, uix enim pro iusto aliquem, et bono suum sanguinem fundere  , metu mortis cuncta terrente. Nam inueniri interdum potest, ut aliquis pro re iusta, et bona audeat mori. Caritas autem Dei, quam habuit in nobis, hinc maxime comprobatur, quod cum adhuc peccatores essemus, Christus pro nobis mortuus est, et sublata est de terra uita eius: Et pro iniquitatibus populi ductus est ad mortem: Et portauit peccata nostra, Et tradita est in mortem anima illius, Et, cum iniquis deputatus est ; ut nos impios, et infirmos, et peccatores, pios et robustos, et iustos faceret. Nonnulli ita interpretantur. Si ille pro nobis impiis mortuus est, et peccatoribus, quanto magis nos absque dubitatione pro iusto, et bono Christo debemus occumbere? Iustum autem, et bonum non putemus esse diuersum, nec aliquam proprie significare personam; sed absolute 870 iustam rem, et bonam, pro qua difficulter, sed interdum aliquis inueniri potest, qui suum sanguinem fundat.

CAP. uIII.---Quid sibi uelit quod ad Romanos scribit Apostolus: Occasione accepta, peccatum per mandatum operatum est in me omnem concupiscentiam . Ponamus totum testimonium, et singula Christi auxilio disserentes, quid nobis uideatur, simpliciter indicemus, non preiudicantes tuo sensui, quid uelis intelligere, sed nostram sententiam breuiter explicantes. Quid ergo dicemus? Lex peccatum est? Absit. Sed peccatum non cognoui, nisi per Legem. Nam  concupiscentiam nesciebam, nisi Lex diceret, non concupisces. Occasione autem accepta, peccatum per mandatum operatum est in me omnem concupiscentiam. Sine Lege enim peccatum mortuum erat. Ego autem uiuebam aliquando sine Lege: sed ubi uenit mandatum, peccatum reuixit. Ego autem mortuus sum, et inuentum est mihi mandatum quod erat ad uitam, hoc esse ad mortem. Peccatum enim, occasione accepta per mandatum, seduxit me, et per illud occidit. Itaque Lex quidem sancta, et mandatum sanctum, et iustum, et bonum. Quod ergo bonum est, mihi mors  est? Absit. Sed ut peccatum appareat peccatum, per bonum mihi operatum est mortem: ut fiat supra modum peccans peccatum per mandatum. Scimus enim, quia Lex spiritalis est: ego autem carnalis sum, uenundatus sub peccato. Quod enim operor, ignoro [al. non intelligo]. Non enim quod uolo  , hoc ago: sed quod odi, illud facio. Si autem quod nolo, hoc facio, consentio legi, quia bona est. Nunc autem iam non ego operor illud, sed quod habitat in me, peccatum. Scio enim quod non habitat in me, hoc est in carne mea, bonum. uelle enim adiacet mihi, perficere autem bonum  , non inuenio. Non enim quod uolo, facio bonum: sed quod nolo, malum, hoc ago. Si autem quod nolo, hoc facio: iam non ego operor illud, sed quod habitat in me peccatum. Inuenio igitur legem uolenti mihi facere bonum: quia mihi malum adiacet. Condelector enim legi Dei secundum interiorem hominem. uideo autem aliam legem in membris mei, repugnantem legi mentis mee, et captiuum me ducentem in lege peccati, que est in membris meis. Infelix ego homo, quis me liberabit de corpore 871 mortis huius? Gratia  Deo per Iesum Christum Dominum nostrum. Quomodo medicina non est causa mortis, si ostendat uenena mortifera, licet his mali homines abutantur ad mortem, et uel se interficiant, uel insidientur inimicis: sic Lex data est, ut peccatorum uenena monstret; et hominem male libertate sua abutentem, qui prius ferebatur improuidus, et per precipitia labebatur, freno Legis retineat, et compositis doceat incedere gressibus, ita ut seruiamus in nouitate spiritus, et non in uetustate littere, id est, uiuamus sub precepto, qui prius in modum brutorum animalium dicebamus; Manducemus et bibamus, cras enim moriemur . Quod si subintrante Lege  uitio nostro et incontinentia feramur contra scita legalia, uidetur Lex causa esse peccati: que dum prohibet concupiscentiam, quodammodo eam inflammare cognoscitur. Secularis apud Grecos sententia est: Quidquid licet, minus desideratur. Ergo e  contrario quidquid non licet, fomentum accipit desiderii. Unde et Tullius de parricidarum suppliciis apud Athenienses Solonem scripsisse negat, ne non tam prohibere, quam commonere uideretur. Igitur Lex apud contemptores et legum precepta calcantes, uidetur esse occasio delictorum: dum prohibendo quod non uult fieri, ligat eos uinculis mandatorum; qui prius absque lege peccantes, non tenebantur criminibus. Hec diximus, Legem, que per Moysen data est, intelligentes. uerum quia in consequentibus scriptum est: Lex Dei, et lex carnis atque membrorum, que pugnat aduersus legem mentis nostre, et captiuos nos ducit in Lege peccati, simulque quatuor leges contra se dimicantes in uno loco scriptas esse cognosco, non abs re arbitror, si requiram quot genera  legis in Scripturis sanctis esse memorentur. Dicitur Lex, que per Moysen data est, secundum illud quod scriptum est ad Galatas: Quotquot enim ex operibus Legis sunt, sub maledicto sunt. Scriptum est enim: Maledictus omnis qui non permanet in omnibus que scripta sunt 872 in libro Legis, ut faciat ea . Et rursum in eadem epistola: Lex propter preuaricationes posita est, donec ueniret semen cui repromissum est, disposita per Angelos in manu mediatoris . Et iterum: Itaque Lex pedagogus noster fuit in Christo, ut ex fide iustificemur. Postquam autem uenit fides, nequaquam ultra sub pedagogo sumus. Omnes enim filii Dei estis per fidem, que est in Christo Iesu . Historia quoque que precepta non continet, sed quid factum sit refert, ab Apostolo Lex appellatur. Dicite mihi, inquit, qui sub Lege uultis esse, Legem non legistis? Scriptum est enim, quia Abraham duos filios habuit, unum de ancilla, et alterum de libera. Sed qui ex ancilla, secundum carnem natus est; qui autem de libera, per repromissionem . Sed et Psalmi Lex appellantur: Ut compleretur sermo qui in Lege eorum conscriptus est: Quia odio habuerunt me gratis . Isaie quoque Prophetiam, Legem Apostolus uocat : In Lege scriptum est: quoniam in aliis linguis, et in aliis labiis loquar populo huic: et nec sic me exaudient, dicit Dominus . Quod iuxta Hebraicum et Aquilam in Isaia scriptum reperi. Appellatur etiam Lex, mystica Scripturarum intelligentia: Scimus quia Lex spiritualis est . Et extra hec omnia, naturalem legem scriptam in cordibus nostris, idem Apostolus docet. Cum enim Gentes, que Legem non habent, naturaliter ea, que Legis sunt, faciunt: Isti Legem non habentes ipsi sibi sunt Lex: qui indicant opus Legis  scriptum in cordibus suis, testimonium perhibente illi conscientia . Ista lex que in corde scribitur, omnes continet nationes: et nullus hominum est, qui hanc legem nesciat. Unde omnis mundus sub peccato, et uniuersi homines preuaricatores legis sunt: et idcirco iustum iudicium Dei est scribentis in corde humani generis: Quod tibi fieri nolueris, alteri ne feceris. Quis enim ignoret homicidium, adulterium, furtum, et omnem concupiscentiam esse malum, ex eo quod sibi ea nolit fieri? Si enim mala esse nesciret, nequaquam doleret sibi esse illata. Per hanc naturalem legem et Cain cognouit peccatum suum, dicens: Maior est causa mea, quam ut dimittar. Et Adam et Eua cognouerunt 873 peccatum suum, et propterea absconditi sunt sub ligno uite. Pharao quoque antequam Lex daretur per Moysen, stimulatus lege nature, sua crimina confitetur, et dicit: Dominus iustus, ego autem et populus meus impii .  Hanc legem nescit pueritia, ignorat infantia, et peccans absque mandato, non tenetur lege peccati. Maledicit patri et matri, et parentes uerberat: et quia necdum accepit legem sapientie, mortuum est in eo peccatum. Cum autem mandatum uenerit, hoc est, tempus intelligentie appetentis bona, et uitantis mala: tunc incipit peccatum reuiuiscere, et ille mori, reusque esse peccati. Atque ita fit, ut tempus intelligentie, quo Dei mandata cognoscimus, ut perueniamus ad uitam, operetur in nobis mortem: si agamus negligentius, et occasio sapientie seducat nos atque supplantet, et ducat ad mortem. Non quod intelligentia peccatum sit  sed per intelligentiam peccatorum atque uirtutum mihi peccatum nascitur, quod priusquam intelligerem, peccatum esse non noueram. Atque ita factum est, ut quod mihi pro bono datum est, meo uitio mutetur in malum; et ut hyperbolice dicam, nouoque uerbo utar ad explicandum sensum meum: peccatum, quod priusquam haberem intelligentiam, absque peccato erat, per preuaricationem mandati incipiat mihi esse peccantius peccatum. Prius queramus que sit ista concupiscentia, de qua Lex dicit: Non concupisces. Alii putant illud esse mandatum, quod in Decalogo scriptum est: Non concupisces rem proximi tui . Nos autem per concupiscentiam omnes perturbationes anime significatas putamus, quibus meremus et gaudemus, timemus et concupiscimus. Et hoc Apostolus uas electionis, cuius corpus templum erat Spiritus Sancti, et qui dicebat: An experimentum queritis eius qui in me loquitur Christus ? Et in alio loco: Christus nos redemit : Et iterum: uiuo autem iam non ego, uiuit uero in me Christus , non de 874 se loquitur, sed de eo, qui uult  post peccata agere penitentiam: et sub persona sua, fragilitatem describit conditionis humane: que duorum hominum, interioris et exterioris pugnantium inter se bella perpetitur. Interior homo consentit et scripte et naturali legi, quod bona sit, et sancta, et iusta, et spiritualis. Exterior, Ego, inquit, carnalis sum, uenundatus sub peccato. Quod enim operor nescio, et non quod uolo hoc ago, sed quod odi . Si autem exterior facit quod non uult, et operatur quod odit, ostendit bonum esse mandatum, et non se operari quod est malum; sed habitans in sua carne peccatum: hoc est uitia corporis, et desideria uoluptatis, que propter posteros et sobolem insita est humanis corporibus: et si fines fuerit egressa, uertitur in peccatum. Se unusquisque consideret, et accusator sui, tractet incentiua uitiorum: quomodo et in sermone, et in cogitatione, et in calore corporis sepe loquatur, et cogitet, et patiatur, quod non uult: nolo dicere, faciat, ne sanctos uiros uidear accusare, de quibus scriptum est: Erat ille homo uerus et immaculatus, iustus Dei cultor, recedens ab omni opere malo . Et de Zacaria, et Elizabeth: Erant iusti ambro in conspectu Dei, ambulantes in omnibus mandatis et iustificationibus Domini absque querela . Et preceptum est Apostolis: Estote perfecti, sicut Pater uester celestis perfectus est . Nunquam autem hoc Apostolis imperaret, nisi sciret hominem posse esse perfectum.  Nisi forte hoc dicamus, quod recedens ab omni malo, emendationem significet, et de erroribus pueritie, et de uitiis lasciuientis etatis, transitum ad correctionem atque uirtutes; iustitiam quoque que in Zacaria, et Elizabeth predicatur, foris esse; concupiscentiam uero que nunc habitare in membris nostris dicitur, uersari intrinsecus. Sed et Apostolis non pueris precipitur, uerum iam etatis robuste, ut assumant perfectionem, quam et nos confitemur in etate esse perfecta. Nec hec dicentes, adulamur uitiis; sed auctoritatem sequimur Scripturarum, 875 quod nullus homo sit absque peccato, sed conclusit Deus omnes sub peccato; ut omnium misereatur : absque eo solo, qui peccatum non fecit, nec inuentus est dolus in ore eius . Unde et per Salomonem dicitur: quod serpentis uestigia non inueniantur in petra . Et ipse de se Dominus: Ecce, inquit, uenit princeps mundi huius; et nichil in me inuenit , id est, sui operis, suique uestigii. Ob hanc causam iubetur nobis, ne exprobremus homini reuertenti a peccatis suis, et ne abominemur Aegyptium: quia, et ipsi quondam in Aegypto fuimus; et de luto ac lateribus Pharaoni ciuitates extruximus ; et quia captiui ducti sumus in Babylonem  lege peccati, quod in membris nostris morabatur. Cumque uideretur extrema desperatio, imo aperta confessio, omnem hominem diaboli laqueis irretiri, conuersus in se Apostolus, imo homo, sub cuius persona Apostolus loquitur, agit gratias Saluatori, quod redemptus sit sanguine eius, et sordes in baptismo deposuerit, et nouum Christi assumpserit uestimentum, et mortuo ueteri homine, natus sit homo nouus, qui dicat: Miser ego homo, quis me liberabit de corpore mortis huius ? Gratias ago Deo per Iesum Christum Dominum nostrum, qui me de corpore mortis liberauit. Quod si cui non uidetur sub persona sua hoc Apostolus de aliis dicere, exponat, quomodo Daniel, quem iustum fuisse nouimus  , quasi de se dicat, cum pro aliis deprecatur: Peccauimus, inique fecimus, iniuste gessimus, impie egimus, et recessimus, ac declinauimus a mandatis, et iudiciis tuis, et non audiuimus seruos tuos Prophetas, qui locuti sunt in nomine tuo ad reges nostros, et principes, et patres, et ad omnem populum terre. Tibi Domine iustitia, nobis autem confusio . Illud quoque quod in tricesimo primo Psalmo dicitur: Peccatum meum cognitum tibi feci, et iniquitatem meam non abscondi. Dixi: Confitebor aduersum me iniustitiam meam Domino, et tu remisisti impietatem peccati mei. Pro hac orabit ad te omnis sanctus in tempore opportuno , non Dauid, et iusto uiro, et  Prophete, cuius uerba narrantur, sed peccatori congruit. Cumque iustus sub persona penitentis talia profudisset, a Deo meretur audire: Intelligere te faciam, et docebo te in uia hac qua ambulabis: confirmabo super te oculos meos . In tricesimo quoque septimo Psalmo, cuius titulus est, In commemorationem, ut doceat nos semper peccatorum nostrorum memores esse debere, et agere penitentiam, tale quid legimus: Non est pax essibus meis a facie peccatorum meorum. Quoniam iniquitates mee eleuate sunt super caput meum, quasi onus graue grauate sunt super me. Corrupte sunt, et putruerunt cicatrices mee, a facie insipientie mee. Afflictus sum, et curuatus sum usque ad finem . Totus hic Apostoli locus, et in superioribus, et in consequentibus, imo omnis Epistola eius ad Romanos, nimiis obscuritatibus inuoluta est, et si uoluero cuncta disserere, nequaquam mihi unus liber, sed magna, et multa erunt scribenda uolumina.

CAP. IX.---Quare Apostolus Paulus in eadem ad Romanos scribit Epistola: Optabam ego ipse anathema esse a Christo, pro fratribus meis ac propinquis iuxta carnem, qui sunt Isrelite, quorum adoptio et gloria, et testamenta, et legislatio, et cultus, et repromissiones: quorum patres, et ex quibus est Christus iuxta carnem: qui est super omnia Deus benedictus in secula, amen  . Reuera ualida questio, quomodo Apostolus qui supra dixerat: Quis nos separabit a caritate Christi, tribulatio, an angustia, an persecutio, an fames, an nuditas, an periculum, an gladius ? Et rursum: Confido autem, quia neque mors, neque uita, neque Angeli, neque Principatus, neque presentia, neque futura, neque fortitudo, neque excelsa, neque profundum, neque alia creatura, poterit nos separare a caritate Dei, quam habemus in Christo Iesu Domino nostro , nunc sub iureiurando confirmet, et dicat: ueritatem dico in Christo Iesu, non mentior, testimonium mihi perhibente conscientia mea in Spiritu Sancto, quoniam tristitia est mihi magna, et continuus dolor cordi meo: Optabam enim anathema esse a Christo pro fratribus meis, et propinquis iuxta carnem; et reliqua. Si enim in Deum tante est caritatis, ut nec metu mortis, nec spe uite, nec persecutione, nec fame, nec nuditate, nec periculo, nec gladio, possit separari a caritate eius; et si Angeli quoque, et Potestates, et uel presentia, uel futura, et omnes celorum Fortitudines, et excelsa pariter ac profunda, et uniuersa simul creatura ei ingruat, quod nequaquam potest fieri: tamen non separetur a caritate Dei, quam habet in Christum Iesum: que est ista tanta mutatio, imo inaudita prudentia, ut pro caritate Christi, nolit habere Christum? Et ne ei forsitan non credamus, iurat, et confirmat in Christo, et conscientie sue testem inuocat Spiritum Sanctum, se habere tristitiam, non leuem ac fortuitam; sed magnam et incredibilem, et habere dolorem in corde, non qui ad horam pungat et transeat, sed qui iugiter in corde permaneat. Quo tendit ista tristitia? Ad quid proficit incessabilis dolor? Optat anathema esse a Christo, et perire, ut alii salui fiant. Sed si consideremus Moysis uocem rogantis Deum pro populo Iudeorum, atque dicentis: Si dimittis eis peccatum suum, dimitte; si autem non uis, dele me de libro tuo quem scripsisti , perspiciemus eumdem, et Moysis, et Pauli erga creditum sibi gregem affectum. Pastor enim bonus ponit animam suam pro ouibus suis. Mercenarius autem, cum uiderit lupum uenientem, fugit, quia non sunt eius oues . Et hoc ipsum est dicere: Optabam anathema esse a Christo; et dele me de libro tuo quem scripsisti. Qui enim delentur de libro uiuentium, et cum iustis non scribuntur, anathema fiunt a Domino. Simulque cerne Apostolum quante caritatis in Christum sit, ut pro illo cupiat mori, et solus perire, dummodo omne in illum credat hominum genus. Perire autem, non  in perpetuum, sed impresentiarum. Qui enim perdiderit animam suam pro Christo, saluam eam facit . Unde, et de quadragesimo tertio Psalmo assumit exemplum: Quoniam propter te mortificamur  tota die, reputati sumus ut oues occisionis . uult 878 ergo Apostolus perire in carne, ut alii saluentur in spiritu; suum sanguinem fundere, ut multorum anime conseruentur. Quod autem anathema interdum occisionem sonet, multis ueteris Instrumenti testimoniis probari potest. Et ne leuem putemus esse tristitiam, et modicam causam doloris, iungit, et dicit: Pro fratribus meis, et propinquis iuxta carnem. Quando propinquos appellat, et fratres iuxta carnem, in spiritu a se ostendit alienos. Quorum est, inquit, adoptio, que significantius Grece dicitur , de quibus quondam Dominus loquebatur: Filius primogenitus meus Isrel: Et, filios genui, et exaltaui , nunc dicit: Filii alieni mentiti sunt mihi . Et, quorum gloria, ut de cunctis gentibus eligerentur in peculiarem populum Dei: Et, quorum testamenta  , unum in littera, alterum in spiritu: ut qui prius in carne seruierant ceremoniis Legis abolite; postea seruirent in spiritu mandatis Euangelii sempiterni. Et legislatio, ad utrumque respondet, et noui, et ueteris Instrumenti. Et cultus, id est, uera religio. Et repromissiones; ut quidquid repromissum est patribus, compleretur in filiis. Et  ex quibus Christus de Maria genitus uirgine. Et ut sciremus quis iste sit Christus, causas doloris sui uno sermone comprehendit, qui est super omnia Deus benedictus in secula, amen. Et iste tantus ac talis, ab eis non recipitur, de quorum stirpe generatus est. Et nichilominus laudat iudicii ueritatem, ne sententia Dei in propinquos et fratres suos displicere uideatur, et uel austera esse, uel nimia. In quibus igitur tanta fuerunt bona, dolet cur nunc tanta mala sint.

CAP. X. Quid uelit intelligi, quod idem Apostolus scribit ad Colossenses: Nemo uos superet, uolens in humilitate mentis et religione Angelorum, que non uidit, ambulans frustra inflatus sensu carnis sue, et non tenens caput, ex quo totum corpus per nexus et coniunctiones subministratum et coniunctum crescit in augmentum Dei , et reliqua. Illud quod crebro diximus: Et si imperitus sermone, non tamen scientia , nequaquam Paulum de humilitate, 879 sed  de conscientie ueritate dixisse etiam nunc approbamus. Profundos enim et reconditos sensus lingua non explicat. Et cum ipse sentiat quid loquatur, in alienas aures puro non potest transferre sermone. Quem cum in uernacula lingua habeat disertissimum  seipsum interpretari cupiens, inuoluitur. Si autem in Greca lingua hoc ei accidit, quam nutritus in Tarso Cilicie a parua etate imbiberat, quid de Latinis dicendum est, qui uerbum de uerbo exprimere  conantes, obscuriores faciunt eius sententias: et ueluti herbis crescentibus, frugum strangulant ubertatem? Conabimur itaque sensus euoluere, et tricas implicati eloquii, suo ordini reddere atque iuncture; ut simplici stamine uerborum fila decurrant: puroque subtegmine, Apostolici sermonis textura succrescat. Nemo uos superet, id est, nemo aduersum uos brauium accipiat: hoc enim Grece dicitur, quando quis in certamine positus, iniquitate agonothete, uel insidiis magistrorum, et palmam sibi debitam perdit. Multaque sunt uerba, quibus iuxta morem urbis et prouincie sue familiarius Apostolus utitur. E quibus  pauca ponenda sunt. Mihi autem parum est iudicari ab humano die , hoc est, : Et, humanum dico , hoc est, : Et, , hoc est, non grauaui uos : et quod nunc dicitur, id est, nullus brauium accipiat aduersum uos. Quibus et aliis multis uerbis usque hodie utuntur Cilices. Nec hoc miremur in Apostolo, si utatur eius lingue consuetudine, in qua natus est et nutritus, cum uirgilius, alter Homerus apud nos, patrie sue sequens consuetudinem, sceleratum frigus appellet . Nemo ergo uos superet ac deuincat, 880 uolens humilitatem littere sequi, et  Angelorum religionem atque culturam; ut non seruiatis spirituali intelligentie, sed exemplaribus futurorum, que nec ipse uidit, qui uos superare desiderat, siue uidet   presertim cum tumens ambulet, et incedat inflatus, mentisque superbiam, gestu corporis preferat, hoc enim significat . Frustra autem inflatur et tumet sensu carnis sue, carnaliter cuncta intelligens,  et traditionum Iudaicarum deliramenta perquirens, et non tenens caput omnium Scripturarum, illud de quo scriptum est: Caput uiri Christus est . Caput autem ac principium totius corporis, eorumque qui credunt, et omnis intelligentie spiritualis. Ex quo capite corpus Ecclesie per suas compages atque iuncturas, uitalem doctrine celestis accipit succum, ut omnia paulatim membra uegetentur, et per occultos uenarum meatus, fundatur defecatus sanguis ciborum, et ministretur atque succrescat, imo teneatur temperantia corporis, ut de fonte capitis, rigati artus crescant in perfectionem Dei, et impleatur Saluatoris oratio: Pater uolo, ut sicut ego, et tu unum sumus; sic et isti in nobis unum sint : ut postquam nos Christus tradiderit Patri, sit Deus omnia in omnibus . Tale quid, et in uerbis, et in sensibus, et in genere locutionis obscurissime scribit ad Ephesios, ueritatem autem loquentes in caritate, crescamus in illo per omnia, qui est caput Christus, ex quo totum corpus compactum et connexum per omnem iuncturam subministrationis, secundum operationem in mensuram [al. mensura] uniuscuiusque membri, augmentum corporis facit in edificationem sui in caritate . Super quo et in Commentariis eiusdem Epistole plenius diximus. Loquitur autem uniuersa contra eos, qui credentes ex Iudeis in Dominum Saluatorem, Iudaicas ceremonias obseruare cupiebant. Super qua re et in Actis Apostolorum 881 non  parua questio concitata est. Unde et supra Paulus ait, de his qui magistros Legis esse se iactant: Nemo uos iudicet in cibo et potu , quasi alia munda sint, alia immunda; aut in parte diei festi, ut alios dies festos putent, alios non festos  . Nobis enim qui Christum credimus resurgentem, iugis, et eterna festiuitas est. Aut in parte neomenie, hoc est, Calendarum, et mensis noui, quando decrescens luna finitur, et noctis umbris tegitur. Christianorum enim lumen eternum est, et semper Solis iustitie radiis illustratur. Aut in parte sabbatorum, ut non faciant seruile opus, et onera non portent, quia nos sumus Christi libertate donati, et onera peccatorum portare desiuimus. Hec, inquit, omnia umbra sunt futurorum; et imagines uenture felicitatis, ut in quibus Iudei hesitant iuxta litteram, et tenentur in terra; nos iuxta spiritum transeamus ad Christum, qui ad distinctionem umbrarum, nunc corpus appellatur. Quomodo enim in corpore ueritas, et in corporis umbra mendacium, sic in spirituali intelligentia mundus omnis  cibus, et potus, et tota festiuitas, et perpetue Calende, et eterna requies exspectanda est. Querimus quid dicere uoluerit, in humilitate et religione Angelorum, aut quem sensum habeat. Ex quo Dominus locutus est ad discipulos:  Surgite, eamus hinc : Et, Relinquetur uobis domus uestra deserta : Et, Locus in quo Dominus crucifixus est, spiritualiter Aegyptus uocatur et Sodoma , omnis Iudaicarum obseruationum cultura destructa est, et quascumque offerunt uictimas, non Deo offerunt, sed Angelis refugis et spiritibus immundis. Nec mirum, si hoc post passionem Domini faciant, cum per Amos quoque Prophetam dicatur ad eos: Numquid hostias et uictimas obtulistis mihi quadraginta annis in deserto domus Isrel; et assumpsistis tabernaculum Moloch, et sidus dei uestri Rempham, figuras quas fecistis, ut adoretis eas ? Quod plenius in concione Iudaica Stephanus Martyr exponens, et reuoluens historiam ueterem, sic locutus est: Et uitulum fecerunt in 882 diebus illis, et obtulerunt hostias idolo, et letabantur in operibus manuum suarum. Conuersus autem Deus, tradidit eos, ut colerent militiam celi: sicut scriptum est in libro Prophetarum . Militia  autem celi, non tantum sol appellatur, et luna, et astra rutilantia; sed et omnis Angelica multitudo, eorumque exercitus, qui Hebraice appellantur SABAOTH, id est, uirtutum, siue exercituum. Unde et in Euangelio iuxta Lucam legimus: Et subito facta est cum Angelo multitudo militie celestis, laudantium Deum et dicentium: Gloria in altissimis Deo et in terra pax hominibus bone uoluntatis . Facit enim Deus Angelos suos spiritus, et ministros suos ignem urentem . Et ut sciamus semper eos, qui colebant idola, licet in Templo hostias uiderentur offerre, non Deo eas obtulisse, sed Angelis, per Ezechiel plenius discimus: Dedi eis iustificationes non bonas, et precepta non bona . Non enim sanguinem hircorum, aut taurorum querit Deus; sed sacrificium Deo est spiritus contribulatus, cor contritum, et humiliatum Deus non despicit . Et propterea qui uitulum fecerant in Horeb, et coluerant sidus dei Rempham, de quo in Propheta Amos plenius disseruimus, adorauerunt figuras, quas ipsi fecerunt: et tradidit eos Deus, ut seruirent militie celi, que nunc ab Apostolo dicitur religio Angelorum. Pro humilitate in Greco legitur, id est, humilitas mentis, siue sensus. uere enim humilis sensus, et miseranda superstitio, Deum credere hircorum atque taurorum sanguine delectari, et nidore thymiamatis, quem sepe homines declinamus. Quod autem sequitur: Si mortui estis cum Christo, ab elementis mundi, quid adhuc tanquam uiuentes in mundo decernitis? ne tetigeritis, neque gustaueritis, neque contrectaueritis: que sunt omnia in interitum ipso usu, secundum precepta, et doctrinas hominum, que sunt rationem quidem habentia sapientie, in superstitione, et humilitate, et  ad non parcendum corpori; non in honore aliquo ad saturitatem carnis , hunc nobis habere sensum  uidetur. Curramus per singula, 883 et obscuritatem sensuum atque uerborum, Christo reserante, pandamus. Si baptizati estis in Christo, et cum Christo in baptismate consepulti, mortui autem ab elementis huius mundi, pro eo quod est elementis; cur mecum non dicitis, Mihi autem absit gloriari, nisi in cruce Domini nostri Iesu Christi: per quem mihi mundus crucifixus est, et ego mundo ? nec audistis Dominum dicentem ad Patrem: De mundo non sunt: sicut, et ego non sum de mundo, et mundus odit eos, quoniam non sunt de mundo; sicut et ego non sum de mundo . Sed e contrario quasi uiuentes in mundo decernitis, ne tetigeritis corpus hominis mortui, nec uestimentum, nec scabellum in quo sederit mulier menstruata: neque gustaueritis carnem suillam, et leporum, et sepiarum, et loliginum, murene, et anguille, et uniuersorum piscium, qui squamas, et pennulas non habent: que omnia in corruptionem, et interitum sunt ipso usu, et stercore digeruntur? Esca enim uentri, et uenter escis, Et, Omne quod intrat per os, non coinquinat hominem; sed ea que de nobis exeunt . Secundum precepta, inquit, et doctrinas hominum; secundum illud quod Isaias loquitur: Populus hic labiis me honorat, cor autem eorum longe est a me . Frustra autem colunt me, docentes doctrinas hominum, et precepta . Unde, et Dominus corripit Phariseos, dicens: Irritum fecistis mandatum Dei, ut traditiones uestras statueretis. Deus enim dixit: Honora patrem, et matrem, et qui maledixerit patri uel matri, morte moriatur. uos autem dicitis, quicumque dixerit patri uel matri, munus quodcumque est ex me, tibi proderit: et non honorificabit [al. honorificauit] patrem suum aut matrem, et reliqua. Quibus infert, Et irritum fecistis mandatum Dei, propter traditiones uestras . Quante traditiones Phariseorum 884 sint, quas hodie uocant  , et quam aniles fabule, euoluere nequeo. Neque enim libri patitur magnitudo, et pleraque tam turpia sunt, ut erubescam dicere. Dicam tamen unum in ignominiam gentis inimice. Prepositos habent synagogis sapientissimos quosque, fedo operi delegatos, ut sanguinem uirginis, siue menstruate, mundum, uel immundum, si oculis discernere non potuerint, gustu probent [al. prelibent]. Preterea quia iussum est, ut diebus sabbatorum sedeat unusquisque in domo sua, et non egrediatur , neque ambulet de loco in quo habitat; si quando eos iuxta litteram ceperimus arctare, ut non iaceant, non ambulent, non stent, sed tantum sedeant, si uelint precepta seruare, solent respondere, et dicere  : Barachibas, et Simeon,  et Hellel magistri nostri tradiderunt nobis, ut bis mille  pedes ambulemus in sabbato, et cetera istiusmodi, doctrinas hominum preferentes doctrine Dei. Non quod dicamus sedendum semper esse in sabbato, et de loco, in quo quis fuerit occupatus  penitus non recedendum; sed quod id quod impossibile Legis est, in quo infirmatur per carnem, spirituali obseruatione complendum sit.

Sequitur: Que sunt rationem quidem habentia sapientie. Hoc loco, quidem, coniunctio superflua est: quod in plerisque locis propter imperitiam artis Grammatice apostolum fecisse reperimus. Neque enim sequitur sed, uel alia coniunctio, que solet ei prepositioni, ubi quidem positum fuerit, respondere. uidentur igitur obseruationes Iudaice apud imperitos, et uilem plebeculam, imaginem habere rationis, humaneque sapientie. Unde, et doctores eorum , hoc est, sapientes uocantur. Et si quando certis diebus traditiones suas 885 exponunt, discipulis suis solent dicere,  id est, sapientes docent traditiones. Pro superstitione in Greco positum est, hoc est, falsa religio: et pro humilitate , que magis uirtutem solet sonare, quam uitium. Sed hic , sic est intelligendum, quod humilia sentiant atque terrena. autem , cuius nomen Latinus sermo non explicat, apud nos dicitur, ad non parcendum corpori. Non parcunt Iudei corporibus suis in assumptione ciborum, contemnentes interdum que habent, et querentes que non habent. Ex qua necessitate debilitates interdum, et morbos contrahunt. Nec honorant semetipsos, cum omnia munda sint mundis , nichilque possit esse pollutum, quod cum gratiarum actione percipitur, et idcirco a Domino sit creatum, ut saturitate, et adimpletione carnis, humanos artus uegetet atque sustentet. Elementa autem mundi, a  quibus,  imo quibus mortui sumus, Lex Moysis, et omne uetus Instrumentum intelligendum est: quibus quasi elementis, et religionis exordiis Deum discimus. Quomodo enim elementa appellantur littere, per quas syllabas ac uerba coniungimus, et ad texendam orationem longa meditatione procedimus: ars quoque Musica habet elementa sua, et Geometria ab elementis incipit linearum, et Dialectica atque Medicina habent suas: sic elementis ueteris Testamenti, ut ad Euangelicam plenitudinem ueniat, sancti uiri eruditur infantia. Unde centesimus decimus octauus Psalmus, et omnes alii qui litteris prenotantur, per Ethicam nos ducunt ad  Theoricam, et ab elementis occidentis littere, que destruitur, transire faciunt ad spiritum uiuificantem. Qui ergo mundo, et elementis eius mortui sumus, non debemus ea obseruare, que mundi sunt, quia in altero inituim, in altero perfectio est.

CAP. XI.---Quid sit quod idem Apostolus ad Thessalonicenses scribit: Nisi discessio 886 uenerit primum, et reuelatus fuerit homo peccati  et reliqua. In prima ad Thessalonicenses Epistola scripserat: De temporibus autem, et momentis, fratres non necesse habetis ut scribam uobis: ipsi enim diligenter scitis, quia dies Domini sicut fur in nocte, ita ueniet. Cum enim dixerint, pax, et securitas: tunc repentinus illis instabit interitus, sicut dolor in utero habentis, et non effugient . Supra enim ad eos scripserat: Hoc uobis dicimus in uerbo Domini, quia nos qui uiuimus, qui residui sumus, in aduentu Domini, non preueniemus eos qui dormierunt: quoniam ipse Dominus in iussu, et in uoce Archangeli, et in tuba Dei descendet de celo, et mortui qui in Christo sunt, resurgent primi. Deinde nos qui uiuimus, qui relinquimur, simul rapiemur cum illis in nubibus obuiam Christo in era, et sic semper cum Domino erimus. Itaque consolamini inuicem in uerbis istis . Quod audientes Macedones, non intellexerunt, quos secum uiuentes, Apostolus uocet, et qui dicantur residui, qui cum illo rapiantur in nubibus obuiam Domino, sed arbitrati sunt, dum adhuc essent in corpore, et antequam gustarent mortem, Christum in sua maiestate uenturum. Quod Apostolus audiens, rogat eos, et adiurat per aduentum Domini nostri Iesu Christi, ut non cito moueantur; neque per spiritum, neque per sermonem, neque per Epistolam,  tanquam ab eo scriptam, quasi instet dies Domini. Duos autem esse aduentus Domini Saluatoris, et omnia Prophetarum docent uolumina, et Euangeliorum fides: quod primum in humilitate uenerit, et postea sit uenturus in gloria, ipso Domino protestante, que ante consummationem mundi uentura sint, et quomodo uenturus Antichristus, quando loquitur ad Apostolos, Cum uideritis abominationem desolationis, que dicta est a Daniele Propheta, stantem in loco sancto, qui legit, intelligat, tunc qui in Iudea sunt, fugiant ad montes, et qui in tecto, non descendant tollere aliquid de domo sua .  Et iterum: Tunc si quis uobis 887 dixerit, ecce hic Christus aut illic, nolite credere. Surgent enim Pseudochristi, et Pseudoprophete, et dubunt signa magna, et prodigia, ita ut in errorem inducantur, si fieri potest, etiam electi. Ecce predixi uobis. Si ergo dixerint uobis, ecce in deserto est, nolite exire, ecce in penetralibus, nolite credere. Sicut enim fulgur exit ab Oriente, et paret usque in Occidentem, ita erit et aduentus Filii hominis. Ac deinde: Tunc apparebit signum Filii hominis in celo,  et uidebunt Filium hominis uenientem in nubibus celi cum uirtute multa, et maiestate. Et mittet Angelos suos cum tuba, et uoce magna, et congregabunt electos eius a quatuor uentis a summo celorum usque ad terminos eorum . Rursumque de Antichristo loquitur ad Iudeos: Ego ueni in nomine Patris mei, et non credidistis mihi. Si alius uenerit in nomine suo, illum suscipietis . Igitur Thessalonicensium animos, uel occasio non intellecte Epistole, uel ficta reuelatio, que per somnium deceperat dormientes, uel aliquorum coniectura, Isaie, et Danielis, Euangeliorumque uerba de Antichristo prenuntiantia, in illud tempus interpretantium mouerat, atque turbauerat: ut in maiestate sua tunc Christum sperarent esse uenturum. Cui errori medetur Apostolus, et exponit que ante aduentum Christi debeant prestolari; ut cum illa facta uiderint: tunc sciant Antichristum, id est, hominem peccati, et filium perditionis, qui aduersatur, et extollitur supra omne quod dicitur Deus, aut quod colitur; ita ut in Templo Dei sedeat, esse uenturum. Nisi, inquit, uenerit discessio primum, quod Grece dicitur , ut omnes gentes que Romano imperio subiacent, recedant ab eis, et reuelatus fuerit, id est, ostensus, quem omnia Prophetarum uerba prenuntiant, homo peccati, in quo fons omnium peccatorum est; et filius perditionis, id est,  diaboli; ipse est enim uniuersorum perditio, qui aduersatur Christo, 888 et ideo uocatur Antichristus: et extollitur supra omne quod dicitur Deus, ut cunctarum gentium deos, siue probatam omnem, et ueram religionem suo calcet  pede: et in Templo Dei, uel Ierosolymis (ut [ Christus non ueniet: qui ideo ita uenturus est, ut Antichristum destruat. Meministis, ait, quod hec ipsa, que nunc scribo per Epistolam, cum apud uos essem, presenti sermone narrabam: et dicebam uobis, Christum non esse uenturum, nisi precessisset Antichristus. Et nunc quid detineat, scitis: ut reueletur in suo tempore: hoc est, que causa sit, ut Antichristus in presentiarum non ueniat, optime nostis. Nec uult  aperte dicere Romanum imperium destruendum, quod ipsi qui imperant, eternum putant. Unde secundum Apocalypsim Ioannis, in fronte purpurate meretricis, scriptum est nomen blasphemie, id est, Rome eterne. Si enim aperte audacterque dixisset, non ueniet Antichristus, nisi prius Romanum deleatur imperium, iusta causa persecutionis in orientem tunc Ecclesiam consurgere uidebatur.

Quodque sequitur: Iam enim mysterium operatur iniquitatis, tantum ut qui tenet nunc, teneat, donec de medio fiat, et tunc reuelabitur ille iniquus, hunc habet sensum: Multis malis atque peccatis, quibus  Nero impurissimus Cesarum mundum premit, Antichristi parturitur aduentus, et quod ille operaturus est postea, in isto ex parte completur, tantum ut Romanum imperium, quod nunc uniuersas gentes tenet, recedat, et de medio fiat, et tunc Antichristus ueniet, fons iniquitatis, quem Dominus iehsu interficiet spiritu oris sui; diuina uidelicet potestate, et sue maiestatis 889 imperio, cuius iussisse, fecisse est; non in exercitus multitudine, non in robore militum, non in Angelorum auxilio: sed statim ut ille aduenerit, interficietur Antichristus. Et quomodo tenebre solis fugantur aduentu: sic illustratione aduentus sui, eum Dominus destruet atque delebit. Cuius opera, Satane sunt opera. Et sicut in Christo plenitudo diuinitatis fuit corporaliter , ita et in Antichristo omnes erunt fortitudines, et signa, et prodigia, sed uniuersa mendacia. Quomodo enim signis Dei, que operabatur per  Moysen, Magi suis  restitere mendaciis, et uirga Moysi deuorauit uirgas eorum : Ita mendacium Antichristi Christi ueritas deuorabit. Seducentur autem eius mendacio qui [al. quia] perditioni sunt preparati. Et quia tacita questio poterat commoueri, cur enim concessit Deus omnem eum habere uirtutem, signa atque prodigia, per que seducantur, si fieri potest, etiam electi Dei; solutione preuenit questionem, et quod opponi poterat, antequam opponatur, absoluit. Faciet, inquit, hec omnia non sua uirtute, sed concessione Dei, propter Iudeos,  ut qui noluerunt caritatem recipere ueritatis, hoc est, Spiritum Dei per Christum, quia caritas Dei diffusa est in corda credentium : Et ipse dicit: Ego sum ueritas : de quo in Psalmis scriptum est: ueritas de terra orta est . Qui ergo caritatem, et ueritatem non receperunt, ut Saluatore suscepto, salui fierent, mittet illis Deus non operatorem, sed ipsam operationem, id est, fontem erroris ut credant mendacio. Quia mendax est ipse, et pater eius. Et siquidem Antichristus de uirgine natus esset, et primus uenisset in mundum, poterant Iudei habere excusationem, et dicere, quod putauerint ueritatem, et idcirco mendacium pro ueritate susceperint. Nunc autem ideo iudicandi sunt, imo procul dubio condemnandi: quia Christi ueritate contempta, postea mendacium, id est, Antichristum suscepturi sunt.



890 EPISTOLA CXXII  . AD RUSTICUM,  De Penitentia.

RUSTICUM, quod promissam cum uxore Artemia continentiam fregerat, ad penitentiam, et ut sancta inuisat, coniugis exemplo, loca, hortatur.

1. Quod  ignotus ad ignotum audeo scribere, sancte ancille Christi Hedibie, et filie mee, coniugis tue, Artemie, imo sororis ex coniuge atque conserue, fecit deprecatio. Que nequaquam propria salute contenta, tuam et ante quesiuit in patria et nunc in sanctis Locis querit; imitari cupiens Andree et Philippi Apostolorum beneuolentiam: quorum uterque inuentus a Christo, fratrem Simonem, et amicum Nathanel inuenire desiderat; ut alter eorum mereatur audire: Tu es Simon filius  Ioannis, tu uocaberis Cephas, quod interpretatur, Petrus. Alter donum Dei  Christi ad se loquentis testimonio subleuetur, Ecce uere Isrelita, in quo dolus non est . Optauerat quondam et Lot cum filiabus saluare coniugem suam, et de incendio Sodome et Gomorre pene  semiustus erumpens, educere eam, que pristinis uitiis tenebatur astricta: sed ea desperatione trepida, respiciensque post tergum, eterno infidelitatis titulo condemnatur. Et ardens fides pro una muliere perdita, totam Segor liberat ciuitatem. Denique postquam Sodomiticas ualles ac tenebras derelinquens, ad montana conscendit, ortus est ei Sol in Segor, que interpretatur paruula: ut parua fides Lot, quia maiora non poterat, saltem minora seruaret. Neque enim Gomorre quondam et erroris habitator, statim ad meridiem poterat peruenire, in qua Abraham amicus Domini cum Angelis suscepit Deum. Et Ioseph fratres pascit in Aegypto, sponsusque audit a sponsa: Ubi cubas? ubi pascis in meridie ? Samuel quondam plangebat Saulem , quia superbie uulnera penitentie medicamine non curabat. 891 Et Paulus lugebat Corinthios, qui fornicationis maculas lacrymis delere nolebant . Unde et Ezechiel librum deuorat scriptum intus et foris, carmine, et planctu, et ue . Carmine, super laude iustorum: planctu, super penitentibus, ue, super his de quibus scriptum est: Cum uenerit impius in profundum malorum, contemnit . Quos ostendit Isaias, dicens: uocauit Dominus sabaoth in die illa ad fletum et planctum et decaluationem et accinctionem ciliciorum: ipsi autem fecerunt letitiam et exultationem, mactantes uitulos, et occidentes oues, ut comederent carnes  dicentes: Manducemus, et bibamus, cras enim moriemur . De quibus et Ezechiel loquitur: Et tu fili hominis dic domui Isrel, sic locuti estis, dicentes: Errores nostri et iniquitates nostre super nos erunt, et in ipsis contabescimus: et quomodo salui esse poterimus? Dic eis: uiuo ego, dicit Dominus: Nolo mortem impii, sed ut conuertatur a uia sua. Et iterum: Reuertimini recedentes a uia uestra: quare moriemini domus Isrel ? Nihil ita offendit Deum, quam desperatione meliorum herere peioribus [al. prioribus]: licet et ipsa desperatio incredulitatis indicium sit. Qui enim desperat salutem, non putat futurum esse iudicium. Quod si metueret, utique bonis operibus se iudici prepararet. Audiamus per Ieremiam loquentem Deum: Conuerte pedem tuum a uia aspera, et guttur tuum a siti . Et iterum: Numquid qui cadit, non resurget: aut qui auersus est, non reuertetur? Et per Isaiam:  Quando conuersus ingemueris, tunc saluus eris, et scies ubi fueris . Scire non possumus egrotationis mala, nisi cum fuerit sanitas consecuta. Et quantum boni uirtus habeat, uitia demonstrant: clariusque fit lumen, comparatione tenebrarum. Ezechiel quoque iisdem uerbis, quia eodem et spiritu: Conuertimini, inquit, et redite ab  iniquitatibus uestris, domus Isrel; et non erunt uobis in tormentum impietates. Proiicite omnes impietates uestras, quibus impie egistis aduersum me, et facite uobis cor nouum et spiritum nouum. Et quare moriemini domus Isrel? Nolo enim mortem peccatoris, dicit Dominus . Unde et in consequentibus loquitur: 892 uiuo ego, dicit Dominus. Nolo mortem peccatoris, nisi ut reuertatur a uia sua, et uiuat; ne [al. nec] mens incredula de bonorum repromissione desperet, et semel perditioni animus destinatus, non adhibeat uulneri curationem, quod nequaquam existimat posse curari. Idcirco iurare se dicit, ut si non credimus promittenti Deo, credamus saltem pro nostra salute iuranti. Quam ob causam iustus precatur, et dicit: Conuerte nos Deus salutaris noster, et auerte furorem tuum a nobis . Et iterum: Domine, in uoluntate tua prestitisti decori meo fortitudinem. Auertisti faciem tuam a me, et factus sum conturbatus . Postquam enim feditatem delictorum meorum uirtutum decore mutaui, infirmitatem meam tua gratia roborasti. Ecce audio pollicentem: Persequar inimicos meos, et comprehendam illos, et non conuertar [al. reuertar], donec deficiant : ut qui te ante fugiebam, et inimicus eram, tua comprehendar manu. Ne cesses a persequendo, donec deficiam a uia mea pessima, et reuertar ad uirum meum pristinum; qui mihi dabit linteamina mea, et oleum, et similam, et cibabit me pinguissimis cibis. Qui idcirco obsepsit atque preclusit uias meas pessimas, ut eam inuenirem uiam, que dicit in Euangelio: Ego sum uia, ueritas, et uita . Audi Prophetam loquentem: Qui seminant in lacrymis, in gaudio metent. Euntes ibant et flebant, portantes semina sua. uenientes autem uenient in exultatione, portantes manipulos suos . Et loquere cum eo: Lauabo per singulas noctes lectum meum, in lacrymis meis stratum meum rigabo . Et iterum: Sicut desiderat ceruus ad fontes aquarum, ita desiderat anima mea ad te Deus. Sitiuit anima mea ad te Deum  fontem uiuum, quando ueniam et apparebo ante faciem Dei? Facte sunt mihi lacryme mee panes per diem et noctem . Et in alio loco: Deus Deus meus, ad te de luce uigilo. Sitiuit anima mea ad te, quam multipliciter tibi caro mea. In terra deserta et inuia et inaquosa, sic in sancto apparui tibi . Quanquam enim sitierit te anima mea, tamen multo te plus carnis mee labore quesiui, et tibi sancto 893 apparere non potui; nisi prius in terra deserta a uitiis, et inuia aduersariis potestatibus, et absque humore et rhenmate ullius libidinis commorarer. Fleuit et Dominus  super ciuitatem Ierusalem, quia non egissent penitentiam : et Petrus trinam negationem amaritudine abluit lacrymarum , impleuitque illud Propheticum Exitus aquarum deduxerunt oculi mei . Plangit et Ieremias populum penitentiam non agentem, dicens: Quis dabit capiti meo aquam, et oculis meis fontem lacrymarum, et plorabo populum istum per diem et noctem ? Cur autem plangat et defleat, sequenti sermone demonstrat: Nolite flere mortuum, neque plangatis eum. Flete planctu qui egreditur, quia non reuertetur ultra. Nequaquam igitur Gentilis plangendus est, atque Iudeus, qui in Ecclesia non fuerunt, et semel mortui sunt, de quibus Saluator dicit: Dimitte mortuos sepelire mortuos suos ; sed eos plange, qui per scelera atque peccata egrediuntur de Ecclesia, et nolunt ultra reuerti ad eam, damnatione uitiorum. Unde et ad uiros Ecclesiasticos, qui muri et turres Ecclesie nuncupantur, loquitur sermo Propheticus, dicens: Muri Sion, proferte lacrymas : implentes illud Apostoli: Gaudere cum gaudentibus, flere cum flentibus ; ut dura corda peccantium uestris lacrymis prouocetis ad fletum, ne perseuerantes in malitia, audiant: Ego plantaui te uineam frugiferam, omne semen uerum: quomodo uersa es in amaritudinem uitis aliene ? Et iterum: Ligno dixerunt, pater meus es tu; et lapidi, tu genuisti me; et uerterunt ad me dorsa, et non facies suas . Et est sensus: Noluerunt ad me conuerti, ut agerent penitentiam; sed per cordis duritiam in iniuriam meam sua terga uerterunt. Quamobrem et Dominus loquitur ad Ieremiam, uidisti que fecerunt mihi, habitatio Isrel? Abierunt super omnem montem 894 excelsum, et subter omne lignum frondosum, et fornicati sunt ibi; et dixi postquam fornicata est et fecit hec omnia: ad me reuertere; et non est reuersa .

2. O clementia Dei! o nostra duritia! dum et post tanta scelera nos prouocat ad salutem. Et ne sic quidem uolumus ad meliora conuerti: Si reliquerit, inquit, uxor uirum suum, et alii nupserit, et uoluerit postea reuerti ad eum: numquid suscipiet eam, et non detestabitur [Ierem. 2. 1]?  Pro quo scriptum  est iuxta Hebraicam ueritatem, quod in Grecis et Latinis codicibus non habetur: Et tu reliquisti me, tamen conuertere, et suscipiam te, dicit Dominus. Isaias quoque in eumdem sensum iisdem pene loquitur sermonibus: Conuertimini qui profundum consilium cogitatis, et iniquum, filii Isrel: reuertere ad me, et redimam te. Ego Deus et non est alius preter me, iustus et saluator non est absque me. Reuertimini ad me, et salui eritis, qui estis in extremis terre. Recordamini horum, et ingemiscite et agite penitentiam qui erratis. Conuertimini corde, et mementote priorum a seculo: quoniam ego sum Deus, et non est alius absque me . Scribit et Iel: Conuertimini ad me ex toto corde uestro, in ieiunio, et lacrymis, et planctu: scindite corda uestra, et non uestimenta uestra. Misericors enim et miserator est Dominus, et agens penitentiam super malitiis . Quante autem sit misericordie, et quam  nimie ineffabilisque clementie, Osee Propheta nos doceat, per quem loquitur Deus: Quid tibi faciam Ephraim? quomodo te protegam Isrel? quid tibi inquam faciam? Sicut Adama ponam te, et sicut Seboim. Conuersum est cor meum in me, et conturbata est penitudo mea. Nequaquam faciam secundum iram furoris mei . Unde et Dauid loquitur in Psalmo: Non est in morte qui memor sit tui: in inferno autem quis confitebitur tibi ? Et in alio loco: Peccatum meum notum feci, et iniquitatem meam 895 non abscondi. Dixi, pronuntiabo contra me iniquitatem meam Domino, et tu dimisisti impietatem cordis [al. peccati] mei. Pro hac orabit ad te omnis Sanctus in tempore opportuno. uerumtamen in diluuio aquarum multarum ad eum non approximabunt .

3. uide quanta magnitudo sit fletuum, ut aquarum diluuio comparetur. Quos qui habuerit, et dixerit cum Ieremia: Non sileat pupilla oculi mei , statim in illo complebitur, Misericordia et ueritas obuiauerunt sibi; iustitia et pax osculate sunt [Psal. 48]:  ut si te iustitia et ueritas terruerint, misericordia et pax prouocent ad salutem. Totam penitentiam peccatoris ostendit Psalmus quinquagesimus, quando ingressus est Dauid ad Bethsabee uxorem Urie Ethei, et a Nathan prophetante correptus, respondit: Peccaui. Statimque meruit audire: Et Dominus abs te abstulit peccatum . Adulterio enim iunxerat homicidium, et tamen conuersus ad lacrymas: Miserere, ait, mei Deus, secundum magnam misericordiam tuam: et secundum multitudinem miserationum tuarum, dele iniquitatem meam . MAGNUM enim peccatum, magna  indigebat misericordia. Unde iungit et dicit: Multum laua me ab iniquitate mea, et a peccato meo munda me. Quoniam iniquitatem meam ego agnosco, et delictum meum contra me est semper. Tibi soli peccaui  et malum coram te feci, ut iustificeris in sermonibus tuis, et uincas, cum iudicaris. Conclusit enim Deus omnia sub peccato, ut omnibus misereatur . Tantumque profecit, ut dudum peccator et penitens transierit in magistrum, et dicat: Docebo iniquos uias tuas, et impii ad te conuertentur . Confessio enim et pulchritudo coram eo, ut qui sua confessus fuerit peccata, et dixerit: Putruerunt et corrupte sunt cicatrices mee a facie insipientie mee , feditatem uulnerum in sanitatis decorem commutet. Qui enim abscondit iniquitatem suam, non prosperabitur . Achab, rex impiissimus, uineam Nabuthe cruore possedit : et cum Iezabel non tam coniugio sibi, quam crudelitate coniuncta, Elie increpatione corripitur: Hec dicit Dominus: Occidisti, et possedisti. Et 896 iterum: In loco in quo linxerunt canes sanguinem Nabuthe, ibi lingent sanguinem tuum: et Iezabel canes comedent ante muros Iezrel. Quod cum audisset Achab, scidit uestimenta sua, et posuit saccum super carnem suam, ieiunauitque et dormiuit in cilicio. Factusque est sermo Domini ad Eliam, dicens:  Quoniam reueritus est Achab faciem meam, non inducam malum in diebus eius. Unum scelus Achab et Iezabel, tamen conuerso ad penitentiam Achab, pena differtur in posteros; et Iezabel in scelere perseuerans, presenti iudicio condemnatur. Loquitur et Dominus in Euangelio: uiri Niniuite surgent in iudicium cum generatione hac, et condemnabunt eam, quia egerunt penitentiam in predicatione Ione : Et iterum: Non enim ueni uocare iustos, sed peccatores ad penitentiam . Drachma perit, et tamen inuenitur in stercore . Nonaginta nouem oues relinquuntur in solitudine, et una ouis que aberrauerat, pastoris humeris reportatur . Unde et letitia Angelorum est super uno peccatore agente penitentiam. Quanta felicitas ut de salute nostra exultent celestia? De quibus dicitur: Penitentiam agite, appropinquauit enim regnum celorum. Nullum in medio spatium. Mors et uita sibi contraria sunt, et tamen penitentia copulantur. Luxuriosus filius totam prodegerat substantiam: et procul a patre uix porcorum cibis inediam sustentabat. Reuertitur ad parentem, immolatur ei uitulus saginatus: stolam accipit et annulum , ut Christi recipiat uestimentum, quod dudum polluerat, et audire mereatur: Candida sint semper uestimenta tua ; receptoque signaculo Dei, proclamet ad Dominum: Pater, peccaui in celum, et coram te; et reconciliatus osculo, dicat ad eum: Signatum est super nos lumen  uultus tui Domine . Iustitia iusti non liberabit eum in quacumque die peccauerit: et iniquitas iniqui non nocebit ei, quacumque die conuersus fuerit [Ezech. 33. 2].  Unumquemque iudicat Deus sicut inuenerit. Nec preterita considerat, sed presentia: si tamen uetera crimina, nouella conuersione mutentur  . Septies cadit iustus, et resurgit . Si cadit, quomodo iustus, si 897 iustus quomodo cadit? Sed iusti uocabulum non amittit, qui per penitentiam semper resurgit. Et non solum septies, sed septuagies septies delinquenti, si conuertatur ad penitentiam, peccata donantur . Cui plus dimittitur, plus diligit. Meretrix lacrymis pedes Saluatoris lauat, et crine detergit: et in typum Ecclesie de gentibus congregate meretur audire: Dimittuntur tibi peccata tua . Pharisei iustitia perit superbia: et publicani humilitas confessione saluatur . Per Ieremiam contestatur Deus: Ad summam loquar contra gentem et regnum, ut eradicem et destruam, et disperdam illud. Si penitentiam egerit gens illa a malo suo, quod locutus sum aduersum eam: agam et ego penitentiam super malo, quod cogitaui ut facerem ei. Et ad summam loquar super gentem et regnum, ut edificem, et ut plantem illud. Si fecerit malum in conspectu meo, ut non audiat uocem meam: penitentiam agam super bono, quod locutus sum ut facerem ei. Statimque infert: Ecce ego fingo contra uos malum, et cogito contra uos cogitationem. Reuertatur unusquisque a uia sua mala, et dirigite uias uestras et studia uestra. Qui dixerunt: Desperauimus; post cogitationes enim nostras ibimus, et unusquisque post prauitatem cordis sui  malum faciemus . Simeon iustus in Euangelio loquitur: Ecce hic positus est in ruinam, et in resurrectionem multorum , in ruinam uidelicet peccatorum, et in resurrectionem eorum, qui agunt penitentiam. Apostolus scribit ad Corinthios: Auditur inter uos fornicatio, et talis fornicatio, qualis ne inter gentes quidem, ita ut uxorem patris aliquis habeat. Et uos inflati estis, et non magis luctum habuistis, ut tollatur de medio uestrum, qui hoc opus fecit . Et in secunda ad eosdem Epistola, Ne abundantiori tristitia pereat, qui eiusmodi est , reuocat eum, et obsecrat, ut confirment super illum caritatem; ut qui incestu perierat, penitentia conseruetur. Nullus quidem mundus est a peccato: nec si unius quidem dici fuerit uita eius [Iob. 15 et 25];  numerabiles autem anni uite illius. Astra quoque ipsa non sunt munda in conspectu eius: et aduersum angelos suos peruersum  quid excogitauit . Si in celo peccatum, quanto magis in terra? Si delictum in 898 his qui carent tentatione corporea: quanto magis in nobis, qui fragili carne circumdamur, et cum Apostolo dicimus: Miser ego, homo, quis me liberabit de corpore mortis huius ? Non enim habitat in carne nostra bonum, nec agimus quod uolumus, sed quod nolumus, ut aliud anima desideret, aliud caro facere cogatur. Quod si quidam  iusti appellantur in Scripturis, et non solum iusti, sed iusti in conspectu Dei, iuxta illam iustitiam appellantur iusti, iuxta quam supra dictum est: Septies cadit iustus, et resurgit . Et iuxta quod iniquitas iniqui non nocebit ei in quacumque die conuersus fuerit [Ezech. 33. 12]  . Denique et Zacarias pater Ioannis, qui scribitur iustus, peccauit in eo quod non credidit, et statim silentio condemnatur . Et Iob, qui iustus et immaculatus, ac sine querela in principio uoluminis sui scribitur, postea et Dei sermone, et confessione sui peccator arguitur. Si Abraham, Isaac et Iacob. Prophete quoque et Apostoli nequaquam caruere peccato: si purissimum triticum habuit mixtas paleas; quid de nobis dici potest, de quibus scriptum illud est: Quid paleis ad frumentum, dicit Dominus ? Et tamen palee futuro reseruantur incendio, et zizania hoc tempore mixta sunt segetibus frumentorum, donec ueniat qui habet uentilabrum in manu sua, et purgauerit aream, ut congreget triticum in horrea, et quisquilias gehenne igni comburat.

4. Hec omnia quasi per pulcherrima Scripturarum prata discurrens, in unum locum uolui congregare, et de speciosissimis floribus coronam tibi texere penitentie, quam imponas capiti tuo: et assumas pennas columbe, et uoles, et requiescas , et clementissimo reconcilieris Patri. Narrauit mihi uxor quondam tua, nunc soror atque conserua, quod iuxta preceptum Apostoli ex consensu abstinueritis uos ab opere nuptiarum, ut uacaretis orationi; tuaque rursum uestigia, quasi in salo posita fluctuasse, imo  esse prolapsa. Illam autem audisse a Domino cum Moyse, Tu uero hic sta mecum ; et dixisse de Domino: Statuit supra petram pedes meos . Tuam, domum, que fundamenta 899 fidei solida non habebat, postea diaboli turbine concidisse. Porro illius perstare in Domino, et suum tibi hospitium non negare; ut cui prius coniunctus fueras corpore, nunc spiritu copuleris. Qui enim adheret Domino, unus spiritus est cum eo . Cumque uos rabies barbarorum, et imminens captiuitas separaret, sub iusiurandi testificatione pollicitum [al. pollicitus es], ut ad sancta transeuntem loca, uel statim, uel postea sequereris, et seruares animam tuam, quam uisus fueras negligentia perdidisse. Redde igitur quod presente  Deo spopondisti. Incerta est uita mortalium: ne ante rapiaris, quam tuam impleas sponsionem, imitare eam, quam docere debueras. Proh pudor, fragilior sexus uincit seculum, et robustior superatur a seculo. Tanti dux femina facti est : et non sequeris eam, in cuius salute candidatus es fidei? Quod si te rei familiaris tenent reliquie, ut scilicet et mortes amicorum et ciuium uideas, et ruinas urbium atque uillarum, saltem inter captiuitatis mala, et feroces hostium uultus, et prouincie tue infinita naufragia, teneto tabulam penitentie: et memento conserue tue, que tuam quotidie suspirat, nec desperat salutem. Tu uagaris in patria, imo non patria, quia patriam perdidisti: ista pro te in locis uenerabilibus Resurrectionis et Crucis, et Incunabulorum Domini Saluatoris, in quibus paruulus uagiit, tui nominis recordatur, teque ad se orationibus trahit: ut si non tuo merito, saltem huius salueris fide. Iacebat quondam Paralyticus in lectulo, et sic erat cunctis artubus dissolutus, ut nec pedes ad ingrediendum, nec manus mouere posset ad precandum: et tamen profertur ab aliis, et restituitur pristine sanitati, ut portaret lectulum , qui dudum portabatur a lectulo. Et te igitur absentem corpore, presentem fide, offert conserua tua Domino Saluatori; et dicit cum Chananea, Filia mea male uexatur a demonio . Recte enim appellabo animam tuam, filiam anime eius, que sexus nescit 900 diuersitatem: quia te quasi paruulum, atque lactentem, et necdum ualentem sumere solidos cibos, inuitat ad lac infantie, et nutricis tibi alimenta demonstrat; ut possis dicere cum Propheta: Erraui sicut ouis perdita: quere seruum tuum, quoniam mandata tua non sum oblitus .



EPISTOLA CXXIII  AD AGERUCHIAM  . De Monogamia.

Ageruchiam adolescentulam uiduam a secundis nuptiis dehortatur, reiiciens argumenta que in contrarium facere uidebantur, atque in hunc eumdem finem mundi calamitates illi ob oculos ponens.

1. In uetere uia, nouam semitam querimus, et in antiqua detritaque materia, rudem artis excogitamus  elegantiam, ut nec eadem sint, et eadem sint. Unum iter, et perueniendi quo cupias, multa compendia. Sepe ad uiduas scripsimus, et in exhortationem eadum multa de Scripturis sanctis exempla repetentes, uarios testimoniorum flores in unam pudicitie coronam texuimus. Nunc ad Ageruchiam nobis sermo est, que quodam uaticinio futurorum, ac Dei presidentis auxilio, nomen accepit. Quam auie, matris, amiteque, probatarum in Christo feminarum, nobilis turba circumstat. Quarum auia Metronia, per quadraginta annos uidua perseuerans, Annam nobis filiam Phanuelis de Euangelio retulit . Benigna, mater quartum, et decimum uiduitatis implens annum, centenario uirginum choro cingitur.  Soror Celerini, patris Ageruchie, qui paruulam nutriuit infantem, et in suo natam suscepit gremio, per annos uiginti mariti solatio destituta, erudit neptem; docens quod a matre didicit.

2. 901 Hec breui sermone perstrinxi, ut ostendam adolescentulam meam non prestare monogamiam generi suo, sed reddere: nec tam laudandam esse, si tribuat, quam omnibus execrandam, si negare tentauerit: presertim cum posthumus eius Simplicius nomen patris referat, et nulla sit excusatio deserte ac sine heredibus domus; sub quorum patrocinio interdum sibi libido blanditur, ut quod propter intemperantiam suam faciunt, uideantur facere desiderio liberorum. Sed quid ego quasi ad retrectantem loquor, cum audiam eam multos Palatii  procos, Ecclesie uitare presidio, quos certatim diabolus inflammat, ut uidue nostre castitatem probent, quam et nobilitas, et forma, et etas, et opes faciunt cunctis appetibilem: ut quanto plura sunt, que impugnant pudicitiam, tanto uictricis maiora sint premia?

3. Et quia nobis de portu egredientibus, quasi quidam scopulus opponitur, ne possimus ad pelagi tuta decurrere, et Apostoli Pauli scribentis ad Timotheum profertur auctoritas, in qua de uiduis disputans ait: uolo autem iuniores nubere, filios procreare, matresfamilias esse, nullam occasionem dare aduersario, maledicti gratia. Iam enim quedam abierunt retro post Satanam : oportet primum sensum tractare precepti, et omnem loci huius continentiam  discutere; atque ita Apostolicis uestigiis insistentem, ne transuersum quidem, ut dici solet, unguem in partem alteram declinare. Supra scripserat qualis uidua esse deberet: Unius uiri uxor, que liberos educauit, que in bonis operibus habuit testimonium, sue tribulatis de sua substantiola subministrauit ; cuius spes Deus est, et que permanet in obsecratione, et orationibus nocte ac die .  Post que iungit contraria: Que autem iu deliciis est, uiuens mortua est. Statimque infert, ut discipulum suum muniat omni arte doctrine: Adolescentiores autem uiduas deuita, que cum lasciuierint in Christo, nubere uolunt: habentes damnationem quod primam fidem irritam fecerunt . Propter has igitur, que fornicate sunt in iniuriam uiri sui Christi (hoc enim [ uult Apostolus alterum 902 matrimonium, preterens digamiam fornicationi: secundum indulgentiam duntaxat, non secundum imperium.

4. Simulque singula testimonii uerba tractanda sunt. uolo, inquit, adolescentulas nubere. Cur queso? quia nolo adolescentulas fornicari. Procreare filios. Quam ob causam? ne metu partus ex adulterio, filios necare cogantur. Matresfamilias esse. Quare obsecro? quia multo tolerabilius est digamam esse, quam scortum, et secundum habere uirum, quam plures adulteros. In altero enim miseriarum consolatio, in altero pena peccati est. Sequitur: Nullam occasionem dare aduersario maledicti gratia; in quo breui accinctoque precepto, multa simul monita continentur. Ne propositum uidue exquisitior cultus infamet. Ne oculorum nutibus, et hilaritate uultus, iuuenum post se greges trahat. Ne aliud uerbo, aliud habitu polliceatur, et conueniat ei uersiculus ille uulgatus:

Risit, et arguto quiddam promisit ocello, .

Atque ut omnes nubendi causas breui sermone concluderet, cur hoc precepisset, ostendit, dicens: Iam enim quedam abierunt retro post Satanam. Ideo ergo secunda, et, si necesse est, tertia incontinentibus aperit matrimonia, ut a Satana abstrahat, ut magis mulierem qualicumque uiro iunctam faciat esse, quam diabolo. Sed et ad Corinthios tale quid loquitur: Dico autem innuptis, et uiduis: bonum est illis, si sic permanserint, ut ego. Si autem non se continent, nubant: Melius enim est nubere, quam uri . Cur Apostole? Statim intulit, quia peius est uri  .

5. Alioquin absolutum bonum est, et sine comparatione peioris, esse quod Apostolus est, id est, solutum, non ligatum; nec seruum, sed liberum; cogitantem ea que Dei sunt, non ea que uxoris. Et protinus in consequentibus: Mulier, inquit, alligata est uiro, quamdiu uir eius uiuit; quod si dormierit uir eius, libera est: cui uult nubat; tantum in Domino. Beatior autem erit, si sic permanserit secundum consilium meum. Puto autem quod, et ego spiritum Dei habeam , et in hoc idem sensus est, quia idem spiritus; 903 Diuerse Epistole, sed unus auctor Epistolarum. uiuente uiro, mulier alligata est; et mortuo, soluta. Ergo matrimonium uinculum est, et  uiduitas solutio. Uxor alligata est uiro, et uir uxori alligatus est: in tantum, ut sui corporis non habeant potestatem, et alterutrum debitum reddant. Nec possint habere pudicitie libertatem, qui seruiunt dominatui nuptiarum. Quodque addidit, tantum in Domino, amputat Ethnicorum coniugia, de quibus in alio loco dixerat: Nolite iugum ducere cum infidelibus. Que enim participatio iustitie cum iniquitate? Aut que societas lucis cum tenebris? Que conuentio Christi cum Belial? Aut que pars fideli cum infideli? Qui consensus templo Dei cum idolis ? Ne scilicet aremus in boue, et asino : ne tunica nuptialis, uario sit texta subtegmine. Extemploque tollit quod concesserat, et quasi peniteat cum sententie sue, retrahit: Beatior erit, si sic permanserit; suique hoc magis  dicit esse consilii. Quod ne contemnatur ut hominis: Spiritus Sancti auctoritate confirmat, ut non indulgens homo fragilitati carnis humane; sed in Apostolo Spiritus Sanctus precipiens audiatur. Nec sibi in eo annorum puellarium debet uidua blandiri, quod non minus sexagenariam eligi precipit . Neque enim innuptas, uel iuuenculas cogit, ut nubant, qui de nuptis quoque loquitur: Tempus breue est: Superest, ut, et qui habent uxores sic sint, quasi non habeant ; sed de his uiduis disputat, que suorum nutriuntur alimentis, que filiorum, et nepotum ceruicibus imponuntur. Quibus imperat, ut discant domum suam colere, et remunerare parentes et sufficienter eis tribuere, ut non grauetur Ecclesia, et possit certis uiduis ministrare. De quibus scriptum est: Honora uiduas, que uere uidue sunt , hoc est, que omni suorum auxilio destitute, que manibus suis laborare non possunt, quas paupertas debilitat, etasque conficit: quibus Deus spes est, et omne opus oratio. Ex quo datur intelligi, adolescentulas uiduas, exceptis his quas excusat infirmitas, uel suo labori, uel liberorum, 904 et propinquorum ministerio delegari. Honor autem impresentiarum, uel pro eleemosyna, uel pro munere accipitur, ut est illud, Presbyteri duplici honore digni habeantur, maxime qui laborant in uerbo, et doctrina . Et in Euangelio Dominus disserit mandatum Legis, in quo dicitur: Honora patrem tuum, et matrem tuam ; non in uerborum sono, qui inopiam parentum, cassa potest adulatione frustrari, sed in uictus necessariis ministrandis debere intelligi. Iubente enim Domino, ut filii alerent parentes pauperes, et redderent beneficia senibus, que paruuli acceperant, Scribe, et Pharisei e contrario docebant filios, ut parentibus responderent: Corban, hoc est, donum, quod altari pollicitus sum, et in templi dona promisi,  si tu a me  acceperis cibos, uertetur in tuum refrigerium. Atque ita fiebat, ut egentibus patre, et matre, sacrificium offerrent filii, quod Sacerdotes Scribeque consumerent. Si ergo Apostolus pauperes uiduas  cogit suis manibus laborare, ne grauetur Ecclesia, et possit anus uiduas sustentare; qua excusatione utetur, que opibus mundi affluit, que potest etiam aliis ministrare, et de iniquo mammona sibi facere amicos, qui possint eam in eterna tabernacula recipere? Simulque considera, quod uidua non eligatur nisi unius uiri uxor: et nos  putamus Sacerdotum hoc tantum esse priuilegium, ut non admittatur ad altare, nisi qui unam habuerit uxorem. Non solum enim ab officio Sacerdotii digamus excluditur; sed et ab eleemosyna Ecclesie, dum indigna putatur stipe, que ad secunda coniugia deuoluta est. Quanquam lege Sacerdotali  teneatur, et laicus, qui talem prebere se debet, ut possit eligi in Sacerdotium. Non enim eligitur, si digamus fuerit. Porro eliguntur ex laicis sacerdotes. Ergo et laicus tenetur mandato, per quod ad sacerdotium peruenitur.

7. Aliud est quod uult Apostolus: aliud quod cogitur uelle. Ut concedat secunda matrimonia mee est incontinentie, 905 non illius uoluntatis. uult omnes esse sicut seipsum, et ea cogitare que Dei sunt, et solutos nequaquam ultra alligari. Sed si labentes, per incontinentiam ad barathrum stupri uiderit peruenire; digamie porrigit manum, ut cum una magis, quam cum pluribus uolutentur. Quod nequaquam ut amare dictum, et contra Apostoli regulam, secundus nuptiator exaudiat. Due enim sunt Apostoli uoluntates: una qua precepit, Dico autem innuptis, et uiduis: bonum est illis si sic permanserint, sicut et ego. Altera qua indulget: Si autem non se continent, nubant. Melius est enim nubere, quam uri. Primum quid uelit: deinde quid cogatur uelle, demonstrat. uult nos permanere post nuptias, sicut seipsum: et proposite beatitudinis Apostolicum ponit exemplum. Sin autem nos uiderit nolle quod ipse uult, incontinentie nostre tribuit indulgentiam. Quam e duabus eligimus uoluntatem, quod magis uult, et quod per se bonum est: an quod mali comparatione fit leuius, et quodam modo nec bonum est, quia prefertur malo? Ergo si eligimus, quod Apostolus non uult, sed uelle compellitur, imo acquiescit deteriora cupientibus, non Apostoli, sed nostram facimus uoluntatem  Legimus in ueteri  Testamento : Semel maritatas filias Sacerdotum, si uidue fuerint, uesci debere de sacerdotalibus cibis: mortuisque  sicut patri, et matri sic exhibendum inferiarum officium. Sin autem alios uiros acceperint, alienas eas, et a patre, et a sacrificis fieri, et inter externas debere deputari.

8. Quod quidem obseruat, et gentilitas, in condemnationem nostri, si hoc non exhibeat ueritas Christo, quod tribuit mendacium diabolo;  qui et castitatem reperit perditricem. Hierophanta apud Athenas  eiurat uirum, et eterna debilitate fit castus. Flamen unius uxoris 906 ad sacerdotium admittitur. Flaminea quoque unius mariti eligitur uxor. Ad tauri Aegyptii sacra semel maritus assumitur. Ut omittam uirgines ueste, et Apollinis, Iunonisque  Achiue, et Diane ac Minerue, que perpetua sacerdotii uirginitate marcescunt. Stringam breuiter reginam Carthaginis, que magis ardere uoluit, quam Hiarbe regi nubere: et Hasdrubalis uxorem, que apprehensis utraque manu liberis, in subiectum se precipitauit incendium, ne pudicitie damna sentiret: et Lucretiam, que amissa gloria castitatis, noluit pollute conscientie superuiuere. Ac ne multa longo sermone contexam, que potes de primo contra Iouinianum uolumine ad edificationem tuam sumere, unum tantum, quod in patria tua gestum est, repetam; ut scias pudicitiam etiam barbaris ac feris, et sanguinariis gentibus esse uenerabilem. Gens Theutonum  ex ultimis Oceani atque Germanie profecta littoribus, omnes Gallias inundauit; sepiusque cesis Romanis exercitibus, apud Aquas Sextias Mario pugnante, superata est. Quorum trecente  matrone, cum aliis se uiris captiuitatis conditione tradendas esse didicissent, primum Consulem deprecate sunt, ut templo Cereris ac ueneris in seruitium traderentur. Quod cum non impetrarent, submouente eas lictore, paruulis cesis liberis, mane mortue sunt reperte, suffocatis laqueo faucibus, et mutuis complexibus se tenentes.

9. Quod igitur barbare castitati non potuit inferre captiuitas, hoc matrona nobilis faciet? et experietur alterum uirum, que priorem aut bonum perdidit, aut malum experta est, ut rursum contra iudicium Dei facere nitatur? Quid si statim secundum perdiderit, sortietur et tertium [al. societur et tertio]? et si ille dormierit, in quartum quintumque procedet, ut nichil 907 sit quo a meretricibus differat? Omni ratione uidue prouidendum est, ne castitatis primos excedat limites. Quos si excesserit, et uerecundiam ruperit matronalem, in omnem debacchabitur luxuriam, ita ut Prophetam mereatur audire dicentem: Facies meretricis facta est tibi: Impudorata es tu . Quid igitur? Damnamus secunda matrimonia? Minime; sed prima laudamus. Abiicimus de Ecclesia digamos? Absit: sed monogamos ad continentiam prouocamus. In Arca Ne non solum munda, sed et immunda fuerunt animalia. Habuit homines, habuit et serpentes. In domo quoque magna, uasa diuersa sunt; alia in honorem, alia in contumeliam . Est crater ad bibendum; est et matula ad secretiora nature. Nam cum in semente terre bone, centesimum, et sexagesimum, et trigesimum fructum Euangelia doceant ; et centenarius pro uirginitatis corona, primum gradum teneat; sexagenarius pro labore uiduarum, in secundo sit numero; tricenarius federa nuptiarum, ipsa  digitorum coniunctione testetur, digamia in quo erit numero? Imo extra numerum. Certe in bona terra non oritur, sed in uepribus, et spinetis uulpium, que Herodi impiissimo comparantur, ut in eo se putet esse laudabilem, si scortis melior sit: si publicarum libidinum uictimas superet, si uni sit prostituta, non pluribus.

10. Rem dicturus sum incredibilem, sed multorum testimoniis approbatam. Ante annos plurimos, cum in chartis Ecclesiasticis iuuarem Damasum Romane urbis Episcopum, et Orientis atque Occidentis Synodicis consultationibus responderem, uidi duo inter se paria, uilissimorum e plebe hominum comparata, unum qui uiginti sepelisset uxores, alteram que uicesimum secundum habuisset maritum, extremo sibi, ut ipsi putabant, matrimonio copulatos. Summa omnium exspectatio uirorum pariter ac feminarum, post tantas rudes quis quem prius efferret. uicit maritus, et totius urbis populo confluente, coronatus,  et palmam tenens,  adoreamque per singulos sibi acclamantes, uxoris multinube feretrum precedebat. Quid dicemus tali mulieri? Nempe illud, quod 908 Dominus Samaritane: uiginti duos habuisti maritos, et iste a quo nunc sepeliris, non est tuus .

11. Itaque obsecro te, religiosa in Christo filia, ut testimonia ista non noueris, quibus incontinentibus et miseris subuenitur; sed illa potius lectites, quibus pudicitia coronatur. Sufficit tibi quod primum perdidisti uirginitatis gradum, et per tertium uenisti ad secundum, id est, per officium coniugale, ad uiduitatis continentiam. Extrema, imo abiecta ne cogites: nec aliena et longe posita exempla perquiras. Habes auiam, matrem, et amitam, quarum tibi abundans imitatio atque doctrina, et precepta uiuendi, norma uirtutum est. Si enim multe in coniugio, uiuentibus adhuc uiris, intelligunt illud Apostoli: Omnia licent, sed non omnia expediunt , et castrant se propter regna celorum, uel a secunda natiuitate post lauacrum ex consensu, uel post nuptias ex ardore fidei; cur uidua que iudicio Dei, uirum habere desiit, non illud letabunda congeminet, Dominus dedit, Dominus abstulit ; et oblatam occasionem arripiat libertatis, ut sui corporis habeat potestatem, nec rursum ancilla fiat hominis? Et certe multo laboriosius est, non frui eo quod habeas, quam desiderare quod amiseris. Unde et uirginitas in eo facilior est, quod carnis incentiua non nouit: et uiduitas in eo sollicitior, quod preteritas animo recolit uoluptates: MAXIME SI SE uirum putet perdidisse, non premisisse: quorum alterum doloris, alterum gaudii est.

12. Primi hominis creatura nos doceat, plures nuptias refutare. Unus Adam, et una Eua, imo una ex eo costa separatur in feminam. Rursumque quod diuisum fuerat, nuptiis copulatur, dicente Scriptura: Erunt duo in carnem unam; non in duas, nec in tres. Propter quod relinquet homo patrem, et matrem, et adherebit uxori sue ; certe non uxoribus. Quod testimonium Paulus edisserens, ad Christum refert, et ad Ecclesiam ; ut primus Adam in carne, et secundus in spiritu monogamus sit.  Sit una Eua mater cunctorum uiuentium, et una Ecclesia parens omnium 909 Christianorum. Sicut illam maledictus Lamech in duas diuisit uxores, sic hanc heretici in plures Ecclesias lacerant, que iuxta Apocalypsim Ioannis, synagoge magis diaboli appellande sunt , quam Christi conciliabula. Legimus in Carminum libro, Sexaginta sunt regine, et octoginta concubine, et adolescentule, quarum non est numerus. Una est columba mea, perfecta mea: una est matri sue, electa genitrici sue . Ad quam scribit idem Ioannes  Epistolam, Senior,  Electe domine, et filiis eius . Sed et in Arcam quam Petrus Apostolus sub typo interpretatur Ecclesie , Ne cum tribus filiis, singulas, non binas uxores introduxit . Etiam de immundis animalibus bina sumuntur, masculus, et femina: ut ne in bestiis quidem, serpentibusque, crocodilis, ac lacertis, digamia habeat locum. Quod si de mundis septena ponuntur, id est, imparia: et in hoc uirginitatis ac pudicitie palma monstratur. Egressus enim de Arca Ne, Deo uictimas immolauit: non utique de pari, sed de impari numero, quia alterum fetibus atque coniugio, alterum sacrificio preparatum est.

13. At [al. Atqui] Patriarche non singulas habuerunt uxores, imo et concubinas habuere plurimas. Et, ne hoc parum sit, Dauid multas, et Salomon habuit innumerabiles. Iudas ad Thamar, quasi ad scortum ingreditur. Et iuxta occidentem litteram, Osee Propheta non solum meretrici, sed etiam adultere copulatur . Quod si et nobis iure conceditur, adhinniamus ad omnes feminas, et in exemplum Sodome et Gomorre, ab ultimo die deprehendamur uendentes, et ementes, nubentes, et nuptui tradentes , et tunc sit finis coniugii, quando terminus uite. Quod et si post Diluuium, et ante Diluuium uiguit ista sententia: Crescite et multiplicamini, et replete terram , quid ad nos, in quos fines seculorum decurrerunt, quibus dicitur: Tempus breue est : Et, Iam securis ad radices arborum posita est, que siluam Legis, et nuptiarum Euangelica castitate succidat? Tempus amplexandi, et tempus longe fieri ab amplexibus . Ieremias, captiuitate propinqua, uxorem prohibetur accipere. Ezechiel in Babylone, Mortua est, inquit, uxor mea; et apertum est os meum . 910 Nec ducturus uxorem, nec ille qui duxerat, possunt in opere coniugali libere prophetare. Olim glorie erat illum audire uersiculum: Filii tui sicut nouelle [al. nouellatio cum August. et Hilario] oliuarum, in circuitu mense tue; Et, uideas filios filiorum tuorum . Nunc de continentibus dicitur: Qui adheret Domino, unus spiritus est . Et, Adhesit anima mea post te: me suscepit dextera tua . Tunc oculum pro oculo: nunc uerberanti maxillam, prebemus et alteram. Illo tempore bellatoribus dicebatur: Accingere gladio tuo super femur tuum, Potentissime ; modo audit Petrus: Conde gladium tuum in uaginam. Qui enim gladio percutit, gladio morietur . Hec dicimus, non separantes Legem, et Euangelium, ut Marcion calumniatur; sed unum atque eumdem suscipientes Deum, qui pro uarietate temporum atque causarum principium, et finis; serit, ut metat; plantat, ut habeat quod succidat; iacit fundamentum, ut edificationi, consummato seculo, culmen imponat. Alioqui si ad sacramenta ueniamus, et futurorum typos, non nostro arbitrio, sed  Apostolo disserente  consideremus; Agar, et Sara, uel mons Sina, et Sion, duo Testamenta significant. Lia lippientibus oculis, et Rachel, quam Iacob amabat plurimum , Synagogam Ecclesiamque testantur. Unde et Anna prius sterilis, Fennene ubertate fecundior est . Licet et monogamia nos in Isaac, et Rebecca precesserit: cuius solius partus Domini reuelatio est. Nec ulla alia feminarum Deum per seipsam consuluit. Quid loquar de Thamar,  que Zaram, et Pharez geminos fudit infantes? In quorum natiuitate diuisa maceria, duos populos separauit: et ligata manus coccino, conscientiam Iudeorum iam tunc Christi passione respersit. Ac de scorto prophetico, cuius similitudo uel Ecclesiam significat de gentibus congregatam: uel  Synagogam primum assumptam de idololatris per Abraham, et Moysen: deinde post adulterium, et negationem Saluatoris, sedentem plurimo tempore sine altari, Sacerdotibus ac Prophetis, et uiri pristini consortium prestolantem; ut postquam subintrauerit plenitudo gentium, tunc omnis Isrel saluus fiat .

911 14. Quasi in breui tabella latissimos terrarum situs ostendere uolui, ut pergam ad alias questiunculas; quarum prima de Anne consilio est:

Solane perpetua merens carpere iuuenta?
Nec dulces natos, ueneris nec premia noris?
Id cinerem, aut manes credis curare sepultos?
Cui breuiter respondeat ipsa, que passa est:

Tu lacrymis euicta meis: tu prima furentem
His, germana, malis oneras, atque obiicis hosti.
Non licuit thalami expertem sine crimine uitam
Degere more fere, tales nec tangere curas.
Non seruata fides cineri promissa Sichei .

Proponis mihi gaudia nuptiarum: ego tibi opponam pyram, gladium, et incendium. Non tantum boni est in nuptiis quod speramus, quantum mali, quod accidere potest, et timendum est. LIBIDO TRANSACTA semper sui relinquit penitudinem: nunquam satiatur; et extincta reaccenditur. Usu crescit, et deficit: nec rationi paret, que impetu ducitur. Sed dices: Ample opes, et dispensatio rei familiaris egent auctoritate uiri. Scilicet perierunt domus celibum, et nisi cum seruulis tuis ipsa seruieris, familie tue imperare non poteris. Auia tua, mater et amita, nonne auctoritatis pristine, honorisque maioris sunt, dum eas, et tota prouincia, et Ecclesiarum principes suspiciunt? Ergo  milites, et peregrinantes, sine  uxoribus sua hospitiola non regunt, et nec inuitant ad conuiuia, nec inuitantur? Quasi non possis probate etatis habere famulos, uel libertos, in quorum nutrita es manibus; qui presint domui, ad publicum respondeant, tributa persoluant; qui te suspiciant, ut patronam, diligant, ut alumnam, uenerentur, ut sanctam. Quere primum regnum Dei, et hec omnia adiicientur tibi . Si de ueste cogitaueris, lilia tibi de Euangelio proponuntur. Si de cibo, remitteris ad aues, que non serunt, neque metunt, et Pater tuus celestis pascit illas. Quante uirgines et 912 uidue absque ulla sorde rumoris, suam substantiolam gubernarunt?

15. Caue ne iungaris adolescentulis: ne his adhereas, propter quas Apostolus concedit secunda matrimonia, et sustineas in media tranquillitate naufragium. Si Timotheo dicitur: Adolescentiores uiduas deuita: Et iterum: Ama anus, ut matres: adolescentulas, ut sorores cum omni castitate; quare tu me commonentem non audias? Fuge personas, in quibus potest male conuersationis esse suspicio, nec paratum habeas illud e triuio: Sufficit mihi conscientia mea: non curo quid de me loquantur homines. Et certe Apostolus prouidebat bona, non tantum coram Deo, sed etiam coram hominibus , ne per illum nomen Dei blasphemaretur in gentibus . Habebat utique potestatem sororem mulierem circumducendi, sed nolebat se iudicari ab  infideli conscientia. Et cum posset de Euangelio uiuere, diebus ac noctibus laborabat manibus suis, ne quem grauaret credentium. Si scandalizat, inquit, esca fratrem, in eternum carnem non manducabo . Dicamus et nos: Si scandalizat soror, uel frater, non unum, et alterum, sed totam Ecclesiam; nec sororem uidebo, nec fratrem. Melius est rem familiarem minui, quam salutem anime perire. Melius est amittere, quod uelimus, nolimus, aliquando periturum est. Melius est sponte dimittere; quam id amittere, pro quo omnia dimittenda sunt. Quis nostrum, non dicam cubitum, quod enorme est; sed unius unciole decimam partem adiicere potest ad staturam suam? et solliciti sumus quid manducemus, aut quid bibamus? Ne cogitemus ergo de crastino: Sufficit diei malitia sua . Iacob fratrem fugiens, magnis in patris domo diuitiis derelictis, nudus pergit [al. profugit] in Mesopotamiam; et ut nobis fortitudinis sue preberet exemplum, lapide capiti supposito, uidit scalam ad celum usque subrectam, et Dominum innitentem super eam: per quam ascendebant Angeli et descendebant ; ut nec peccator desperet salutem, nec iustus in sua uirtute  securus sit. Atque, ut multa preteream  913 post annos uiginti diues dominus, et pater [al. patre] ditior, qui dudum Iordanem in baculo transierat, cum tribus turmis gregum in patriam reuertitur. Apostoli toto orbe peregrini, non es in zona, non uirgam in manu, non caligas habuere in pedibus, et tamen dicere poterant: Nihil habentes, et omnia possidentes . Et, aurum et argentum non est nobis, quod autem habemus, hoc tibi damus: in nomine Iesu Christi Nazareni, surge, et ambula . Non enim erant diuitiarum sarcina pregrauati. Et ideo stantes  cum Elia in foramine petre, per angustias acus transire poterant, et posteriora Domini contemplari . Nos uero ardemus auaritia, et contra pecunias disputantes, auro sinum expandimus; nichilque nobis satis est. Et illud, quod de Megarensibus dicitur, iure miseris coaptari potest: Aedificant quasi semper uicturi: uiuunt quasi altera die morituri. Et hec facimus, quia Domini uerbis non credimus; et quia etas optata cunctis non uiciniam mortis, que debetur mortalibus lege nature; sed cassa spe, annorum nobis spatia pollicetur. Nemo enim tam fractis uiribus, et sic decrepite senectutis est, ut non putet se unum adhuc annum esse uicturum. Unde subrepit obliuio conditionis sue, ut terrenum animal, et iam iamque soluendum, erigatur in superbiam, et animo celum teneat.

16. uerum quid ago? Fracta naui de mercibus disputo. Qui tenebat, de medio fit, et non intelligimus  Antichristum appropinquare, quem Dominus iehsu Christus interficiet spiritu oris sui . ue pregnantibus, et nutrientibus in illa die ; quorum utrumque de fructibus nuptiarum est. Presentium miseriarum pauca percurram. Quod rari hucusque residemus, non nostri meriti, sed Domini misericordie est. Innumerabiles et ferocissime nationes uniuersas Gallias occuparunt. Quidquid inter Alpes et Pyreneum est, quod Oceano et Rheno includitur, Quadus, Wandalus, Sarmata, Halani,  Gipedes, Heruli, Saxones, Burgundiones, Alemani, et, 914 o lugenda respublica! hostes Pannonii uastarunt. Etenim Assur uenit cum illis . Moguntiacum [al. Maguntiacum], nobilis quondam ciuitas, capta atque subuersa est, et in Ecclesia multa hominum millia trucidata.  uangiones longa obsidione deleti. Remorum urbs prepotens, Ambiani, Attrebate,  extremique hominum Morini, Tornacus, Nemete, Argentoratus, translate in Germaniam. Aquitanie, Nouemque populorum, Lugdunensis, et Narbonensis prouincie, preter paucas urbes populata sunt cuncta. Quas et ipsas foris gladius, intus uastat fames. Non possum absque lacrymis Tolose facere mentionem, que ut hucusque non rueret, sancti Episcopi Exuperii merita prestiterunt. Ipse Hispanie iam iamque periture, quotidie contremiscunt, recordantes  irruptionis Cimbrice, et quidquid alii semel passi sunt, ille semper timore patiuntur.

17. Cetera taceo, ne uidear de Dei desperare clementia. Olim a mari Pontico usque ad Alpes Iulias, non erant nostra, que nostra sunt. Et per annos triginta fracto Danubii limite, in mediis Romani imperii regionibus pugnabatur. Aruerunt uetustate lacryme. Preter paucos senes, omnes in captiuitate et obsidione generati, non desiderabant, quam non nouerant libertatem. Quis hoc credet? que digno sermone historie comprehendent? Romam in gremio suo, non pro gloria, sed pro salute pugnare? imo ne pugnare quidem, sed auro et cuncta supellectile uitam redimere? Quod non uitio Principum  , qui uel religiosissimi sunt, sed scelere semibarbari accidit proditoris  , qui nostris contra nos opibus armauit inimicos. Aeterno quondam dedecore Romanum laborabat imperium, quod Gallis cuncta uastantibus, fusoque apud Alliam exercitu, Romam Brennus intrauit. Nec pristinam poterat abolere ignominiam, donec et Gallias, genitale Gallorum solum, et Gallogreciam, in qua consederant Orientis Occidentisque uictores, suo imperio subiugasset. Hannibal, de Hispanie finibus orta tempestas, cum uastasset 915 Italiam, uidit urbem, nec ausus est obsidere. Pyrrhum tanta tenuit Romani nominis reuerentia, ut deletis omnibus, e propinquo recederet loco: nec audebat uictor aspicere, quam regum didicerat ciuitatem. Et tamen pro hac iniuria   que bonos exitus habuit, alter  toto orbe fugitiuus, tandem Bithynie mortem ueneno reperit; alter  reuersus in patriam, in suo regno occubuit; et utriusque prouincie populi Romani uectigales sunt. Nunc ut omnia prospero fine eueniant, preter nostra que amisimus, non habemus quod uictis hostibus auferamus. Potentiam Romane urbis, ardens Peta describens, ait: Quid satis est, si Roma parum est   Quod nos alio mutemus elogio: Quid saluum est, si Roma perit?

Non mihi si lingue centum sint, oraque centum,
Ferrea uox, omnes captorum dicere penas,
Omnia cesorum percurrere nomina possim. .
Et hec ipsa que dixi, periculosa sunt, tam loquentibus, quam audientibus, ut ne gemitus quidem liber sit, nolentibus, imo nec audentibus nobis flere que patimur.

18. Responde mihi, carissima in Christo filia, inter ista nuptura es? quem acceptura uirum, cedo? fugiturum, an pugnaturum? Quid utrumque sequatur intelligis. Et pro Fescennino carmine  terribilis tibi rauco sonitu buccina concrepabit: ut quas habes pronubas, habeas forte lugentes. Aut quibus deliciis affluas, que possessionum tuarum redditus perdidisti; que obsessam familiolam tuam, morbo et fame cernis contabescere? Sed absit, ut de te talia sentiam, ut sinistrum quippiam suspicer de ea, que suam Domino animam consecrauit. Non tam tibi, quam sub tuo nomine aliis sum locutus: que otiose et curiose, atque uerbose domos circumeunt matronarum: quarum Deus uenter est, et gloria in confusione earum , que nichil aliud de Scripturis, nisi digamie precepta nouerunt; que in alieno corpore, sua desideria consolantur, ut quod ipse fecerint, alias facere uideant, et malarum 916 societate palpentur. Quarum cum impudentiam et propositiones, Apostolicarum sententiarum interpretatione contriueris, legito quomodo tibi in uiduitate seruanda uiuendum sit, librum ad Eustochium de uirginitate seruanda , et alios ad Furiam, atque Saluinam , quarum altera Probi quondam consulis nurus, altera Gildonis, qui Africam tenuit, filia est. Hic libellus de Monogamia sub nomine tuo, titulum possidebit.



EPISTOLA CXXIu  . AD AuITUM  . Quid cauendum in Libris .

Librum Origenis , quem pridem Ruffinus sublesta fide Latine reddiderat, addens mutilansque aliqua, Hieronymus cum a Pammachio rogatus denuo uertisset, nichil immutans, quo posset citra fidei periculum legi, ostendit que sint in eo impie dicta, atque ut heretica caueri debeant.

1. Ante annos circiter decem,  sanctus uir Pammachius ad me cuiusdam schedulas misit, que Origenis  interpretata uolumina continerent, imo uitiata; hoc magnopere postulans, ut Grecam ueritatem Latina seruaret translatio, et in utramque partem seu bene, seu male dixisset ille,  qui scripsit, absque interpretis patrocinio, Romana lingua cognosceret. Feci ut uoluit, misique ei libros, quos cum legisset, exhorruit, et reclusit scrinio, ne prolati in uulgus, multorum animos uulnerarent. A quodam fratre qui habebat zelum Dei, sed non secundum scientiam, rogatus ut traderet ad legendum, quasi statim reddituro, propter angustiam temporis, fraudem non potuit suspicari. Qui acceperat legendos, adhibitis notariis opus omne descripsit, et multo celerius quam promiserat, codicem reddidit. Eademque temeritate, et  ineptia, quod male surripuerat, peius  aliis credidit. Et quia difficile grandes libri de 917 rebus mysticis disputantes, notarum possunt seruare compendia, presertim qui furtim celeriterque dictantur; ita in illis confusa sunt omnia, ut et ordine in plerisque, et sensu careant. Quamobrem petis, Auite carissime, ut ipsum ad te exemplar dirigam, quod a me olim translatum, et nulli alii traditum, a supradicto fratre peruerse editum est.

2. Accipe igitur quod petisti: sed ita, ut scias detestanda tibi in eis esse quam plurima, et iuxta sermonem Domini, inter scorpiones, et colubros incedendum , ut est illud statim in primo uolumine: Christum Filium Dei non  natum esse, sed factum: Deum Patrem per naturam inuisibilem, etiam a Filio non uideri. Filium, qui sit imago inuisibilis Patris, comparatum Patri, non esse ueritatem: apud nos autem qui Dei omnipotentis non possumus recipere ueritatem, imaginariam ueritatem uideri; ut maiestas ac magnitudo maioris, quodammodo circumscripta sentiatur in Filio. Deum Patrem esse lumen incomprehensibile. Christum collatione Patris, splendorem esse perparuum, qui apud nos pro imbecillitate nostra magnus esse uideatur. Duarum statuarum maioris, et paruule; unius, que mundum impleat, et magnitudine sua quodammodo inuisibilis sit, et alterius, que sub oculos cadat, ponit exemplum: priori Patrem, posteriori Filium comparans. Deum Patrem omnipotentem appellat bonum, et perfecte bonitatis. Filium non esse bonum, sed auram quamdam, et imaginem bonitatis; ut non dicatur absolute bonus, sed cum additamento, pastor bonus, et cetera. 918 Tertium dignitate, et honore  post Patrem, et Filium, asserit Spiritum Sanctum. De quo cum ignorare se dicat,  utrum factus sit, an infectus, in posterioribus quid de eo sentiret, expressit: nichil absque solo Deo Patre infectum esse confirmans.  Filium quoque minorem Patre, eo quod secundus ab illo sit, et Spiritum Sanctum inferiorem Filio, in sanctis quibusque uersari. Atque hoc ordine maiorem Patris fortitudinem esse, quam Filii, et Spiritus Sancti. Et rursum maiorem Filii fortitudinem esse, quam Spiritus Sancti, et consequenter ipsius Sancti Spiritus maiorem esse uirtutem ceteris, que sancta dicuntur.

3. Cumque uenisset ad rationales creaturas, et dixisset eas per negligentiam [al. negligentias] ad terrena corpora esse delapsas, etiam hoc addidit: Grandis negligentie atque desidie est, in tantum unumquemque defluere atque euacuari, ut ad uitia ueniens, irrationabilium  iumentorum possit crasso corpore colligari. Et in consequentibns:  Quibus, inquit, moti disputationibus, arbitramur sua sponte alios esse in numero Sanctorum, et ministerio Dei; alios ob culpam propriam de sanctimonia corruentes, in tantam negligentiam corruisse, ut etiam in contrarias fortitudines uerterentur. Rursumque nasci ex fine principium, et ex principio finem, et ita cuncta uariari, ut et qui nunc homo est, possit in alio mundo demon fieri, et qui demon est, et negligentius egerit, in crassiora corpora  relegetur, id est, ut homo fiat. Sicque permiscet omnia, ut de Archangelo possit diabolus fieri, et rursus diabolus in 919 Angelum reuertatur. Qui uero fluctuauerint, et motis pedibus nequaquam corruerint, subiicientur omnino dispensandi et regendi,  atque ad meliora gubernandi Principatibus, Potestatibus, Thronis, Dominationibus, et forsitan ex his hominum constabit genus in uno aliquo ex mundis, quando iuxta Isaiam, celum, et terra noua fient . Qui uero non fuerint meriti, ut per genus hominum reuertantur ad pristinum statum, fient diabolus et Angeli eius, et pessimi demones: ac pro uarietate meritorum in singulis mundis diuersa officia sortientur. Ipsosque demones ac rectores tenebrarum in aliquo mundo, uel mundis, si uoluerint ad meliora conuerti, fieri homines, et sic ad antiquum redire principium: Ita duntaxat, ut per supplicia atque tormenta, que uel multo uel breui tempore sustinuerint, in hominum eruditi corporibus, rursum ueniant ad Angelorum fastigia. Ex quo consequenti ratione monstrari, omnes rationabiles creaturas  ex hominibus posse fieri, non semel et subito, sed frequentius: nosque et Angelos, futuros demones, si egerimus negligentius, et rursum demones, si uoluerint capere uirtutes, peruenire ad Angelicam dignitatem.

4.  Corporales quoque substantias penitus dilapsuras: aut certe in fine omnium hoc esse futura corpora, quod nunc est ether et celum, et si quod aliud corpus sincerius, et purius intelligi potest. Quod cum ita sit, quid de resurrectione sentiat, perspicuum est. Solem quoque, et lunam et astra cetera, esse animantia: imo quomodo nos homines, ob quedam peccata his sumus circumdati corporibus, que crassa sunt et pigra [al. pinguia]: sic et celi luminaria talia uel talia accepisse corpora, ut uel plus uel minus luceant, et demones, ob maiora delicta, ereo corpore esse uestitos. Omnem creaturam, secundum Apostolum, uanitati esse subiectam, et liberari in reuelationem filiorum Dei . Ac ne quis putet nostrum esse 920 quod dicimus, ipsius uerba ponamus: In fine atque consummatione mundi, quando uelut de quibusdam repagulis atque carceribus misse fuerint a Domino anime et rationabiles creature, alias earum tardius incedere ob segnitiem, alias pernici uolare cursu propter industriam. Cumque omnes liberum habeant arbitrium, et sponte sua uel uirtutes possint capere uel uitia; ille multo in peiori conditione erunt, quam nunc sunt. He ad meliorem statum peruenient: quia diuersi motus, et uarie uoluntates in utramque partem diuersum accipient  statum, id est, ut Angeli, homines, uel demones, et rursum ex his, homines, uel Angeli fiant. Cumque omnia uario sermone tractasset, asserens  diabolum non incapacem esse uirtutis, et tamen necdum uelle capere uirtutem, ad extremum sermone latissimo disputauit, Angelum, siue animam, aut certe demonem, quos unius asserit esse nature, sed diuersarum uoluntatum, pro magnitudine negligentie, et stultitie iumentum posse fieri, et pro dolore penarum, et ignis ardore,  magis eligere ut brutum animal sit, et in aquis habitet et fluctibus, ac corpus assumere huius uel illius pecoris: ut nobis non solum quadrupedum, sed, et piscium corpora sint timenda. Et ad extremum, ne teneretur Pythagorici dogmatis reus, qui asserit ,  post tam nefandam disputationem, qua lectoris animum uulnerauit, Hec, inquit, iuxta nostram sententiam non sint dogmata, sed quesita tantum atque proiecta, ne penitus intractata uiderentur.

5. CAP. II.---In secundo autem libro mundos asserit innumerabiles, non, iuxta Epicurum, uno tempore plurimos et sui similes; sed post alterius mundi finem, alterius esse principium. Et ante hunc nostrum mundum, alium fuisse mundum, et post hunc, alium esse futurum, et post illum, alium: rursumque ceteros post ceteros. Et dubitat utrum futurus sit mundus alteri mundo ita ex parte [f. ex omni parte] consimilis, ut nullo inter 921 se distare uideantur  , an certe nunquam mundus alteri mundo  ex toto indiscretus et similis sit futurus. Rursumque post modicum:  »Si omnia, inquit,  sine corpore uixerint, consumetur corporalis uniuersa natura, et redigetur in nichilum, que aliquando facta est de nichilo: eritque tempus, quo usus eius iterum necessarius sit. Et in consequentibus: Sin autem, ut ratione et Scripturarum auctoritate monstratum est, corruptiuum hoc induerit incorruptionem, et mortale hoc induerit immortalitatem , absorbebitur mors in uictoriam, et corruptio in incorruptionem, et forsitan omnis corporea natura tolletur e medio, in qua sola potest mors operari.« Et post paululum: »Si hec non sunt contraria fidei, forsitan sine corporibus aliquando uiuemus. Sin autem qui perfecte subiectus est Christo, absque corpore intelligitur; omnes autem subiiciendi sunt Christo, et nos erimus sine corporibus, quando ei ad perfectum subiecti fuerimus.« Et in eodem loco: »Si subiecti fuerint omnes Deo, omnes deposituri sunt corpora, et tunc corporalium rerum uniuersa natura soluetur in nichilum. Que si secundo necessitas postularit, ob lapsum rationabilium creaturarum rursus existet. Deus enim in certamen, et luctam animas dereliquit, ut intelligant plenam consummatamque uictoriam, non ex propria se fortitudine, sed ex Dei gratia consecutas. Et idcirco arbitror pro uarietate causarum diuersos mundos fieri, et elidi errores eorum, qui similes sui mundos esse contendunt.« Et iterum: »Triplex ergo suspicio 922 nobis de fine suggeritur: e quibus que uera et melior sit, lector inquirat. Aut enim sine corpore uiuemus, cum subiecti Christo, subiiciemur Deo, et Deus fuerit omnia in omnibus: aut quomodo Christo subiecta, cum ipso Christo subiicientur Deo, et in unum fedus arctabuntur: ita omnis substantia redigetur in optimam qualitatem, et dissoluetur in etherem, quod purioris simpliciorisque nature est: aut certe sphera illa, quam supra appellauimus  , et quidquid illius circulo continetur, dissoluetur in nichilum: illa uero qua ipsa tenetur, et cingitur, uocabitur terra bona: nec non, et altera sphera, que hanc ipsam terram circum ambit uertigine, et dicitur celum; in sanctorum habitaculum conseruabitur.«

6. Cum hec dicat, nonne manifestissime gentium sequitur errorem, et Philosophorum deliramenta, simplicitati ingerit Christiane? Et in eodem libro: »Restat ut inuisibilis sit Deus. Si autem inuisibilis per naturam est, neque Saluatori uisibilis erit. Et in inferioribus: Nulla alia anima, que ad corpus descendit  humanum, puram et germanam similitudinem signi in se prioris expressit, nisi illa de qua Saluator loquitur: Nemo tollet animam meam a me, sed ego pono eam a meipso . Et in alio loco: Unde cum infinita cautione tractandum est, ne forte cum anime salutem fuerint consecute, et ad beatam uitam peruenerint, anime esse desistant.  Sicut enim uenit Dominus atque Saluator querere, et saluum facere quod perierat , ut perditum esse desistat: sic 923 anima que perierat, et ob cuius salutem uenit Dominus, cum salua facta fuerit, anima esse cessabit. Illud quoque pariter requirendum, utrum sicut perditum aliquando non fuit perditum, et erit tempus quando perditum non erit: sic et anima aliquando fuerit anima, et fore tempus, quando nequaquam anima perseueret. Et post multum de anima tractatum, hec intulit, , id est, mens corruens, facta est anima, et rursum anima instructa uirtutibus mens fiet. Quod et de anima Esau scrutantes possumus inuenire, propter antiqua peccata eum in deteriori uita esse damnatum. Et de celestibus requirendum est, quod non eo tempore quo factus est mundus, solis anima, uel quodcumque eam appellari oportet, esse ceperit, sed antequam lucens illud, et ardens corpus intraret. De luna et stellis similiter sentiamus, quod ex causis precedentibus, licet inuite, compulse sint subiici uanitati, ob premia futurorum, non suam facere, sed Creatoris uoluntatem, a quo in hec officia distribute sunt.«

7. Ignem  quoque gehenne, et tormenta, que Scriptura sancta peccatoribus comminatur, »non ponit in suppliciis, sed in conscientia peccatorum, quando Dei uirtute, et potentia omnis memoria delictorum ante oculos nostros ponitur. Et ueluti ex quibusdam seminibus in anima derelictis, uniuersa uitiorum seges exoritur: et quidquid feceramus in uita uel turpe, uel impium, omnis eorum in conspectu nostro pictura describitur, ac preteritas uoluptates mens intuens, conscientie punitur ardore, et penitudinis stimulis confoditur. Et iterum: Nisi forte corpus hoc pingue atque terrenum caligo, et tenebre nominande sunt; per quod, consummato hoc mundo, cum necesse fuerit in alium transire mundum, rursum nascendi sumet exordia. Hec dicens, perspicue Pythagore Platonisque  defendit.« Et in fine secundi uoluminis de Perfectione nostra disputans, intulit:  »Cumque in tantum profecerimus, ut nequaquam carnes, et corpora, forsitan ne anime quidem fuerimus, sed mens et sensus ad perfectum 924 ueniens, nulloque perturbationum nubilo caligans, intuebitur [fort. intuebimur] rationabiles intelligibilesque substantias, facie ad faciem.«

8. CAP. III.---In libro quoque tertio hec uitia continentur: »Sin autem semel recepimus, quod ex precedentibus causis aliud uas in honorem, aliud in contumeliam sit creatum, cur non recurramus ad anime arcanum, et intelligamus eam egisse antiquitus, propter quod in altero dilecta, in altero odio habita sit , antequam in Iacob corpore supplantaret, et in Esau planta teneretur a fratre ?« Et iterum: »Ut autem alie anime fierent in honorem, alie in contumeliam, materiarum causarumque merita precesserunt. Et in eodem loco: Iuxta nos autem ex precedentibus meritis, uas quod in honorem fuerit fabricatum, si non dignum uocabulo suo opus fecerit, in alio seculo fiet uas contumelie, et rursum uas illud, quod ex anteriori culpa contumelie nomen acceperat, si in presenti uita corrigi uoluerit, in noua creatione fiet uas sanctificatum, et utile Domino, et in omne opus bonum paratum. Statimque subiungit: Ego arbitror posse quosdam homines, a paruis uitiis incipientes, ad tantam nequitiam peruenire, si tamen noluerint ad meliora conuerti, et penitentia emendare peccata, ut et contrarie fortitudines fiant; et rursum ex inimicis contrariisque uirtutibus, in tantum quosdam per multa tempora uulneribus suis adhibere medicinam, et fluentia prius delicta constringere, ut ad locum transeant optimorum. Sepius diximus, in infinitis perpetuisque seculis, in quibus anima subsistit et uiuit, sic nonnullas earum ad peiora corruere, ut ultimum malitie locum teneant, et sic quasdam proficere, ut de ultimo malitie gradu, ad perfectam ueniant consummatamque uirtutem.« Quibus dictis conatur ostendere, et homines, id est, animas posse fieri demones, et rursum demones in Angelicam redigi dignitatem. Atque in eodem uolumine: »Sed et hoc requirendum, quare humana anima nunc ab his, nunc ab aliis uirtutibus ad diuersa moueatur.« Et putat quorumdam antequam uenirent in  corpora, merita 925 precessisse, ut est illud Ioannis exultantis in utero matris sue, quando ad uocem salutationis Marie, indignam se confabulatione eius Elizabeth confitetur. Statimque subiungit: »Et e contrario paruuli licet, et pene lactentes malis replentur spiritibus, et in diuinos atque hariolos inspirantur: in tantum, ut etiam demon  Pythonicus quosdam a tenera etate possideat; quos derelictos esse apud prouidentiam Dei, cum nichil tale fecerint, ut istiusmodi  insaniam sustinerent, non est eius qui nichil uult absque Deo fieri, et omnia illius iustitia gubernari.«

9. Rursumque de mundo: »Nobis autem, inquit, placet, et ante hunc mundum alium fuisse mundum, et post istum alium futurum. uis discere, quod post corruptionem huius mundi alius sit futurus? audi Isaiam loquentem: Erit celum nouum, et terra noua, que ego facio permanere in conspectu meo . uis nosse, quod ante fabricam istius mundi, alii mundi in preterito fuerint? Asculta Ecclesiasten: Quid est quod fuit? ipsum quod erit. Et quid est quod factum est? ipsum quod futurum est. Et non est omne nouum sub sole, quod loquatur, et dicat: Ecce hoc nouum est. Iam enim fuit in seculis pristinis, que fuerunt ante nos . Quod testimonium non solum fuisse, sed futuros mundos esse testatur: non quod simul, et pariter omnes fiant, sed alius post alium: statimque subiungit:  Diuinitatis habitaculum et ueram requiem apud superos existimo intelligi, in qua creature rationabiles commorantes antequam ad inferiora descenderent, et de inuisibilibus ad uisibilia commigrarent, ruentesque ad terram, crassis corporibus indigerent, antiqua beatitudine fruebantur. Unde conditor Deus fecit eis congrua humilibus locis corpora, et mundum istum uisibilem fabricatus est: ministrosque ob salutem et correptionem eorum, qui ceciderunt, misit in mundum: ex quibus alii certa obtinerent loca, et mundi necessitatibus obedirent: alii iniuncta sibi officia, singulis quibusque temporibus, que nouit artifex Deus, sedula mente tractarent. Et ex his sublimiora mundi loca, sol, et luna, et stelle, que ab Apostolo creatura dicuntur, acceperunt. Que creatura uanitati subiecta est , eo quod crassis circumdata corporibus, et aspectui 926 pateat. Et tamen non sponte subiecta est uanitati: sed propter uoluntatem eius, qui eam subiecit in spe. Et iterum: alii uero in singulis locis atque temporibus, que solus artifex nouit, mundi gubernaculis seruiunt, quos Angelos eius esse credimus.« Et post paululum: »Quem rerum ordinem totius mundi regit prouidentia, dum alie uirtutes de sublimioribus corruunt, alie paulatim labuntur in terras. Iste uoluntarie descendunt, alie precipitantur inuite. He sponte suscipiunt ministeria, ut ruentibus manum porrigant: ille coguntur ingrate,  ut tanto tempore in suscepto officio perseuerent.« Et iterum: »Ex quo sequitur, ut ob uarios motus, uarii creentur et mundi, et post hunc quem incolimus, alius multo dissimilis mundus fiat. Nullusque alius diuersis casibus, et profectibus, et uel uirtutum premiis, uel uitiorum suppliciis, et in presenti, et in  futuro, atque in omnibus et retro  et postea temporibus potest merita dispensare, et ad unum rursum finem cuncta pertrahere, nisi solus conditor omnium Deus, qui scit causas propter quas alios permittat sua perfrui uoluntate, et de maioribus ad ultima paulatim delabi, alios incipiat uisitare, et gradatim quasi manu data, ad pristinum retrahere statum, et in sublimibus collocare.«

9. Cumque de fine disputare cepisset, hec intulit: »Quia  principium rursus ex fine generatur, queritur utrum, et tunc futura sint corpora, an sine corporibus aliquando uiuendum sit, cum redacta in nichilum fuerint, et incorporalium uita, incorporalis esse credenda sit, qualem et Dei nouimus. Nec dubium est, quin, si omnia corpora ad mundum istum sensibilem pertineant, que appellantur ab Apostolo uisibilia , futura sit uita incorporalium incorporalis.« Et paulo post: »Illud quoque quod ab eodem Apostolo dicitur: Omnis creatura liberabitur a seruitute corruptionis, in libertatem glorie filiorum Dei , sic intelligimus, ut primam creaturam rationabilium et incorporalium esse dicamus, que non seruiat corruptioni, eo quod non sit uestita corporibus; et ubicumque 927 corpora fuerint, statim corruptio subsequatur. Postea autem liberabitur de seruitute corruptionis, quando receperint gloriam filiorum [al. filii] Dei, et Deus fuerit omnia in omnibus.« Et in eodem loco: »Ut autem incorporeum finem omnium rerum esse credamus, illa nos Saluatoris oratio prouocat, in qua ait: Ut quomodo ego et tu unum sumus, sic et isti in nobis unum sint. Etenim scire debemus, quid sit Deus, et quid sit futurus in fine Saluator, et quomodo  in sanctis similitudo Patris, et Filii repromissa sit, ut quomodo in se illi unum sunt, sic et isti in eis unum sint. Aut enim suscipiendum est uniuersitatis Deum uestiri corpore, et quomodo nos carnibus, sic illum qualibet materia circumdari; ut similitudo uite Dei, in fine sanctis possit equari; aut si hoc indecens est, maxime apud eos, qui saltem ex minima parte Dei sentire cupiunt maiestatem, et ingenite atque omnia excedentis nature gloriam suspicari; e duobus alterum suscipere cogimur, ut aut desperemus similitudinem Dei, si eadem semper sumus corpora habituri, aut si beatitudo nobis eiusdem cum Deo uite promittitur, eadem qua uiuit Deus, nobis conditione uiuendum est.«

10. Ex quibus omnibus approbatur, quid de resurrectione sentiat, et quod omnia corpora interitura confirmet: ut simus absque corporibus, quomodo prius fuimus, antequam crassis corporibus uestiremur. Rursumque de mundorum uarietate disputans, et uel ex Angelis demones, uel de demonibus Angelos, siue homines futuros esse contestans, et e contrario  ex hominibus demones, et omnia ex omnibus sententiam suam tali fine confirmat: »Nec  dubium est, quin post quedam interualla temporum, rursus materia subsistat, et corpora fiant, et mundi diuersitas construatur, propter uarias uoluntates rationabilium creaturarum, que post perfectam beatitudinem usque ad finem omnium rerum paulatim ad inferiora dilapse, tantam malitiam receperunt, ut in contrarium uerterentur: dum nolunt seruare principium, et incorruptam 928 beatitudinem possidere. Nec hoc ignorandum, quod multe rationabiles creature, usque ad secundum, et tertium, et quartum mundum seruent principium, nec mutationi in se locum tribuant. Alie uero tam parum de pristino statu amissure sint, ut pene nichil perdidisse uideantur, et nonnulle grandi ruina in ultimum precipitande sint barathrum. Nouitque dispensator omnium Deus, in conditione mundorum singulis abuti iuxta meritum, et opportunitates et causas, quibus mundi gubernacula sustentantur, et initiantur: ut qui omnes uicerit nequitia, et penitus se terre cequauerit, in alio mundo, qui postea fabricandus est, fiat diabolus, principium plasmationis Domini, ut illudatur ei ab Angelis, qui exordii amisere uirtutem.« Quibus dictis, quid aliud conatur ostendere, nisi huius mundi homines peccatores, in alio mundo posse diabolum et demones fieri? Et rursum nunc demones, in alio mundo posse uel Angelos, uel homines procreari? Et post disputationem longissimam, qua omnem creaturam corpoream in spiritualia corpora, et tenuia dicit esse mutandam: cunctamque substantiam in unum corpus mundissimum, et omni splendore purius conuertendam, et talem, qualem nunc humana mens potest cogitare, ad extremum intulit: »Et erit Deus omnia in omnibus, ut uniuersa natura corporea redigatur in eam substantiam, que omnibus melior est, in diuinam scilicet, qua nulla est melior.«

11. CAP. Iu.---In quarto quoque libro, qui operis eius extremus est, hec ab Ecclesia Christi damnanda interserit. »Et forsitan quomodo in isto mundo qui moriuntur separatione carnis et anime, iuxta operum differentiam, diuersa apud inferos obtinent loca: sic qui de celestis Ierusalem  administratione moriuntur, ad nostri mundi inferna descendunt, ut pro qualitate meritorum, diuersa in terris possideant loca.« Et iterum: »Et quia comparauimus, de isto mundo ad inferna pergentes animas, iis animabus,  que de superiori celo ad nostra habitacula peruenientes quodammodo mortue sunt, prudenti inuestigatione rimandum 929 est, an hoc ipsum possimus etiam in natiuitate dicere singularum, ut quomodo que in ista terra nostra nascuntur anime, uel de inferno rursum meliora cupientes, ad superiora ueniunt, et humanum corpus assumunt, uel de melioribus locis ad nos usque descendunt; sic et ea loca que supra sunt in firmamento, alie anime possideant, que de nostris sedibus ad meliora proficiant: alie que de celestibus ad firmamentum usque delapse sint,  nec tantum fecere peccatum, ut ad loca que incolimus, truderentur. Quibus dictis nititur approbare, et firmamentum, id est celum, ad comparationem superioris celi esse inferos, et hanc terram, quam incolimus, collatione firmamenti inferos appellari, et rursum ad comparationem inferorum, qui subter nos sunt, nos celum dici: ut quod aliis infernus est, aliis celum sit.« Nec hac disputatione contentus, dicit, »In fine omnium rerum, quando ad celestem Ierusalem reuersuri sumus,  aduersarium Fortitudinum contra populum Dei bella consurgere, ut non sit eorum otiosa uirtus, sed exerceantur ad prelia, et habeant materiam roboris,  quam consequi non possint, nisi fortes primum aduersariis restiterint:« quos ratione, et ordine, et solertia repugnandi, in libro Numerorum legimus esse superatos .

12. Cumque dixisset iuxta Ioannis Apocalypsim , Euangelium sempiternum, id est, futurum in celis, tantum precedere hoc nostrum Euangelium, quantum Christi predicatio Legis ueteris sacramenta, ad extremum intulit  pro salute demonum, Christum etiam in ere, et in supernis locis esse passurum. Et licet ille non dixerit, tamen quod consequens sit, intelligitur: sicut pro hominibus homo factus est, ut homines liberaret: sic et pro salute demonum, Deum futurum quod sunt hi, ad quos uenturus est liberandos. Quod ne forsitan de nostro sensu putemur asserere, ipsius uerba ponenda sunt. »Sicut enim per umbram Euangelii, umbram Legis impleuit: sic quia 830 omnis lex exemplum, et umbra est ceremoniarum celestium, diligentius requirendum, utrum recte intelligamus Legem quoque celestem, et ceremonias superni cultus plenitudinem non habere; sed indigere Euangelii ueritate, quod in Ioannis Apocalypsi Euangelium legimus sempiternum, ad comparationem uidelicet huius nostri Euangelii, quod temporale est, et in transituro mundo ac seculo predicatum. Quod quidem etiam si usque ad passionem Domini Saluatoris inquirere uoluerimus,  quanquam  audax, et temerarium sit, in celo eius querere passionem: tamen si spiritualia nequitie in celestibus sunt, et non erubescimus crucem Domini confiteri propter destructionem eorum, que sua passione destruxit: cur timeamus etiam in supernis locis, in consummatione seculorum aliquid simile suspicari, ut omnium locorum gentes illius passione saluentur?«

13. Rursumque blasphemans de Filio sic locutus est: »Si enim Patrem cognoscit Filius, uidetur in eo quod nouit Patrem, posse eum comprehendere: ut si dicamus artificis animum artis scire mensuram. Nec dubium, quin  si Pater sit in Filio, et comprehendatur ab eo in quo est. Sin autem comprehensionem eam dicimus, ut non solum sensu quis, et sapientia comprehendat; sed et uirtute, et potentia cuncta teneat, qui cognouit; non possumus dicere, quod comprehendat Filius Patrem: Pater uero omnia comprehendit. Inter omnia autem, et Filius est, ergo et Filium comprehendit.« Et ut sciremus causas, quibus Pater comprehendat Filium, et Filius Patrem non queat comprehendere, hec uerba subnectit: »Curiosus lector inquirat utrum ita a semetipso cognoscatur Pater, quomodo cognoscitur a Filio: sciensque illud quod scriptum est: Pater qui misit,  maior me est in omnibus , uerum esse contendet [fort. concedet], ut dicat, et in cognitione Filio Patrem esse maiorem, dum perfectius, et purius a semetipso cognoscitur, quam a Filio«  .

14. quoque, et abolitionem 931 corporum, per hoc rursum sentire conuincitur. »Si quis autem potuerit ostendere incorporalem rationabilemque naturam, cum expoliauerit se corpore, uiuere per semetipsam, et in peiori conditione esse, quando corporibus uestitur; in meliori, quando illa deponit: nulli dubium est corpora non principaliter subsistere, sed per interualla, et ob uarios motus rationabilium creaturarum nunc fieri; ut qui his indigent, uestiantur, et rursum cum illa deprauatione  lapsuum se ad meliora correxerint, dissolui in nichilum, et hac semper successione uariari.« Et ne paruam putaremus impietatem esse eorum, que premiserat, in eiusdem uoluminis fine coniungit: Omnes rationabiles naturas, id est Patrem, et Filium et Spiritum Sanctum, Angelos, Potestates, Dominationes, ceterasque uirtutes, ipsum quoque hominem secundum anime dignitatem, unius esse substantie. »Intellectualem, inquit, rationabilemque naturam sentit Deus, et unigenitus Filius eius, et Spiritus Sanctus:  sentiunt Angeli, et Potestates, cetereque uirtutes, sentit interior homo, qui ad imaginem, et similitudinem Dei conditus est. Ex quo concluditur, Deum, et hec quodammodo  unius esse substantie.« Unum addit uerbum, quodammodo, ut tanti sacrilegii crimen effugeret, et qui in alio loco Filium, et Spiritum Sanctum non uult  de Patris esse substantia, ne diuinitatem in partes secare uideatur, naturam omnipotentis Dei Angelis hominibusque largitur.

15. Cum hec ita se habeant, que insania est, paucis de Filio et Spiritu Sancto commutatis, que apertam blasphemiam preferebant; cetera ita ut scripta sunt, protulisse in medium, et impia uoce laudasse: cum utique, et illa, et ista de uno impietatis fonte processerint? Aduersum omnia scribere, nec huius est temporis, et omnes qui aduersus Arium, et Eunomium, 932 Manicheumque, et diuersas scripserunt hereses, his quoque impietatibus respondisse credendi sunt. Quisquis igitur hos uoluerit legere libros, et calciatis pedibus ad terram repromissionis pergere; ne alicubi a serpentibus mordeatur, et arcuato Scorpii uulnere uerberetur, legat prius hunc librum, et antequam ingrediatur uiam, que sibi cauenda sint, nouerit.



EPISTOLA CXXu  . AD  RUSTICUM MONACHUM.

Docet, quemadmodum oporteat instituere uitam, Monachi dignam nomine; monetque imprimis uitandam suspectarum feminarum consuetudinem: tulius autem esse iuuenem in cenobio, quam in solitudine uitam agere. Tum sero ad docendum, et scribendos libros esse ueniendum: obtrectatorum familiaritatem modis omnibus fugiendam.

1. Nihil Christiano felicius, cui promittitur regnum celorum. Nihil laboriosius, qui quotidie de uita periclitatur. Nihil fortius, qui uincit diabolum. Nihil imbecillius, qui a carne superatur. Utriusque rei exempla sunt plurima. Latro credit in cruce, et statim  meretur audire: Amen dico tibi: hodie mecum eris in paradiso . Iudas de Apostolatus fastigio, in  perditionis tartarum labitur, et nec familiaritate conuiuii, nec instinctione buccelle, nec osculi gratia frangitur, ne quasi hominem tradat, quem Filium Dei nouerat. Quid Samaritana uilius? Non solum ipsa credidit, et post sex uiros unum inuenit Dominum, Messiamque cognouit ad fontem, quem in Templo Iudeorum populus ignorabat: sed et auctor fit salutis multorum, et Apostolis ementibus cibos, esurientem reficit, lassumque sustentat . Quid Salomone sapientius? Attamen 993 infatuatur amoribus mulierum . Bonum est sal, nullumque sacrificium absque huius aspersione suscipitur . Unde et Apostolus precepit: Sermo uester semper in gratia sale sit conditus . Quod si infatuatur, foras proiicitur , in tantumque perdit nominis dignitatem, ut ne in sterquilinium quidem utile sit, quo solent credentium arua condiri, et sterile animarum solum pinguescere. Hec dicimus, ut prima te, fili Rustice, fronte doceamus, magna cepisse, et excelsa sectari; et adolescentie, imo pubertatis incentiua calcantem, perfecte quidem etatis gradum scandere: sed lubricum iter esse, per quod ingrederis; NEC TANTUM SEQUI glorie post uictoriam, quantum ignominie post ruinam.

2. Non mihi nunc per uirtutum prata ducendus est riuulus: nec laborandum, ut ostendam tibi uariorum pulchritudinem florum: quid in se lilia habeant puritatis, quid rosa uerecundie possideat, quid uiole purpura promittat in regno, quid rutilantium spondeat pictura gemmarum. Iam enim, propitio Domino, stiuam tenes. Iam tectum atque solarium cum Petro Apostolo conscendisti; qui esuriens in Iudeis, Cornelii saturatur fide; et famem incredulitatis eorum, gentium conuersione restinguit: atque in uase Euangeliorum quadrangulo, quod de celo descendit ad terram, docetur, et discit omnes homines posse saluari. Rursumque quod uiderat, in specie candidissimi linteaminis in superna transfertur, et credentium turbam de terris ad celum rapit: ut pollicitatio Domini compleatur: Beati mundo corde: quoniam ipsi Deum uidebunt . Totum quod apprehensa manu insinuare tibi cupio, quod quasi doctus nauta, post multa naufragia, rudem conor instruere uectorem, illud est, ut in quo littore pudicitie pirata sit [al. pirata sint] noueris; ubi Charybdis, et radix omnium malorum auaritia; ubi Scyllei obtrectatorum canes, de quibus Apostolus loquitur: Ne mordentes inuicem, mutuo 934 consumamini , quomodo in media tranquillitate securi, Lybicis interdum uitiorum Syrtibus obruamur; quid uenenatorum animantium, desertum huius seculi nutriat [al. deserta his nutriant].

3. Nauigantes Rubrum mare, in quo optandum nobis est, ut uerus Pharao cum suo mergatur exercitu,  multis difficultatibus ac periculis ad  urbem Auxumam perueniunt. Utroque in littore Gentes uage, imo bellue habitant ferocissime. Semper solliciti, semper armati, totius anni uehunt cibaria. Latentibus saxis uadisque durissimis plena sunt omnia, ita ut  speculator, et doctor in summa mali arbore sedeat, et inde regende, et circumflectende nauis dictata predicet. Felix cursus est, si post sex menses supradicte urbis portum teneant, a quo se incipit aperire Oceanus; per quem uix anno perpetuo ad Indiam peruenitur, et ad Gangem fluuium  qui circumit totam terram Euila, et multa genera pigmentorum de paradisi dicitur fonte deuehere. Ubi nascitur carbunculus, et smaragdus; et margarita candentia, et uniones, quibus nobilium feminarum ardet ambitio: montesque aurei, quos adire propter gryphas, et dracones, et immensorum corporum monstra, hominibus impossibile est: ut ostendatur nobis, quales custodes habeat auaritia.

4. Quorsum ista? Perspicuum est, si negotiatores seculi tanta sustinent, ut ad incertas periturasque diuitias perueniant, et seruent cum anime discrimine, que multis periculis quesierunt, quid Christi negotiatori faciendum est, qui uenditis omnibus querit, pretiosissimum margaritum? qui totis substantie sue opibus emit agrum, in quo reperiat thesaurum, quem nec fur effodere, nec latro possit auferre?

5. Scio me offensurum esse quamplurimos, qui generalem de uitiis disputationem, in suam referunt contumeliam; 935 et dum mihi irascuntur, suam indicant conscientiam: multoque peius de se, quam de me iudicant. Ego enim neminem nominabo: nec ueteris Comedie licentia certas personas eligam atque perstringam. PRUDENTIS uIRI EST, ac prudentium feminarum, dissimulare, imo emendare quod in se intelligunt, et indignari sibi magis quam mihi; nec in monitorem maledicta congerere. Qui etsi iisdem  teneatur criminibus, certe in eo melior est, quod sua ei mala non placent.

6. Audio religiosam habere te matrem, multorum annorum uiduam, que aluit, que erudiuit infantem: ac post studia Galliarum, que uel florentissima sunt, misit Romam, non parcens sumptibus, et absentiam filii, spe sustinens futurorum; ut ubertatem Gallici nitoremque sermonis, grauitas Romana condiret: nec calcaribus in te, sed frenis uteretur, quod et in disertissimis uiris Grecie legimus,  qui Asianum tumorem Attico siccabant sale, et luxuriantes flagellis uineas, falcibus reprimebant, ut eloquentie torcularia, non uerborum pampinis, sed sensuum, quasi uuarum, expressionibus redundarent. Hanc tu suspice, ut parentem: ama, ut nutricem: uenerare, ut sanctam. Nec aliorum imiteris exemplum, qui relinquunt suas, et alienas appetunt: quorum dedecus in propatulo est, sub nominibus  pietatis querentium suspecta consortia. Noui ego quasdam iam maturioris etatis, et plerasque libertini generis adolescentibus delectari, et filios querere spirituales: paulatimque pudore superato, per ficta matrum nomina erumpere in licentiam maritalem. Alie sorores uirgines deserunt, et externis uiduis copulantur. Sunt que oderunt suos, et non suorum palpantur affectu: quarum impatientia, index animi, nullam recipit excusationem; et cassa  impudicitie uelamenta, quasi aranearum fila disrumpit. uideas nonnullos accinctis renibus, pulla tunica, barba prolixa, a mulieribus non posse discedere, sub eodem manere tecto, simul inire conuiuia, ancillas iuuenes habere in ministerio, et preter uocabulum 936 nuptiarum, omnia esse matrimonii. Nec hec culpa est Christiani nominis, si simulator religionis in uitio sit: quinimo confusio gentilium, cum ea uident Ecclesiis displicere, que omnibus bonis non placent.

7. Boni Monachi officium.---Tu uero si monachus esse uis, non uideri, habeto curam, non rei familiaris, cui renuntiando, hoc esse cepisti, sed anime tue. SORDIDAE uESTES candide mentis indicia sint: uilis tunica contemptum seculi probet: ita duntaxat, ne animus tumeat, ne habitus sermoque dissentiant. Balnearum fomenta non querat, qui calorem corporis, ieiuniorum cupit frigore extinguere. Que et ipsa moderata sint, ne nimia debilitent stomachum, et maiorem refectionem poscentia, erumpant in eruditatem, que parens libidinum est. MODICUS AC temperatus cibus et carni et anime utilis est. Matrem ita uide, ne per illam alias uidere  cogaris: quarum uultus cordi tuo hereant, Et tacitum uiuat sub pectore uulnus . Ancillas que illi in obsequio sunt, tibi scias esse in insidiis; quia quanto uilior earum conditio, tanto facilior est ruina. Et Ioannes Baptista sanctam matrem habuit, Pontificisque filius erat; et tamen nec matris affectu, nec patris opibus uincebatur, ut in domo parentum cum periculo uiueret castitatis. uiuebat in eremo , et oculis desiderantibus Christum, nichil aliud dignabatur aspicere. uestis aspera, zona pellicea, cibus locuste, melque siluestre , omnia uirtuti, et continentie preparata. Filii Prophetarum  edificabant sibi casulas propter fluenta Iordanis, et turbis urbium derelictis, polenta, et herbis agrestibus uictitabant . Quamdiu in patria tua es, habeto cellulam pro paradiso: uaria Scripturarum poma decerpe: his utere deliciis: harum fruere complexu. Si scandalizat te oculus, pes, manus, proiice ea . Nulli parcas, ut soli parcas anime. Qui uiderit, inquit Dominus, mulierem ad concupiscendum eam, iam mechatus est eam in corde suo. Quis gloriabitur castum se habere cor ? Astra non sunt munda in conspectu Domini: quanto magis homines , quorum 937 uita tentatio est? ue nobis, qui quoties concupiscimus, toties fornica mur. Inebriatus est, inquit, gladius meus in celo , multo amplius in terra, que spinas, et tribulos generat. uas electionis, in cuius ore Christus resonabat, macerat corpus suum, et subiicit seruituti ; et tamen cernit naturalem carnis ardorem sue repugnare sententie, ut quod non uult, hoc agere compellatur, et quasi uim patiens, uociferatur, et dicit: Miser ego homo, quis me liberabit de corpore mortis huius ? Et tu te arbitraris absque lapsu et uulnere posse transire, nisi omni custodia seruaueris cor tuum, et cum Saluatore dixeris: Mater mea, et fratres mei hi sunt, qui faciunt uoluntatem Patris mei ? Crudelitas ista, pietas est; imo quid tam pium, quam sancte matri sanctum filium custodire? Optat et illa te uiuere, et non uidere ad tempus, ut semper cum Christo uideat. Anna Samuelem, non sibi, sed Tabernaculo genuit . Filii Ionadab, qui uinum, et siceram non bibebant, qui habitabant in tentoriis, et quas nox compulerat, sedes habebant, scribuntur in  Psalmo , quod primi captiuitatem sustinuerint, qui ab exercitu Chaldeorum uastante Iudeam, urbes introire compulsi sunt.

8. uiderint alii quid sentiant. Unusquisque enim suo sensu ducitur. MIHI OPPIDUM carcer, et solitudo paradisus est. Quid desideramus urbium frequentiam, qui de singularitate censemur? Moyses ut preesset populo Iudeorum, quadraginta annis eruditur in eremo : pastor ouium, hominum factus est  pastor . Apostoli de piscatione lacus Genezareth, ad piscationem hominum transierunt. Tunc [al. qui tunc] habentes patrem, rete, nauiculam, secuti Dominum, protinus omnia reliquerunt, portantes  quotidie crucem suam, et ne uirgam quidem in manu habentes. Hec dico, ut etiam si Clericatus te titillat desiderium, discas quod possis docere; et rationabilem hostiam offeras Christo: ne miles antequam tiro, ne prius magister sis, quam discipulus. Non est humilitatis mee, neque mensure, iudicare de Clericis, et de ministris Ecclesiarum sinistrum quippiam dicere. Habeant illi ordinem, et gradum suum, quem si tenueris, quomodo 938 tibi in eo uiuendum sit, editus ad Nepotianum liber , docere te poterit. Nunc monachi incunabula, moresque discutimus: et eius monachi, qui liberalibus studiis eruditus in adolescentia, iugum Christi collo suo imposuit.

9. Laus uite Cenobitice.---Primumque tractandum est, utrum solus, an cum aliis in monasterio uiuere debeas. Mihi quidem placet, ut habeas Sanctorum contubernium, nec ipse te doceas, et absque  ductore ingrediaris uiam, quam nunquam ingressus es, statimque tibi in partem alteram declinandum sit, et errori pateas, plusque aut minus ambules, quam necesse est; ne aut currens lasseris, aut moram faciens, obdormias. In solitudine cito subrepit superbia: et si parumper ieiunauerit, hominemque non uiderit, putat se alicuius esse momenti: oblitusque sui, unde, et quo uenerit, intus corde, lingua foris uagatur. Iudicat, contra Apostoli uoluntatem, alienos seruos: quo gula uoluerit, porrigit manum: dormit quantum uoluerit: nullum ueretur, facit quod uoluerit, omnes inferiores se putat, crebriusque in urbibus, quam in cellula est: et inter fratres simulat uerecundiam, qui platearum turbis colliditur. Quid igitur? Solitariam uitam reprehendimus? minime: quippe quam sepe laudauimus. Sed de ludo monasteriorum, huiuscemodi uolumus egredi milites, quos eremi dura rudimenta non terreant: qui specimen conuersationis sue multo tempore dederint: qui omnium fuerint minimi, ut primi omnium fierent: quos nec esuries aliquando, nec saturitas superauit: qui paupertate letantur: quorum habitus, sermo, uultus, incessus, doctrina uirtutum est: qui nesciunt secundum quosdam ineptos homines, demonum pugnantium contra se portenta confingere, ut apud imperitos, et uulgi homines miraculum sui faciant, et exinde lucra sectentur.

10. uidimus nuper et planximus, Cresi opes unius morte deprehensas: urbisque stipes, quasi in usus pauperum congregatas, stirpi et posteris derelictas.  939 Tunc  ferrum quod latebat in profundo, supernatauit aque, et inter palmarum arbores, Merrhe amaritudo monstrata est. Nec mirum: talem et socium et magistrum habuit, qui egentium famem, suas fecit esse diuitias; et miseris derelicta, in suam reseruauit miseriam. Quorum clamor tandem peruenit ad celum, et patientissimas Dei uicit aures, ut missus Angelus pessimus,  Nabal Carmelio diceret: Stulte, hac nocte auferent animam tuam a te; que autem preparasti, cuius erunt? .

11. uolo ergo te, et propter causas quas supra exposui, non habitare cum matre; et precipue, ne aut offerentem delicatos cibos, renuendo contristes: aut si acceperis, oleum igni adiicias; et inter frequentiam puellarum per diem uideas, quod nocte cogites. Nunquam de manu et oculis tuis recedat liber, discatur Psalterium ad uerbum; oratio sine intermissione; uigil sensus, nec uanis cogitationibus patens. Corpus pariter et animus tendatur ad Dominum. Iram uince patientia: AMA SCIENTIAM Scripturarum, et carnis uitia non amabis. Nec uacet mens tua uariis perturbationibus, que si pectori insederint dominabuntur tui; et te deducent  ad delictum maximum. Facito aliquid operis, ut te semper diabolus inueniat occupatum. Si Apostoli habentes potestatem de Euangelio uiuere,  laborabant manibus suis, ne quem grauarent; et aliis tribuebant refrigeria, quorum pro spiritualibus debebant metere carnalia , cur tu in usus tuos cessura non prepares? uel fiscellam texe iunco, uel canistrum lentis plecte uiminibus: sarriatur humus: areole equo limite diuidantur: in quibus cum olerum iacta fuerint 940 semina, uel plante per ordinem posite, aque ducantur irrigue, ut pulcherrimorum uersuum spectator assistas:

Ecce supercilio, cliuosi tramitis undam
Elicit, illa cadens raucum per leuia murmur
Saxa ciet scatebrisque arentia temperat arua. 
 Inserantur  infructuose arbores, uel gemmis, uel surculis, ut paruo post tempore, laboris tui dulcia poma decerpas. Apum fabricare aluearia, ad quas te mittunt Salomonis Prouerbia ; et monasteriorum ordinem, ac regiam disciplinam, in paruis disce corporibus. Texantur et lina capiendis piscibus, scribantur libri, ut et manus operetur cibum, et animus lectione saturetur.  . In desideriis est omnis otiosus . Aegyptiorum Monasteria hunc morem tenent, ut nullum absque operis labore suscipiant, non tam propter uictus necessitatem, quam propter anime salutem. Ne uagetur perniciosis cogitationibus mens, et instar fornicantis Ierusalem, omni transeunti diuaricet pedes suos .

12. Dum essem iuuenis, et solitudinis me deserta uallarent, incentiua uitiorum ardoremque nature ferre non poteram, quem cum crebris ieiuniis frangerem, mens tamen cogitationibus estuabat. Ad quam edomandam, cuidam fratri, qui ex Hebreis crediderat, me in disciplinam dedi, ut post Quintiliani acumina, Ciceronis fluuios, grauitatemque Frontonis, et lenitatem Plinii, alphabetum discerem, et stridentia anhelantiaque uerba meditarer. Quid ibi laboris insumpserim, quid sustinuerim difficultatis, quoties desperauerim, quotiesque cessauerim, et contentione 941 discendi rursus inceperim, testis est conscientia, tam mea qui passus sum, quam eorum qui mecum duxerunt uitam. Et gratias ago Domino, quod de amaro semine litterarum, dulces fructus carpo.

13. Dicam et aliud, quod in Aegypto uiderim: Grecus adolescens erat in cenobio, qui nulla abstinentia [al. continentia], nulla operis magnitudine flammam poterat carnis extinguere. Hunc periclitantem Pater monasterii hac arte seruauit: imperauit cuidam uiro graui, ut iurgiis atque conuiciis insectaretur hominem, et post irrogatam iniuriam, primus ueniret ad querimoniam. uocati testes pro eo loquebantur, qui contumeliam fecerat.  Flere ille contra mendacium, quod nullus crederet ueritati: solus Pater defensionem suam callide opponere, ne abundantiori tristitia absorberetur frater. Quid multa? Ita annus ductus est: quo expleto, interrogatus adolescens  super cogitationibus pristinis, an adhuc molestie aliquid sustineret: pape, inquit, uiuere mihi non licet: et fornicari libeat? Hic si solus fuisset, quo adiutore superasset?

14.  Philosophi seculi solent amorem ueterem amore nouo, quasi clauum clauo expellere. Quod et Assuero regi septem principes fecere Persarum, ut uasthi regine desiderium, aliarum puellarum amore compescerent . ILLI uITIUM uITIO, peccatumque peccato medicantur, nos amore uirtutum, uitia superemus. Declina, ait, a malo, et fac bonum : Quere pacem, et persequere eam. Nisi oderimus malum, bonum amare non possumus. Quin potius faciendum est bonum, ut declinemus a malo. Pax querenda, ut bella fugiamus. Nec sufficit eam querere, nisi inuentam fugientemque omni studio persequamur, que exsuperat omnem sensum: 942 in qua habitatio Dei est, dicente Propheta: Et factus est in pace locus eius . Pulchreque persecutio pacis dicitur, iuxta illud Apostoli: Hospitalitatem persequentes [Rom. 12. 13], ut non leui usitatoque sermone, et  summis labiis hospites inuitemus; sed toto mentis ardore teneamus,  quasi auferentes secum de lucro nostro atque compendio.

15. Nulla ars absque magistro discitur. Etiam muta animalia, et ferarum greges, ductores sequuntur suos. In apibus principes sunt: grues unam sequuntur  ordine litterato. Imperator unus: Iudex unus prouincie. Roma ut condita est, duos fratres simul habere reges non potuit, et parricidio dedicatur. Iu Rebecce utero, Esau, et Iacob bella gesserunt . Singuli Ecclesiarum Episcopi, singuli Archipresbyteri, singuli Archidiaconi: et omnis ordo Ecclesiasticus suis rectoribus nititur. In naui unus gubernator: in domo unus Dominus: in quamuis grandi exercitu, unius signum expectatur. Et ne plura replicando fastidium legenti faciam, per hec omnia ad illud tendit oratio; ut doceam te, non tuo arbitrio dimittendum, sed uiuere debere in  monasterio sub unius disciplina Patris, consortioque multorum, ut ab alio discas humilitatem, ab alio patientiam: hic te silentium, ille doceat mansuetudinem. Non facias quod uis, comedas quod iuberis,  uestiare quod acceperis, operis tui pensum persoluas, subiiciaris cui non uis, lassus ad stratum uenias, ambulansque dormites, et necdum [al. nec demum] expleto somno, surgere compellaris. Dicas Psalmum in  ordine tuo; IN QUO NON dulcedo uocis, sed mentis affectus queritur, dicente Apostolo: Psallam spiritu, psallam et mente : Et, Cantantes in cordibus uestris Domino. Legerat enim esse preceptum, Psallite sapienter. Seruias 943 fratribus, hospitum laues pedes; passus iniuriam taceas; Prepositum monasterii timeas ut dominum, diligas ut parentem. Credas tibi salutare quidquid ille preceperit; nec de maiorum sententia iudices, cuius officii est obedire, et implere que iussa sunt, dicente Moyse: Audi Isrel, et tace . Tantis negotiis occupatus, nullis uacabis cogitationibus, et dum ab alio transis ad aliud, opusque succedit operi, illud solum mente tenebis, quod agere compelleris.

16. Falsi Monachi.---uidi ego quosdam, qui postquam renuntiauere seculo, uestimentis duntaxat, et uocis professione, non rebus, nichil de pristina conuersatione mutarunt. Res familiaris magis aucta quam imminuta. Eadem ministeria seruulorum, idem apparatus conuiuii. In uitro, et patella fictili aurum comeditur, et inter turbas et examina ministrorum, nomen sibi uindicant solitarii. Qui uero pauperes sunt, et tenui substantiola, uidenturque sibi scioli;  pomparum ferculis similes procedunt in publicum, ut caninam exerceant facundiam. Alii sublatis in altum humeris, et intra se nescio quid cornicantes, stupentibusque in terram oculis, tumentia uerba trutinantur  , ut si Preconem addideris, putes incedere  Prefecturam. Sunt qui humore cellarum, immoderatisque ieiuniis, tedio solitudinis, ac nimia lectione, dum diebus ac noctibus auribus suis personant, uertuntur in melancholiam, et Hippocratis magis fomentis, quam nostris monitis indigent. Plerique artibus, et negotiationibus pristinis carere non possunt, mutatisque nominibus institorum, eadem exercent commercia: non uictum et uestitum, quod Apostolus precipit , sed maiora quam seculi homines, emolumenta sectantes. Et prius quidem ab 944 Aedilibus, quos Greci appellant, uendentium cercebatur rabies, nec erat impune peccatum. Nunc autem sub religionis titulo exercentur iniusta compendia [al. commercia], ET HONOR nominis Christiani fraudem magis facit, quam patitur. Quodque pudet dicere, sed necesse est, ut saltem sic ad nostrum erubescamus dedecus, publice extendentes manus, pannis aurum tegimus: et contra omnium opinionem, plenis sacculis morimur diuites, qui quasi pauperes uiximus. Tibi cum in monasterio fueris, hec facere non licebit: et inolescente paulatim consuetudine, quod primum cogebaris, uel incipies, et delectabit te labor tuus; oblitusque preteritorum, semper priora sectaberis: nequaquam considerans, quid alii mali faciant, sed quid boni tu facere debeas.

17. Clericorum laus.---Neque uero peccantium ducaris multitudine, et te pereuntium turba sollicitet, ut tacitus cogites  : Quid? ergo omnes peribunt, qui in urbibus habitant? Ecce illi fruuntur suis rebus, ministrant Ecclesiis, adeunt balneas, unguenta non spernunt; et tamen in omnium ore uersantur. Ad quod et ante respondi, et nunc breuiter respondeo, me in presenti opusculo non de Clericis disputare, sed monachum instituere. Sancti sunt Clerici et omnium uita laudabilis. Ita ergo age, et uiue in monasterio, ut Clericus esse merearis, ut adolescentiam tuam nulla sorde commacules, ut ad altare Christi quasi de thalamo uirgo procedas, et habeas de foris bonum testimonium: femineque nomen tuum nouerint, et uultum tuum nesciant. Cum ad perfectam etatem ueneris, si tamen uita comes fuerit, et te uel populus, uel Pontifex ciuitatis, in Clericum elegerit, agito que Clerici sunt, et inter 945 ipsos sectare meliores. QUIA IN OMNI conditione et gradu, optimis mixta sunt pessima.

18. Quid cauendum.---Ne ad scribendum cito prosilias, et leui ducaris insania. Multo tempore disce quod doceas. Ne credas laudatoribus tuis, imo irrisoribus aurem ne libenter accommodes; qui cum te adulationibus fouerint, et quodammodo impotem mentis effecerint, si subito respexeris,  aut ciconiarum deprehendes post te colla curuari, aut manu auriculas agitari asini, aut estuantem canis protendi linguam. Nulli detrahas nec in eo te sanctum putes, si ceteros laceres.  Accusamus sepe quod facimus, et contra nosmetipsos diserti, in nostra uitia inuehimur, muti de eloquentibus iudicantes. Testudineo Grunnius incedebat ad loquendum gradu, et per interualla quedam, uix pauca uerba carpebat, ut eum putares singultire, non proloqui. Et tamen cum mensa posita, librorum exposuisset struem, adducto supercilio, contractisque naribus, ac fronte rugata, duobus digitulis concrepabat, hoc signo ad audiendum discipulos prouocans. Tum nugas meras fundere, et aduersum singulos declamare:  criticum diceres esse Longinum,  Censoremque Romane facundie, notare quem uellet, et de Senatu doctorum excludere. Hic bene nummatus,  plus placebat in prandiis. Nec mirum, si qui multos inescare solitus erat, facto cuneo circumstrepentium garrulorum, procedebat in publicum: intus Nero, foris Cato. Totus ambiguus, ut ex contrariis diuersisque naturis, unum monstrum nouamque bestiam diceres esse compactam, iuxta illud peticum:

 Prima leo, postrema draco, media ipsa chimera.

19. Nunquam ergo tales uideas, nec huiusmodi hominibus appliceris, nec declines cor tuum in uerba malitie, et audias: Sedens aduersus fratrem tuum loquebaris, et aduersus filium matris tue ponebas scandalum. Et iterum: Filii hominum, 946 dentes eorum arma et sagitte . Et alibi: Molliti sunt sermones eius super oleum, et ipsi sunt iacula . Et apertius in Ecclesiaste: Sicut mordet serpens in silentio, sic qui fratri suo occulte detrahit . Sed dices: Ipse non detraho, aliis loquentibus quid facere possum? Ad excusandas excusationes in peccatis  ista pretendimus. Christus arte non illuditur. Nequaquam mea, sed Apostoli sententia est: Nolite errare: Deus non irridetur . Ille in corde, nos uidemus in facie. Salomon loquitur in Prouerbiis: uentus aquilo dissipat nubes, et uultus tristis, linguas detrahentium . Sicut enim sagitta si mittatur contra duram materiam, nonnunquam in mittentem reuertitur, et uulnerat uulnerantem; illudque completur: Facti sunt mihi in arcum prauum . Et alibi: Qui mittit in altum lapidem, recidet in caput eius : ita detractor cum tristem faciem uiderit audientis, imo ne audientis quidem, sed obturantis aures suas, ne audiat iudicium sanguinis, illico conticescit, pallet uultus, herent labia, saliua siccatur. Unde  idem uir sapiens: Cum detractoribus, inquit, ne miscearis: quoniam repente ueniet perditio eorum et ruinam utriusque quis nouit : tam scilicet eius qui loquitur, quam illius, qui audit loquentem. uERITAS ANGULOS non amat, nec querit susurrones. Timotheo dicitur: Aduersum presbyterum accusationem  cito non receperis. Peccantem autem, coram omnibus argue, ut et ceteri metum habeant . Non est facile de prouecta etate credendum, quam et uita preterita defendit, et honorat uocabulum dignitatis. uerum quia homines sumus, et interdum contra annorum maturitatem, puerorum uitiis labimur; si me uis corrigere delinquentem, aperte increpa, tantum ne occulte mordeas. Corripiet me iustus in misericordia, et increpabit: Oleum autem peccatoris non impinguet caput meum . Quem enim diligit Dominus, 947 corripit: castigat autem omnem filium quem recipit . Et per Isaiam clamat Dominus: Populus meus, qui beatos uos dicunt, seducunt uos, et semitas pedum uestrorunt supplantant . Quid enim mihi prodest, si aliis mala referas mea? Si me nesciente, peccatis meis, imo detractionibus tuis alium uulneres; et cum certatim omnibus narres, sic singulis loquaris, quasi nulli dixeris alteri? Hoc est non me emendare: sed uitio tuo satisfacere. Precipit Dominus, peccantes in os argui debere secreto, uel adhibito teste; et si audire noluerint, referri ad Ecclesiam, habendosque in malo pertinaces, sicut ethnicos et publicanos .

20. Hec expressius loquor, ut adolescentem meum, et lingue et aurium prurigine liberem: ut renatum in Christo, sine ruga et macula, quasi pudicam uirginem exhibeam, castam tam mente quam corpore; ne solo nomine glorietur, et absque oleo bonorum operum, extincta lampade, excludatur a sponso. Habes istic sanctum doctissimumque Pontificem  Proculum, qui uiua et presenti uoce nostras schedulas superet, quotidianisque tractatibus iter tuum dirigat; nec patiatur te in partem alteram declinando, uiam relinquere regiam, per quam Isrel ad terram repromissionis properans, se transiturum esse promittit. Atque utinam exaudiatur uox Ecclesie implorantis: Domine, pacem da nobis: omnia  enim  dedisti nobis . Utinam quod renuntiamus seculo, uoluntas sit, non necessitas: ET PAUPERTAS habeat expetita gloriam, non illata cruciatum. Ceterum iuxta miserias huius temporis, et ubique gladios seuientes, satis diues est, qui pane non indiget. Nimium potens est, qui seruire non cogitur. Sanctus  Exuperius, Tolose Episcopus, uidue Sareptensis imitator, esuriens pascit alios: et ore pallente ieiuniis, fame torquetur aliena: omnemque substantiam Christi uisceribus erogauit. Nihil illo ditius, qui Corpus Domini [al. Christi] canistro uimineo, Sanguinem 948 portat in uitro. Qui auaritiam eiecit e Templo: qui absque funiculo et increpatione, cathedras uendentium columbas, id est, dona Sancti Spiritus, mensasque subuertit mamone, et nummulariorum era dispersit; ut domus Dei, domus uocetur orationis, et non latronum spelunca. Huius e uicino sectare uestigia, et ceterorum qui uirtutum illius similes sunt, quos Sacerdotium et humiliores facit et pauperes. Aut si perfecta desideras, exi cum Abraham de patria et cognatione tua, et perge quo nescis. Si habes substantiam, uende, et da pauperibus. Si non habes, grandi onere liberatus es: nudum Christum, nudus sequere. Durum, grande, difficile; sed magna sunt premia.



EPISTOLA CXXuI  . AD  MARCELLINUM ET ANAPSYCHIAM.

Exponit diuersas sententias de origine anime, hortans ut reliqua petant ab Augustino, et indicans quibus ipse sit occupatus studiis.

Dominis uere sanctis atque omni officiorum caritate uenerandis filiis MARCELLINO et ANAPSYCHIAE, HIERONYMUS in Christo salutem.

1. Tandem ex Africa uestre litteras unanimitatis accepi; et non me penitet impudentie, qua tacentibus uobis  epistolas meas frequenter ingessi, ut rescriptum mererer, et uos esse sospites, non aliis nuntiantibus, sed uestro potissimum sermone cognoscerem. Super anime statu memini uestre questiuncule, imo maxime ecclesiastice questionis: Utrum lapsa de celo sit, ut Pythagoras philosophus, omnesque Platonici, et Origenes putant: An a propria Dei substantia, ut Stoici, Manicheus, et Hispana Priscilliani heresis suspicantur: An in thesauro habeantur Dei, olim 949 condite, ut quidam  Ecclesiastici  stulta persuasione confidunt: An quotidie a Deo fiant, et mittantur in corpora, secundum illud, quod in Euangelio scriptum est, Pater meus usque modo operatur, et ego operor : An certe ex traduce, ut Tertullianus,  Apollinaris, et maxima pars Occidentalium autumant; ut, quomodo corpus ex corpore, sic anima nascatur ex anima, et simili cum brutis animantibus conditione subsistat. Super quo quid mihi uideretur [al. uideatur], in opusculis contra Ruffinum scripsisse me noui, aduersus eum  libellum, quem sancte memorie Anastasio Episcopo Romane Ecclesie dedit [al. edidit]: in quo lubrica et subdola, imo stulta confessione, dum auditorum simplicitati illudere nititur, sue fidei, imo perfidie illusit: quos libros reor sanctum parentem uestrum habere Oceanum. Olim enim editi sunt, multis Ruffini libris aduersus calumnias respondentes. Certe habes ibi uirum sanctum et eruditum Augustinum Episcopum, qui uiua, ut aiunt, uoce docere te poterit et suam, imo per se nostram explicare sententiam.

2. Ezechielis uolumen olim aggredi uolui, et sponsionem creberrimam studiosis lectoribus reddere; sed in ipso dictandi exordio ita animus meus Occidentalium prouinciarum, et maxime urbis Rome [al. Romane] uastatione confusus est, ut, iuxta uulgare prouerbium, proprium quoque ignorarem uocabulum: diuque tacui, sciens tempus esse lacrymarum. Hoc autem anno cum tres explicassem libros, subitus impetus barbarorum, de quibus tuus dicit uirgilius, lateque uagantes Barcei , et sancta Scriptura de Ismahel, Contra faciem omnium fratrum suorum habitabit , sic Aegypti limitem, Palestine, Phenicis, Syrie percurrit ad instar torrentis cuncta secum trahens, ut uix manus eorum misericordia Christi potuerimus euadere. Quod si, iuxta inclytum oratorem, silent inter arma leges , quanto magis studia Scripturarum? que et librorum multitudine, et silentio, ac librariorum sedulitate, quodque proprium 950 est, securitate et otio dictantium indigent. Duos itaque libros misi sancte filie mee  Fabiole, quorum exempla [al. exemplaria] si uolueris, ab ipsa poteris mutuari. Pro angustia quippe temporis alios describere non  potui: quos cum legeris et uestibula uideris, facilis coniectura erit, qualis ipsa sit futura domus. Sed credo in Dei misericordia, qui nos adiuuit in difficillimo principio supradicti operis, quod ipse adiuuet et in penultimis Prophete partibus, in quibus Gog et Magog bella narrantur: et in extremis, in quibus sacratissimi et inexplicabilis templi edificatio, uarietas, mensuraque describitur.

3. Sanctus frater noster Oceanus, cui uos cupitis commendari, tantus et talis est, et sic eruditus in Lege Domini, ut, absque nostro rogatu, instruere [al. instituere] uos possit, et nostram super cunctis questionibus Scripturarum pro modulo communis ingenii explicare sententiam. Incolumes uos et prolixa etate florentes Christus Deus noster tueatur omnipotens, Domini uere sancti.



EPISTOLA CXXuII  . AD PRINCIPIAM uIRGINEM, SIuE MARCELLAE uIDUAE EPITAPHIUM.

Laudat Marcellam prime nobilitatis mulierem, que septimo a nuptiis mense uiro orbata, deinde Cerealem Consulem, nuptias eius ambientem, reiecit, et Monache uitam, prima nobilium feminarum ausa est Rome profiteri, multas ad idem institutum pertrahens: tum ab ipso Hieronymo diuinas litteras diligentissime Rome didicit: absenti sepe scripsit; eiusque tandem opera factio Origenistarum, que in urbe ceperat inualescere, prodita atque extincta est. Obiit paucis diebus post urbem a Gothis direptam.

1. Sepe et multum flagitas, uirgo Christi Principia, ut memoriam 951 sancte femine  Marcelle litteris recolam, et bonum quo diu fruiti sumus, etiam ceteris noscendum, imitandumque describam. Satisque doleo, quod hortaris sponte currentem, et me arbitraris indigere precibus, qui ne tibi quidem in eius dilectione concedam: multoque plus accipiam, quam tribuam beneficii tantarum recordatione uirtutum. Nam ut hucusque reticerem, et biennium preterirem silentio, non fuit dissimulationis, ut male existimas, sed tristitie incredibilis, que ita meum oppressit animum, ut melius iudicarem tacere impresentiarum, quam nichil dignum illius laudibus dicere. Neque uero Marcellam tuam, imo meam, et ut uerius loquar, nostram, omniumque Sanctorum, et proprie Romane urbis inclytum decus institutis rhetorum predicabo; ut exponam illustrem familiam, alti sanguinis decus, et stemmata per  Consules et Prefectos Pretorio decurrentia. Nihil in illa laudabo, nisi quod proprium est, et eo nobilius, quod, opibus et nobilitate contempta, facta est paupertate et humilitate nobilior.

2. Orba [al. orbata] patris morte: uiro quoque post nuptias septimo mense priuata est. Cumque  eam  Cerealis  propter etatem et antiquitatem familie, et insignem  decorem corporis, ac morum temperantiam ambitiosius peteret, suasque longeuus polliceretur diuitias, et non quasi in uxorem, sed quasi in filiam uellet donationem transfundere: Albinaque mater tam clarum presidium uiduate domus ultro appeteret, illa respondit: Si uellem nubere, et non me cuperem eterne pudicitie dedicare, utique maritum quererem, non hereditatem. Illoque mandante, posse et senes diu uiuere, et iuuenes cito mori, eleganter lusit: Iuuenis quidem potest cito mori; sed senex diu uiuere non potest. Qua sententia repudiatus, exemplo ceteris fuit, ut eius nuptias desperarent. Legimus in Euangelio secundum Lucam: Et erat Anna Prophetissa filia Phanuelis de tribu Aser: Et hec prouecte etatis in diebus 952 plurimis. uixeratque cum uiro suo annis septem a uirginitate sua, et erat uidua annis octoginta quatuor, nec recedebat de Templo: ieiuniisque et obsecrationibus Domino seruiens nocte ac die . Nec mirum, si uidere meruit Saluatorem, quem tanto labore querebat. Conferamus septem annos, septem mensibus: sperare Christum, et tenere: natum confiteri, et in crucifixum credere, paruulum non negare, et uirum gaudere regnantem. Non facio ullam inter sanctas feminas differentiam, quod nonnulli inter sanctos uiros et Ecclesiarum principes stulte facere consueuerunt: sed illo tendit assertio, ut quarum unus est labor, unum et premium sit.

3. Difficile est in maledica ciuitate, et in urbe, in qua orbis quondam populus fuit, palmaque uitiorum, si honestis detraherent, et pura ac munda macularent, non aliquam sinistri rumoris fabulam contrahere. Unde quasi rem difficillimam, et pene impossibilem optat Propheta, potiusquam presumit, dicens: Beati immaculati in uia, qui ambulant in lege Domini . Immaculatos in uia huius seculi appellat, quos nulla obsceni rumoris aura macularit: qui opprobrium non acceperint aduersus proximos suos. De quibus Saluator in Euangelio: Esto, inquit, beneuolus, siue bene sentiens, de aduersario tuo, dum es in uia cum illo . Quis unquam de hac muliere, quod displiceret, audiuit, ut crederet? quis credidit, ut non magis se ipsum malignitatis et infamie condemnaret? Ab hac primum confusa gentilitas est, dum omnibus patuit que esset uiduitas Christiana, quam et conscientia et habitu promittebat. Ille enim solent purpurisso et cerussa ora depingere, sericis nitere uestibus, splendere gemmis, aurum portare ceruicibus, et auribus perforatis,  Rubri  maris pretiosissima grana suspendere, fragrare mure, maritos ita plangere, ut tandem dominatu eorum se caruisse letentur, querantque alios: non quibus iuxta Dei sententiam seruiant, sed quibus imperent. Unde et pauperes eligunt, ut nomen tantum uirorum habere uideantur, qui 953 patienter riuales sustineant; si mussitauerint, illico proiiciendi. Nostra uidua talibus usa est uestibus, quibus arceret frigus, non membra nudaret: aurum usque ad annuli signaculum repudians, et magis in uentribus egenorum, quam in marsupiis recondens. Nusquam sine matre: nullum Clericorum, aut Monachorum  uidit absque arbitris. Semper in comitatu suo uirgines, ac uiduas, et ipsas graues feminas habuit: sciens ex lasciuia puellarum sepe de dominarum moribus iudicari; et qualis queque sit, talium consortio delectari.

4. Diuinarum Scripturarum ardor erat incredibilis, semperque cantabat: In corde meo abscondi eloquia tua, ut non peccem tibi , Et illud de perfecto uiro; Et in lege Domini uoluntas eius, et in lege eius meditabitur die ac nocte . Meditationem legis non in replicando que scripta sunt, ut Iudeorum existimant Pharisei; sed in opere intelligens, iuxta illud Apostolicum: Siue comeditis, siue bibitis, siue quid agitis; omnia in gloriam Domini facientes . Et Prophete uerba dicentis: A mandatis tuis intellexi : ut postquam mandata complesset, tunc se sciret mereri intelligentiam Scripturarum. Quod et alibi legimus: Quia cepit iehsu facere et docere . ERUBESCIT enim quamuis preclara doctrina, quam propria reprehendit conscientia; frustraque eius lingua predicat paupertatem, et docet eleemosynas, qui Cresi diuitiis tumet; uilique opertus pallio, pugnat contra tineas uestium sericarum.  Illi erant moderata ieiunia, carnium abstinentia, uini odor magis, quam gustus, propter stomachum et frequentes infirmitates . Raro procedebat ad publicum, et maxime nobilium matronarum uitabat domos, ne cogeretur uidere quod contempserat. Apostolorum et Martyrum basilicas 954 secretis celebrans orationibus, et que populorum frequentiam declinarent. Matri in tantum obediens, ut interdum faceret, quod nolebat. Nam cum illa suum negligeret sanguinem, et absque filiis et nepotibus, uellet in fratris liberos uniuersa conferre: ista pauperes eligebat, et tamen matri contraire non poterat: monilia, et quidquid supellectilis fuit, diuitibus peritura concedens, magisque uolens pecuniam perdere, quam parentis animum contristare.

5. Nulla eo tempore nobilium feminarum nouerat Rome propositum Monachorum, nec audebat propter rei nouitatem, ignominiosum, ut tunc putabatur,   et uile in populis nomen assumere. Hec ab Alexandrinis  Sacerdotibus, Papaque Athanasio, et postea Petro, qui persecutionem Ariane hereseos declinantes, quasi ad tutissimum communionis sue portum Romam confugerant, uitam beati Antonii adhuc tunc uiuentis, monasteriorumque in Thebaide, Pachomii, et uirginum ac uiduarum didicit disciplinam. Nec erubuit profiteri, quod Christo placere cognouerat. Hanc multos post annos imitata est Sophronia [al. Sophronium], et alie: quibus rectissime illud Ennianum aptari potest:  Utinam ne in nemore Pelio. Huius amicitiis fruita est Paula uenerabilis. In huius cubiculo nutrita Eustochium, uirginitatis decus: ut facilis estimatio sit, qualis magistra, ubi tales discipule. Rideat forsan infidelis lector, me in muliercularum laudibus immorari, qui, si recordetur sanctas feminas, comites Domini Saluatoris, que ministrabant ei de sua substantia, et tres Marias stantes ante crucem, Mariamque proprie Magdalenen, que ob sedulitatem et ardorem fidei, turrite nomen accepit, et prima ante Apostolos, Christum uidere meruit resurgentem, se potius superbie, quam nos condemnabit ineptiarum: QUI uIRTUTES non sexu, sed 955 animo iudicamus; contempteque nobilitatis ac diuitiarum maiorem gloriam ducimus. Unde et iehsu Ioannem Euangelistam amabat plurimum: qui  propter generis nobilitatem erat notus Pontifici, et Iudeorum insidias non timebat: in tantum, ut Petrum introduceret in atrium, et staret solus Apostolorum ante crucem: matremque Saluatoris in  sua reciperet; ET  HAEREDITATEM uirginis Domini, uirginem matrem filius uirgo susciperet.

6. Annis igitur plurimis sic suam transegit etatem, ut ante se uetulam cerneret, quam adolescentulam fuisse meminisset, laudans illud Platonicum, qui Philosophiam meditationem mortis esse dixit. Unde et noster Apostolus: Quotidie, inquit, morior propter uestram salutem . Et Dominus,  iuxta antiqua exemplaria: Nisi quis tulerit crucem suam quotidie, et secutus fuerit me, non potest meus esse discipulus  Multoque ante per Prophetam Spiritus Sanctus: Propter te mortificamur tota die, estimati sumus ut oues occisionis . Et post multas etates illa sententia: Memento semper diem mortis, et nunquam peccabis . Disertissimique preceptum  Satyrici:

uiue memor lethi, fugit hora, hoc quod loquor, inde est.

Sic ergo  etatem duxit, et uixit, ut semper se crederet esse morituram. Sic induta est uestibus, ut meminisset sepulcri, offerens se hostiam rationabilem, uiuam, placentem Deo.

7. Quando Romam uenit.---Denique cum et me Romam cum sanctis Pontificibus, Paulino et Epiphanio, Ecclesiastica  traxisset necessitas  et uerecunde nobilium feminarum oculos declinarem, ita egit secundum Apostolum, importune, opportune , ut pudorem meum sua superaret industria. Et quia alicuius tunc nominis esse 956 existimabar super studio Scripturarum, nunquam conuenit, quin de Scripturis aliquid interrogaret: nec ut statim [al. nec statim] acquiesceret, sed moueret e contrario questiones; non ut contenderet, sed ut querendo disceret earum solutiones, quas opponi posse intelligebat. Quid in illa uirtutum, quid ingenii, quid sanctitatis, quid puritatis inuenerim, uereor dicere, ne fidem credulitatis excedam, et tibi maiorem dolorem incutiam, recordanti quanto bono carueris. Hoc solum dicam, quod quidquid in nobis longo fuit studio congregatum, et meditatione diuturna, quasi in naturam uersum; hoc illa libauit, hoc didicit, atque possedit: ita ut post profectionem nostram, si de aliquo testimonio Scripturarum esset oborta contentio, ad illam iudicem pergeretur. Et quia ualde prudens erat, et nouerat illud, quod appellant Philosophi id est, decere quod facias: sic ad interrogata respondebat, ut etiam sua, non sua diceret, sed uel mea, uel cuiuslibet alterius, ut in eo ipso quod docebat, se discipulam fateretur.  Sciebat enim dictum ab Apostolo: Docere autem mulieri non permitto  ; ne uirili sexui, et interdum Sacerdotibus, de obscuris et ambiguis sciscitantibus, facere uideretur iniuriam.

8. In nostrum locum statim audiuimus te illius adhesisse consortio, et nunquam ab illa ne transuersum quidem unguem, ut dicitur, recessisse. Eadem domo,  eodem cubiculo usam, ut omnibus in urbe clarissima notum fieret, et te matrem, et illam filiam reperisse. Suburbanus ager uobis pro monasterio fuit, et rus electum pro solitudine. Multoque ita uixistis tempore, ut ex imitatione uestri,  conuersatione multarum gauderemus Romam factam Ierosolymam. Crebra uirginum monasteria, monachorum innumerabilis multitudo; ut pro frequentia seruientium Deo, quod prius ignominie 957 fuerat, esset postea glorie. Interim absentiam nostri mutuis solabamur alloquiis, et quod carne non poteramus, spiritu reddebamus. Semper obuiare epistolis, superare officiis, salutationibus preuenire. Non multum perdebat absentia, que iugibus sibi litteris iungebatur.

9. Origeniste.---In hac tranquillitate, et Domini seruitute, heretica in his prouinciis exorta tempestas, cuncta turbauit; et in tantam rabiem concitata est, ut nec sibi, nec ulli bonorum parceret. Et quasi parum esset, hic uniuersa mouisse,  nauem plenam blasphemiarum Romano intulit portui. Inuenitque protinus patella operculum, et Romane fidei purissimum fontem, lutosa ceno permiscuere uestigia. Nec mirum si in plateis, et in foro rerum uenalium, fictus ariolus stultorum uerberet  nates, et obtorto fuste dentes mordentium quatiat: cum uenenata spurcaque doctrina Rome inuenerit quos induceret. Tunc librorum infamis interpretatio: tunc discipulus ,  uere nominis sui, si in talem magistrum non impegisset. Tunc nostrorum  contradictio, et  Phariseorum turbata est schola. Tunc sancta Marcella, que diu se cohibuerat, ne per emulationem quippiam facere uideretur, postquam  sensit fidem apostolico ore laudatam , in plerisque uiolari, ita ut sacerdotes quoque, et nonnullos monachorum, maximeque seculi homines, in assensum sui traheret; ac simplicitati illuderet Episcopi  , qui de suo ingenio ceteros estimabat, publice restitit: malens Deo placere, quam hominibus.

10. Laudat Saluator in Euangelio uillicum iniquitatis, quod contra dominum quidem fraudulenter, attamen pro se prudenter fecerit . Cernentes heretici de parua scintilla maxima incendia concitari; et suppositam dudum flammam iam ad 958 culmina peruenisse; nec posse latere, quod multos deceperat, petunt, et impetrant ecclesiasticas epistolas: ut communicantes Ecclesie discessisse uiderentur. Non multum tempus in medio, succedit in pontificatum uir insignis Anastasius, quem  diu Roma habere non meruit, ne orbis caput sub tali episcopo truncaretur. Imo idcirco raptus atque translatus est, ne semel latam sententiam, precibus suis flectere conaretur: dicente Domino ad Ieremiam: Ne oraueris pro populo isto, neque depreceris in bonum. Quia si ieiunauerint, non exaudiam preces eorum. Et si holocausta et uictimas obtulerint, non suscipiam eas. In gladio enim et fame, et pestilentia ego consumam eos . Dicas, quid hec ad laudem Marcelle? Damnationis hereticorum hec fuit principium: dum adducit testes, qui prius ab eis eruditi, et postea ab heretico fuerant errore correpti: dum ostendit multitudinem deceptorum, dum impia ingerit uolumina, que emendata manu scorpii  monstrabantur: dum acciti frequentibus litteris heretici, ut se defenderent, uenire non sunt ausi: tantaque uis conscientie fuit, ut  magis absentes  damnari, quam presentes coargui maluerint. Huius tam gloriose uictorie origo Marcella est: tuque caput horum et causa bonorum, scis me uera narrare: que nosti, uix de multis pauca me dicere, ne legenti fastidium faciat odiosa replicatio; et uidear apud maleuolos sub occasione laudis alterius, stomachum meum digerere. Pergam ad reliqua.

11. De Occidentis partibus ad Orientem turbo transgressus, minitabatur plurimis magna naufragia. Tunc impletum est: Putas ueniens Filius hominis fidem  inueniet super terram ? Refrigerata caritate multorum, pauci qui amabant fidei ueritatem, nostro lateri iungebantur, 959 quorum publice petebatur caput: contra quos opes omnes parabantur; ita ut  Barnabas quoque duceretur in illam simulationem, imo apertum parricidium, quod non uiribus, sed uoluntate commisit. Et ecce uniuersa tempestas, Domino flante, deleta est, expletumque uaticinium prophetale: Auferes spiritum eorum et deficient, et in puluerem suum reuertentur  In illa dic peribunt omnes cogitationes eorum . Et illud Euangelicum: Stulte, hac nocte auferetur anima tua a te: que autem preparasti, cuius erunt ?

12. Dum hec aguntur in Iebus , terribilis de Occidente rumor affertur, obsideri Romam,  et auro salutem ciuium redimi, spoliatosque rursum circumdari, ut post substantiam, uitam quoque perderent. Heret uox, et singultus intercipiunt uerba dictantis. Capitur Urbs, que totum cepit orbem: imo fame perit antequam gladio, et uix pauci qui caperentur, inuenti sunt. Ad nefandos cibos erupit esurientium rabies, et sua inuicem membra laniarunt, dum mater non parcit lactenti infantie, et recipit [al. et suo recipit] utero, quem paulo ante effuderat. Nocte Moab capta est, nocte cecidit murus eius . Deus, uenerunt gentes in hereditatem tuam, polluerunt templum sanctum tuum. Posuerunt Ierusalem in pomorum custodiam: posuerunt cadauera sanctorum tuorum escas uolatilibus celi, carnes Sanctorum tuorum bestiis terre. Effuderunt sanguinem eorum tanquam aquam in circuitu Ierusalem, et non erat qui sepeliret .

Quis cladem illius noctis, quis funera fando
Explicet, aut possit lacrymis equare dolorem?
Urbs antiqua ruit, multos dominata per annos;
Plurima, perque uias sparguntur inertia passim
Corpora, perque domos, et plurima mortis imago. .

960 13. Cum interim, ut in tanta confusione rerum, Marcelle quoque domum cruentus uictor ingreditur.  Sit mihi fas audita loqui , imo a sanctis uiris uisa narrare, qui interfuere presentes, qui te dicunt in periculo quoque ei fuisse sociatam. Intrepido uultu excepisse dicitur introgressos: cumque posceretur aurum, et defossas opes uili excusaret tunica, non tamen fecit fidem uoluntarie paupertatis. Cesam fustibus flagellisque, aiunt non sensisse tormenta; sed hoc lacrymis, hoc pedibus eorum prostratam egisse, ne te a suo consortio separarent: ne sustineret adolescentia, quod senilis etas timere non poterat. Christus dura corda molliuit, et inter cruentos gladios inuenit locum pietas. Cumque et illam et te ad  apostoli Pauli basilicam barbari deduxissent, ut uel salutem uobis ostenderent, uel sepulcrum; in tantam letitiam dicitur erupisse, ut gratias ageret Deo, quod te integram sibi reseruasset: quod pauperem illam non fecisset captiuitas, sed inuenisset: quod egeret quotidiano cibo: quod saturata Christo, non sentiret esuriem: quod et uoce et opere loqueretur, Nuda exiui de utero matris mee, nuda et redeam. Sicut Domino uisum est, ita et factum est. Sit nomen Domini benedictum .

14. Post aliquot dies, sano, integro, uegetoque corpusculo, obdormiuit in Domino: et te paupertatule sue, imo per te pauperes reliquit heredes, claudens oculos in manibus tuis, reddens spiritum in tuis osculis; dum inter lacrymas tuas illa  rideret conscientia uite bone, et premiis futurorum. Hec tibi, Marcella uenerabilis, et hec tibi Principia filia, una et breui lucubratione dictaui, non eloquii uenustate, sed uoluntate in uos animi gratissimi, et Deo, et legentibus placere desiderans.



EPISTOLA CXXuIII  . 961 AD GAUDENTIUM. De Pacatule infantule educatione.

Docet quibus rudimentis imbuenda sit rudis etas puelle, uirginitati destinate, prius quam boni maligue discrimen nouerit.

1. Causa difficilis, paruule scribere, que non intelligit quid loquaris: cuius animum nescias: de cuius uoluntate periculose promittas; ut secundum preclari Oratoris  exodium, spes in ea  magis laudanda sit, quam res. Quid enim horteris ad continentiam, que placentas desiderat? que in sinu matris garrula uoce balbutit? cui dulciora sunt mella, quam uerba? Audiat profunda Apostoli, que anilibus magis fabulis delectatur? Prophetarum enigmata sentiat, quam tristior gerule uultus exagitat? Euangelii intelligat maiestatem, ad cuius fulgura omnis mortalium sensus hebetatur? Ut parenti subiiciatur horter, que manu tenera ridentem uerberat matrem? Itaque Pacatula nostra hoc epistolium post lectura suscipiat. Interim, modo litterarum elementa cognoscat, iungat syllabas, discat nomina, uerba consociet: atque ut uoce tinnula ista meditetur, proponantur ei crustula:  mulsa premia, et quidquid gustu suaue est: quod uernat in floribus, quod rutilat in gemmis, quod blanditur in pupis, acceptura festinet. Interim et tenero tentet pollice fila ducere: rumpat sepe stamina, ut aliquando non rumpat: post laborem lusibus gestiat: de matris pendeat collo: rapiat oscula propinquorum: Psalmos mercede decantet: amet quod cogitur discere, ut non opus sit, sed delectatio, non necessitas, sed uoluntas.

2. Solent quedam, cum futuram uirginem spoponderint, pulla tunica eam 962 induere, et furuo [al. fuluo] operire pallio, auferre linteamina: nichil in collo, nichil in capite auri sinere: reuera bono consilio, ne habere discat in tenero, quod postea ponere compellatur. Aliis uero e contra uidetur. Quid enim, aiunt, si ipsa non habuerit, habentes alias non uidebit?  genus femineum est; multasque etiam insignis pudicitie, quamuis nulli uirorum, tamen sibi scimus libenter ornari. Quin potius habendo satietur; et cernat laudari alias, que ista non habeant. Meliusque est, ut satiata contemnat, quam non habendo, habere desideret. Tale uero quid et Isrelitico fecisse  populo Dominum, ut cupientibus egyptias carnes, usque ad nauseam, et uomitum preberet examina coturnicum: multosque seculi prius homines, facilius carere experta corporis uoluptate, quam eos qui a pueritia libidinem nesciant. Ab alii enim nota calcari, ab aliis ignota appeti. Illos uitare penitendo suauitatis insidias, quas fugerunt: hos carnis illecebras, dulci titillatione corporis blandientes dum mella putant, uenena noxia reperire. Mel enim distillare labia meretricis ; quod ad tempus impinguat uescentium fauces, et postea felle amarius inuenitur. Unde et in Domini sacrificiis mel non offerunt, ceraque  contempta, que mellis hospitium est, oleum accenditur in templo Dei ; quod de amaritudine exprimitur oliuarum. Pascha quoque cum amaritudinibus comedi  in azymis sinceritatis et ueritatis :  quas qui habuerit, in seculo persecutionem sustinebit. Unde et Propheta mystice cantat: Sedebam solus, quia amaritudine repletus sum .

3. Quid igitur? luxuriandum est in adolescentia, ut postea luxuria fortius contemnatur? Absit uero, inquiunt, Unusquisque enim in qua uocatione uocatus est, in ea permaneat . Circumcisus quis, id est, uirgo uocatus est, non adducat preputium, hoc est non querat pelliceas tunicas nuptiarum, quibus Adam eiectus de paradiso uirginitatis, indutus 963 est. In preputio quis uocatus est, hoc est, habens uxorem, et matrimonii pelle circumdatus, non querat uirginitatis, et eterne pudicitie nuditatem, quam semel habere desiuit; sed utatur uase suo in sanctificatione et pudicitia , bibatque de fontibus suis, et non querat cisternas luparum dissipatas, que purissimas aquas pudicitie continere non possunt . Unde et idem Paulus in eodem capitulo, de uirginitate, et nuptiis disputans, seruos carnis uocat in matrimonio constitutos: liberos eos, qui absque iugo nuptiarum, tota Domino seruiunt libertate. Quod loquimur, non in uniuersum loquimur, sed in parte tractamus: nec de omnibus, sed de quibusdam dicimus. Ad utrumque enim sexum, non solum ad uas infirmum, noster sermo dirigitur. uirgo es, quid te mulieris delectat societas? quid fragilem, et  sutilem ratem magnis committis fluctibus, et grande periculum nauigationis incerte securus ascendis? Nescis quid desideres, et tamen sic  ei iungeris, quasi aut ante desideraueris, aut  postea desideraturus sis. Sed ad ministerium iste sexus est aptior. Elige ergo anum deformem, elige probate in Domino continentie. Quid te adolescentula, quid pulchra, quid luxuriosa delectat? Uteris balneis, cute nitida, rubicundis genis incedis, carnibus uesceris, affluis diuitiis, pretiosa ueste circumdaris, et iuxta serpentem mortiferum secure dormire te credis? At non habitas in eodem hospitio. In nocte dumtaxat. Ceterum totos dies in huius confabulatione consumis. Quare solus cum sola, et non cum arbitris sedes, ut cum ipse non pecces, aliis peccare uidearis: ut exemplo sis miseris, qui nominis tui auctoritate delinquant? Tu quoque uirgo, uel uidua, cur tam longo sermone uiri retineris? cur cum solo relicta non metuis? Saltem alui te, uessice cogat necessitas, ut exeas foras, ut deseras in hac re eum, cum quo licentius, quam cum  germano: multo inuerecundius, quam cum marito egisti. Sed de Scripturis sanctis aliquid interrogas: Interroga publice; audiant pedisseque, audiant comites 964 tue. Omne quod manifestatur, lux est . BONUS SERMO secreta non querit, quin potius delectatur laudibus suis et testimonio plurimorum. Magister egregius contemnit uiros, despicit fratres, et in unius muliercule secreta eruditione desudat.

3. Declinaui parumper de mea disputatione, aliorum occasione; et dum infantem Pacatulam instituo, imo et nutrio, multarum subito mihi male pacatarum bella suscepi. Reuertar ad propositum: Sexus femineus suo iungatur sexui: nesciat, imo timeat cum pueris ludere. Nullum impudicum uerbum nouerit; et si forte in tumultu familie discurrentis aliquid audiat, non intelligat. Matris nutum pro uerbis ac monitis, et pro imperio habeat. Amet ut parentem, subiiciatur ut domine, timeat ut magistram. Cum autem uirgunculam rudem et edentulam, septimus etatis annus exceperit, et ceperit erubescere, scire quid taceat, dubitare quid dicat: discat  memoriter Psalterium, et usque ad annos pubertatis, libros Salomonis: Euangelia, Apostolos, et Prophetas sui cordis thesaurum faciat. Nec liberius procedat ad publicum, nec semper ecclesiarum querat celebritatem. In cubiculo suo totas delicias habeat. Nunquam iuuenculos, nunquam cincinnatos uideat, uocis dulcedines per aurem animam uulnerantes, puellarumque lasciuia repellantur. Que quanto licentius adeunt, tanto difficilius euitantur: et quod didicerunt, secreto docent, inclusamque Danen uulgi sermonibus uiolant. Sit ei magistra comes, pedagoga custos: non multo uino dedita: non, iuxta Apostolum, otiosa atque uerbosa; sed sobria, grauis, lanifica, et ea tantum loquens, que animum puellarem ad uirtutem instituant. Ut enim aqua in areola digitum sequitur precedentem, ita etas mollis, et tenera in utramque partem flexibilis est, et quocumque duxeris, trahitur. Solent lasciui et comptuli iuuenes  blandimentis, affabilitate, munusculis, aditum sibi per nutrices aut alumnas querere; et cum clementer intrauerint, de scintillis incendia concitare, paulatimque proficere 965 ad impudentiam: et nequaquam posse prohiberi, illo in se uersiculo comprobato: Aegre reprehendas, quod sinis consuescere. Pudet dicere: et tamen dicendum est: Nobiles femine,  que nobiliores habuere neglectui procos, uilissime conditionis hominibus, et seruulis copulantur; ac sub nomine religionis, et umbra continentie, interdum deserunt uiros, Helene sequuntur Alexandros, nec Menelaos pertimescunt. uidentur hec, plaguntur, et non uindicantur: quia multitudo peccantium peccandi licentiam subministrat.

 4. Proh nefas, orbis terrarum ruit, in nobis peccata non ruunt. Urbs inclyta et Romani imperii caput, uno hausta est incendio. Nulla est regio, que non exules Romanos habeat. In cineres ac fauillas sacre quondam Ecclesie conciderunt, et tamen studemus auaritie.  uIuIMUS QUASI altera die morituri, et edificamus quasi semper in hoc seculo uicturi. Auro parietes, auro laquearia, auro fulgent capita columnarum, et nudus atque esuriens ante fores nostras Christus in paupere moritur. Legimus Aaron Pontificem isse obuiam furentibus flammis, et accenso thuribulo, Dei iram cohibuisse . Stetit inter mortem, et uitam Sacerdos magnus, nec ultra uestigia eius ignis procedere ausus est. Moysi loquitur Deus: Dimitte me, et delebo populum istum . Quando dicit: dimitte me, ostendit se teneri posse, ne faciat quod minatus est, Dei enim potentiam serui preces impediebant. Quis putas ille sub celo est, qui nunc ire Dei possit occurrere? qui obuiare flammis? et cum Apostolo dicere, Optabam ego anathema esse pro fratribus meis ? Pereunt cum pastoribus greges, quia sicut populus, sic Sacerdos. Moyses compassionis loquebatur affectu: Si dimittis populo huic, dimitte: sin autem, dele me de libro tuo . uult perire cum pereuntibus, nec propria salute contentus est. Gloria quippe regis, multitudo populi . His Pacatula nostra nata est temporibus. Inter hec crepundia primam carpit etatem, ante lacrymas scitura, quam risum; prius fletum 966 sensura, quam gaudium. Necdum introitus, iam exitus. Talem semper putet fuisse mundum. Nesciat preterita, fugiat presentia, futura desideret. Hec ut tumultuario sermone dictarem, et post neces amicorum, luctumque perpetuum, infanti senex longo postliminio scriberem, tua, Gaudenti frater, impulit caritas: maluique parum, quam nichil omnino poscenti dare: quia in altero uoluntas oppressa luctu, in altero amicitie dissimulatio est.



EPISTOLA CXXIX  . AD DARDANUM  . De Terra promissionis.

Ferram promissionis non eam esse, quam Iudei possederunt: sed aliam celestem intelligendam, terram nempe uiuentium, mitibus in Euangelio repromissam. Neque aliam causam miseriarum et eterne captiuitatis Iudeorum esse, quam sanguis Christi effusus, et execrabile facinus, quo mortem ipsi inferre non timuerunt.

1. Queris Dardane, Christianorum nobilissime, et  nobilium christianissime, que sit terra repromissionis,  quam Iudei redeuntes ex Aegypto possederunt, cum a maioribus eorum iam fuerit ante possessa, ac proinde non sit promissa, sed reddita! His enim uerbis uteris in calce epistole tue. Quod interrogans, uideris illud sentire, quod plurimis nostrorum placet, aliam repromissionis terram esse querendam, de qua et Dauid loquitur in psalmo: Credo uidere bona Domini, in terra uiuentium . Et Dominus in Euangelio: Beati mites, quoniam ipsi possidebunt terram . Utique Dauid quando hec cantabat in spiritu, in terra repromissionis erat, et non solum in Iudee finibus morabatur, sed multarum in circuitu nationum uictor extiterat, que a torrente Aegypti, qui est Rhinocorure, usque ad Euphratem fluuium tendebantur; dicens in alio loco: In Idumeam extendam calceamentum 967 meum: mihi alienigene  seruient . Quomodo ergo se credebat accipere, quod iam uictoria possidebat? Et ne forsitan legentibus Iudeis ambiguum derelinquat, que sit illa terra, quam uidere cupiebat, ipso sermone demonstrat, dicens: Credo uidere bona Domini, in terra uiuentium. Ergo terra Iudee, que ditionis illius erat, non est terra uiuentium, id est Abraham, Isaac, et Iacob, de quibus Dominus in questione Resurrectionis dicit: Non est Deus mortuorum, sed uiuentium : uerum terra et regio mortuorum, de quibus loquitur Ezechiel: Anima que peccauerit, ipsa morietur . Et: Non mortui laudabunt te Domine, sed nos qui uiuimus  : qui et in resurrectione occursuri sunt Domino Saluatori, dicente Apostolo: Hoc enim dico uobis in sermone Domini, quoniam nos qui uiuimus, qui relinquimur in aduentum Domini, non preueniemus eos qui  dormiunt : de quibus et Ieremias loquitur: Derelinquentes te, super terram scribentur . Quodque Dauid promittit: Credo uidere bona Domini, ad spiritalem nos perspicue trahit intelligentiam. Que enim bona rex alia requirebat, aut quo indigebat, qui tante potentie fuit, ut partis per illum opibus, Salomon filius eius  contentus esset? Sed in terra uiuentium bona illa querebat, que nec oculus uidit, nec auris audiuit, nec in cor hominis ascenderunt, que preparauit Deus diligentibus se. Quod autem in Euangelio dicitur: Beati mites, quoniam ipsi possidebunt terram ; iuxta litteram sibi uidetur esse contrarium. Non enim terre possessio mansuetorum est et mitium, qui sepe etiam a parentibus derelicta perdunt propter mansuetudinem: sed uirorum fortium et uiolentorum, qui sunt  ad bella promptissimi. Denique et in psalmo quadragesimo quarto, qui sub nomine Salomonis ad Christi Ecclesieque eius sacramentum refertur, scribitur: Accingere gladio tuo super femur tuum, Potentissime. Specie tua et decore tuo, intende, et prosperare, et regna. Propter mansuetudinem et iustitiam et ueritatem, et deducet te mirabiliter dextera tua. 968 Hic est qui et in alio psalmo loquebatur: Memento, Domine, Dauid, et omnis mansuetudinis eius . Et iterum: Assumens mansuetos Dominus . Et apertius in Euangelio: Discite a me, quia humilis sum, et mansuetus corde . In cuius typum et Moyses omnium hominum, qui erant super terram, mansuetissimus scribitur .

2. Hec est, ut diximus, terra uiuentium, in qua sanctis uiris atque mansuetis bona Domini preparantur: que ante aduentum in carne Domini Saluatoris, nec Abraham, nec Isaac, nec Iacob, nec Prophete, et alii iusti uiri consequi potuerunt. Denique et Abraham, licet diuersis locis, cum Lazaro uidetur apud inferos : et Iacob uir iustus dicit: Lugens et gemens descendam ad Infernum . SANGUIS CHRISTI, clauis paradisi est, dicentis ad latronem: Hodie mecum eris in paradiso . Ista est, ut diximus, terra uiuentium, terra diuitiarum et bonorum Dei  , quam primus Adam perdidit, et secundus Adam inuenit: imo ab illo perditam iste restituit, dicente Apostolo: Regnauit mors ab Adam usque ad Moysen  in similitudinem preuaricationis Adam, qui est forma futuri . uolumus scire manifestius, que sit hec terra, legamus in Malachia: Beatos uos dicent omnes, dicit Dominus: quoniam eritis uos  in terra uoluntaria  [al. uoluptaria], que significantius Grece appellatur , quam uel Sancti desiderant, uel que placeat Deo. Isaias quoque in hec uerba consentit, dicens: Et erit uir abscondens sermones suos, et apparebit in terra Sion, sicut fluuius gloriosus in terra sitienti . Que est terra Sion, in qua apparebit fluuius gloriosus? illa uidelicet, de qua idem Dauid in alio psalmo canit: Gloriosa dicta sunt de te, ciuitas Dei. Et iterum: Diligit Dominus portas Sion, super omnia tabernacula Iacob . Numquid istas portas diligit Deus, quas uidemus in cineres et fauillas esse conuersas? Non dico prudentibus, sed ne stultis quidem hoc persuaderi potest. Ego arbitror et illud, quod in sexagesimo quarto Psalmo legimus: uisitasti terram, et inebriasti eam: multiplicasti locupletare illam. Fluuius 969 Dei repletus est aquis: parasti cibum illorum, quoniam sic est preparatio eius: sulcos eius inebria, multiplica genimina illius: in stillicidiis eius letabitur germinans; huic sensui conuenire. Illa enim terra quotidie uisitatur a Deo, et inebriatur, cunctisque plena est diuitiis. De hac fluuius egreditur Dei,  de quo scriptum est: Fluminis impetus letificat ciuitatem Dei ; qui et in descriptione templi Ezechiel mystico sermone narratur : in cuius ripis arbores sunt, ex utraque parte per singulos menses nouis frugibus abundantes. De qua terra et in Prouerbiis uir scripsit sapientissimus: Qui operatur terram suam, implebitur panibus . Quod si de hac terra quam cernimus, et que magis a peccatoribus possidetur, de qua scriptum est: Maledicta terra in operibus tuis , aliquis intelligendum putat; respondeat quomodo possit hec stare sententia: Qui operatur terram suam implebitur panibus. Quanti enim operantur terram, et exercent uomere: et tamen multis impedientibus causis, egestate conficiuntur et penuria? Sed considerandum, Scriptura quid dicat: Qui operatur terram suam, que proprie iuris sui est, de qua nunquam eiici potest: secundum quem sensum et illud scriptum est: Redemptio anime uiri, proprie diuitie . Et hoc secundum litteram sentiri non potest. Quanti enim alienis amicorumque redimuntur pecuniis? Huius terre cultores et agricole, Apostoli sunt, quibus dicitur: uos estis sal terre . Et in alio loco: In patientia uestra, possidebitis animas uestras : quorum unus, uas electionis, confidentissime loquebatur? Dei enim cooperatores sumus, Dei agricultura, Dei edificatio estis ; et multa alia, que idcirco non replico, ne sensum uidear legentis obtundere, et memorie illius diffidere.

3. Illud quoque sollicita mente tractemus, et Scripturarum nos doceat auctoritas, sanctos huius terre, quam Iudei terram repromissionis autumant, non habitatores esse, sed accolas atque peregrinos. Ex iusti uiri persona legimus: Aduena sum ego et peregrinus, sicut omnes patres mei . Qui cum diu in terre huius tenebris uersaretur, flebiliter ingemiscit et dicit, Heu me, quia peregrinatio mea prolongata est, habitaui cum 970 habitantibus Cedar,  multum incola fuit anima mea . Ubicumque autem habitator terre legitur, et priora, et media, et extrema tractemus, et liquido Scripturarum poterit regula comprobari, semper habitatores terre peccatores appellari: de quibus in Apocalypsi Ioannis illud exemplum est: ue habitatoribus terre . Abraham ad quem primum facta est repromissio, dicente Domino. Tibi dabo terram hanc et semini tuo , iuxta Stephani primi in Christo martyris concionem, ne uestigium quidem pedis huius terre dicitur accepisse. Ita enim scriptum est: Tunc egressus de terra Chaldeorum habitauit in Carran: et inde, postquam mortuus est pater eius, migrauit in terram, in qua uos nunc habitatis: et non dedit ei possessionem, ne uestigium quidem pedis, quam repromisit dare ei in possessionem, et semini eius post eum . Ac ne forsitan lectoris tacita cogitatio trahat eum ad illam intelligentiam, ut quod non est  datum parenti, reddatur posteris, uas electionis loquitur ad Hebreos: Fide qui uocatur Abraham, obediuit egredi in locum, quem accepturus erat in possessionem: et egressus est, nesciens quo iret. Fide peregrinatus est in terra repromissionis, quasi in aliena: in tabernaculis habitans cum Isaac et Iacob, et coheredibus eiusdem promissionis: exspectauit enim fundamentum habentem ciuitatem, cuius artifex et creator Deus est . Et iterum cum de Abel et Enoch, et Ne, Saraque dixisset, intulit: Iuxta fidem mortui sunt hi omnes, non acceptis repromissionibus, sed procul eas uidentes et salutantes et confitentes, quia peregrini et aduene erant super terram. Qui enim hec loquuntur, ostendunt quod querant patriam: et siquidem illius recordabantur, de qua egressi erant, habebant tempus, ut reuerterentur: nunc uero meliorem desiderant, id est celestem . Multisque in medio Sanctis commemoratis, ad extremum intulit, Et hi omnes testimonium habentes in fide, non acceperunt repromissionem, Deo de nobis melius quid prouidente, ne sine nobis perfecti fierent . Accessimus enim ad montem Sion et ciuitatem Dei uiuentis, Ierusalem celestem,  et multa millia angelorum solemnitatis, et Ecclesiam primitiuorum, qui scripti sunt in celis . Nec me fugit, quod perfidia Iudeorum hec testimonia non suscipiat, 971 que utique ueteris Testamenti auctoritate firmata sunt. Illud nostris dicendum est, hanc epistolam que inscribitur ad Hebreos,  non solum ab ecclesiis Orientis, sed ab omnibus retro ecclesiasticis Greci sermonis scriptoribus, quasi Pauli apostoli suscipi, licet plerique eam uel Barnabe, uel Clementis arbitrentur; et nichil interesse, cuius sit, cum ecclesiastici uiri sit, et quotidie ecclesiarum lectione celebretur. Quod si eam Latinorum consuetudo non recipit inter Scripturas canonicas; nec Grecorum quidem ecclesie Apocalypsin Ioannis eadem libertate suscipiunt; et tamen nos utramque suscipimus, nequaquam huius temporis consuetudinem, sed ueterum scriptorum auctoritatem sequentes, qui plerumque utriusque abutuntur testimoniis, non ut interdum de apocryphis facere solent, quippe qui et gentilium litterarum  raro utantur exemplis, sed quasi canonicis et ecclesiasticis.

4  Respondeant mihi qui hanc terram  possessam putant a populo Iudeorum, postquam reuersus est ex Aegypto, quantum possederit; utique a Dan usque Bersabee, que uix centum sexaginta millium in longum spatio tenditur. Neque enim Dauid et Salomon potentissimos reges, exceptis  iis quos post uictoriam in amicitiam receperunt, plus tenuisse Scriptura testatur . Et hoc dico, ut taceam quinque Palestine ciuitates, 972 Gazam, Ascalonem, Geth, Accaron, et Azotum: Idumeos quoque  a meridiana plaga uix  septuaginta quinque millibus ab Ierosolyma separatos, Arabas et Agarenos, quos nunc Sarracenos uocant, in uicinia urbis Ierusalem. Pudet dicere latitudinem terre repromissionis, ne ethnicis occasionem blasphemandi dedisse uideamur. Ab Ioppe usque ad uiculum nostrum Bethleem, quadraginta sex millia sunt, cui succedit uastissima solitudo, plena ferocium barbarorum de quibus dicitur, Contra faciem  omnium fratrum suorum habitabit ; et quorum facit Peta eloquentissimus mentionem. Lateque uagantes Barcei, a Barca oppido, quod in solitudine situm est; quos nunc corrupto sermone, Afri Baricianos uocant. Hi sunt qui pro locorum qualitatibus, diuersis nominibus appellantur; et a Mauritania per Africam et Aegyptum, Palestinamque et Phenicem, Celen Syriam et Osrhohenem, Mesopotamiam, atque Persidem tendunt ad Indiam. Hec est, Iudee, tuarum longitudo et latitudo terrarum; in his gloriaris, super his te per diuersas prouincias ignorantibus iactitas.

Ad populum phaleras, ego te intus et in cute noui. .

5.  Quod si obieceris terram repromissionis dici, que in Numerorum uolumine continetur ,  a meridie maris Salinarum per  Sina et Cades-Barne, usque ad torrentem Aegypti, qui iuxta Rhinocoruram mari magno influit; et 973 ab occidente ipsum mare, quod Palestine, Phenici, Syrie Celes, Cilicieque  protenditur; ab aquilone Taurum montem et Zephyrium usque Emath, que appellatur Epiphania Syrie; ad orientem uero per Antiochiam et lacum Cenereth, que nunc Tyberias appellatur, et Iordanem, qui mari influit Salinarum, quod nunc Mortuum dicitur; trans Iordanem autem duarum et semis tribuum possessio est, Ruben et Gad, et dimidie tribus Manasse. Et ego fatebor hec tibi repromissa, non tradita: si obseruasses mandata Dei, et in preceptis illius ambulasses; si non pro omnipotente Deo coluisses Beelphegor et  Baalim, Beelzebub et Chamos; quos quia pretulisti Deo, omnia que tibi promissa fuerant, perdidisti. Et mihi in Euangelio promittuntur regna celorum, que instrumentum uetus omnino non nominat. Sed si non fecero que precepta sunt, nequaquam erit culpa in promittente, sed in me qui promissum accipere non merui. Ubi enim optio proponitur ad eligendum, qui operari renuis, frustra cupias quod promissum est. Lege librum Iosue et Iudicum, et quantis possessionum angustiis sis coarctatus, intelliges. Quid diuersarum urbium alienigenas commemorem, quos populus Iudeorum non quiuit expellere de urbibus et sedibus suis, cum ipsa metropolis tua prius Iebus, postea Salem, tertio Ierosolyma, et nunc Aelia, Iebuseos expellere non ualuerit; sed manserit cum eis in scandalum exemplumque uicinorum: intantum ut ibi templum tuum conditum sit, ubi area Orne fuerit Iebusei, et ipsum templum septuaginta millium  latomorum, et octoginta millium uectorum, hoc est, centum quinquaginta millium, exceptis prepositis operum, pre multitudine habitantium tecum incircumcisorum, ab ethnicis extructum sit.

6. Nec hoc dico in suggillationem terre Iudee, ut hereticus sycophanta mentitur; aut quo auferam historie ueritatem, que fundamentum est intelligentie spiritalis, sed ut decutiam supercilium Iudeorum, qui synagoge angustias, Ecclesie latitudini preferunt. Si enim occidentem tantum sequuntur 974 litteram, et non spiritum uiuificantem, ostendant terram repromissionis lacte et melle manantem. Sin  autem per tropologiam dictum putant pro rerum omnium abundantia: et nos terram confessionis terramque uiuentium, terre ueprium preferemus, dicente Domino ad Moysen de abiectione Isrelis et assumptione gentium, Dimitte me, ut deleam populum istum, et faciam te in gentem magnam . Et eodem Patre ad filium, Postula a me, et dabo tibi hereditatem tuam, et possessionem tuam terminos terre . Et apertius per Isaiam, Parum tibi est, ut sis puer meus ad suscitandas tribus Iacob, et feces, uel reliquias Isrel congregandas. Dedi te in lucem cunctis gentibus, ut sis saluator uniuerse terre . Ex quo perspicue demonstratur, omnia illius populi in umbra et typo, et imagine precessisse, scripta autem esse pro nobis, in quos fines seculi decurrerunt.

7. Multa, Iudee, scelera commisisti, cunctis circa te seruisti nationibus. Ob quod factum? utique propter idolatriam. Cumque seruisses crebro, misertus tui est Deus, et misit Iudices et saluatores, qui te de famulatu Moabitarum et Ammonitarum, Philistiim quoque et diuersarum gentium liberarunt. Nouissime sub regibus offendisti Deum, et omnis tua prouincia, gente  Babylonica uastante, deleta est. Per septuaginta annos templi solitudo permansit. A Cyro rege Persarum est laxata captiuitas. Esdras hoc et Nehemias planissime referunt. Exstructum est templum sub Dario rege Persarum atque Medorum a Zorobabel filio Salathiel, et Iesu filio Iosedec sacerdote magno. Que passi sitis a Medis, Aegyptiis, Macedonibusque, non enumero. Nec tibi adducam in memoriam Antiochum Epiphanem crudelissimum omnium tyrannorum nec Gn. Pompeium, Gabinium, Scaurum, uarum, Cassium, Sosiumque replicabo, qui tuis urbibus et precipue Ierosolyme insultauere. Ad extremum sub uespasiano et Tito urbs capta, templumque subuersum est. Deinde ciuitatis usque ad Hadrianum principem per quinquaginta annos mansere reliquie. Post euersionem Templi paulo minus per quadringentos 975 annos et urbis et templi ruine permanent. Ob quod tantum facinus? Certe non colis idola, sed etiam seruiens Persis atque Romanis, et captiuitatis pressus iugo, ignoras alienos deos. Quomodo clementissimus quondam Deus, qui nunquam tui oblitus est: nunc per tanta spatia temporum miseriis tuis non adducitur, ut soluat captiuitatem, et ut uerius dicam, expectatum tibi mittat Antichristum? Ob quod, inquam, facinus, et tam execrabile scelus auertit a te oculos suos? Ignoras? Memento uocis parentum tuorum, Sanguis eius super nos, et super filios nostros . Et, uenite occidamus eum, et nostra erit hereditas . Et, non habemus regem, nisi Cesarem . Habes quod elegisti, usque ad finem mundi seruiturus es Cesari, donec gentium intreat plenitudo, et sic omnis Isrel saluus fiat, ut qui quondam erat in capite, uertatur in caudam.

8. Hec tibi, uir eloquentissime, in  duplicis Prefecture  honore transacto, nunc in Christo honoratior, tumultuaria et breui lucubratione dictaui, ne uiderer omnino reticere. Eodem enim tempore, imo eodem mihi die, et littere tue reddite sunt, et mee  expetite, ut aut tacendum fuerit, aut incompto eloquio respondendum: quorum alterum pudoris, alterum caritatis est.



EPISTOLA CXXX.  . AD DEMETRIADEM. De seruanda uirginitate.

Laudat Demetriadem uirginem, Iuliane filiam, neptem Probe, quod se Christo consecrarit; hortans ut perseueret, utque statim obsit instinctibus diaboli sollicitantis ad turpia. De studio, de ieiunio, de obedientia, de fugiendis iocis, ceterisque rebus, que ad uirginis institutum pertinent, precipit.

1. Inter omnes materias, quas ab adolescentia usque ad hanc etatem, uel mea, uel notariorum scripsi 976 manu, nichil presenti opere difficilius. Scripturus enim ad Demetriadem uirginem Christi, que et nobilitate et diuitiis, prima est in orbe Romano, si cuncta uirtutibus eius congrua dixero, adulari putabor: si quedam subtraxero, ne incredibilia uideantur, damnum laudibus eius mea faciet uerecundia. Quid igitur faciam? Quod implere non possum, negare non audeo: tanta est auie eius et matris, insignium feminarum, in iubendo auctoritas, in petendo fides, in extorquendo perseuerantia. Neque enim ut nouum et precipuum quiddam a me flagitant, cuius ingenium in huiuscemodi materiis sepe detritum est: sed ne uocis mee, pro uirili parte, desit testimonium in eius uirtutibus explicandis, cuius ut inclyti oratoris utar sententia,  Spes magis laudanda est, quam res. Quanquam puellares annos fidei ardore superarit; et inde ceperit, unde alias desisse, perfecte consummateque uirtutis est.

2. Procul [al. sit procul] obtrectatio: facessat inuidia. Nullum in ambitione sit crimen. Ignoti ad ignotam scribimus, dumtaxat iuxta faciem corporalem. Alioquin interior homo, pulchre sibi cognitus est illa notitia, qua et Paulus apostolus Colossenses multosque credentium nouerat, quos ante non uiderat. Quantum sit apud me meritum, imo miraculum uirginis nostre, hinc potest estimari, quod occupatus in explanatione Templi Ezechielis, quod opus in omnibus Scripturis sanctis, uel difficillimum est: et in ea parte delubri, in qua Sancta sanctorum, et thymiamatis altare describitur, malui parumper uti hoc diuerticulo, ut de altari transirem ad altare, et hostiam uiuam, placentem Deo, ac sine ulla macula, eterne pudicitie consecrarem. Scio  quod ad imprecationem  pontificis, flammeum uirginalem sanctum operuerit caput; et illud apostolice uocis insigne, celebratum sit: uolo autem uos omnes uirginem castam exhibere Christo. Quando astitit regina a dextris eius, in uestitu deaurato, circumdata uarietate. Qua ueste polymita, et multarum uirtutum 977 diuersitate contexta, indutus fuit et Ioseph, et regum quondam utebantur filie. Unde et ipsa sponsa letatur ac dicit: Introduxit me rex in cubiculum suum . Sodaliumque respondet chorus: Omnis gloria filie regis intrinsecus . Sed et nostra oratio dabit aliquid emolumenti. Equorum cursus fauore pernicior fit. Pugilum fortitudo clamoribus incitatur: paratas ad prelium acies, strictosque mucrones, sermo Imperatoris accendit. Igitur et in opere presenti, auia quidem materque plantauerunt; sed et nos rigabimus, et Dominus incrementum dabit.

3. Rhetorum disciplina est, ab auis et atauis, et omni retro nobilitate, ornare  quem laudes, ut ramorum sterilitatem, radix fecunda compenset, et quod in fructu non teneas, mireris in trunco. Scilicet nunc mihi Proborum et Olybriorum clara repetenda sunt nomina: et illustre Anicii sanguinis genus, in quo aut nullus, aut rarus est, qui non meruerit Consulatum. Aut proferendus  Olybrius uirginis nostre pater, quem immatura morte subtractum Roma congemuit. uereor plura dicere, ne sancte matris uulnus exasperem, et uirtutum eius recordatio, fiat doloris instauratio. Pius filius, uir amabilis, clemens dominus, ciuis affabilis, Consul quidem in pueritia; sed morum bonitate Senator illustrior. Felix morte sua, qui non uidit patriam corruentem; imo felicior sobole, qui Demetriadis proauie nobilitatem, insigniorem reddidit, Demetriadis filie perpetua castitate.

4. uerum quid ago? Oblitus propositi, dum admiror iuuenem, laudaui aliquid bonorum secularium, cum in eo mihi uirgo magis nostra laudanda sit, quod hec uniuersa contempserit, quod se non nobilem, non diuitiis prepollentem, sed hominem cogitarit. Incredibilis animi fortitudo, inter gemmas et sericum: inter eunuchorum et puellarum cateruas, et adulationem ac ministeria familie perstrepentis, et exquisitas epulas, quas ample domus prebebat abundantia, appetisse eam ieiuniorum laborem, asperitatem uestium, uictus continentiam. Legerat enim Domini uerba 978 dicentis: Qui mollibus uestiuntur, in domibus regum sunt . Stupebat ad conuersationem Elie et Ioannis Baptiste, quorum uterque zona pellicea astrinxit et mortificauit lumbos suos: alter uenisse narratur in spiritu et uirtute Elie, precursor Domini,  in utero prophetans parentis, et ante diem iudicii, iudicis uoce laudatus  . Anne filie Phanuelis mirabatur ardorem, que orationibus atque ieiuniis usque ad ultimam senectutem in templo Domino seruiebat. Quatuor uirginum filiarum Philippi desiderabat chorum, et unam se illarum esse cupiebat, que pudicitia uirginali, Prophetie gratiam consecute sunt. His et huiuscemodi cogitationibus pascebat animum, nichil ita metuens, quam auiam matremque  offendere. Quarum cum incitaretur exemplo, uoluntate et studiis terrebatur: non quo displiceret eis sanctum propositum, sed quod pro rei magnitudine, optare id et appetere non auderent. Aestuabat Christi tyruncula. Oderat ornatum suum; et cum Esther loquebatur ad Dominum: Tu nosti quod oderim insigne capitis mei  et tante ducam immunditie, uelut pannum menstruate . Aiunt sancte et nobiles femine, que eam uiderunt, que norunt, quas de littore Galliarum ad habitationem sanctorum Locorum, hostium per Africam compulit seua tempestas, noctibus et secreto, consciis tantum uirginibus Dei, que in matris et auie comitatu erant, nunquam eam linteamine, nunquam plumarum usam mollitie; sed ciliciolum in nuda humo habuisse pro stratu, iugibus faciem rigasse lacrymis, Saluatoris genibus mente aduolutam, ut suum reciperet propositum, ut impleret desiderium, ut auie animum matrisque molliret.

5. Quid ultra differo? Cum iam nuptiarum appropinquaret dies, et futuro matrimonio thalamus pararetur: secreto et absque arbitris, noctemque habens pro solatio, talibus se fertur armasse consiliis. Quid agis, Demetrias? cur pudicitiam tanto pauore defendis? Libertate opus est et audacia. Que 979 sic in pace metuis, quid faceres in martyrio  perpetiendo? Que tuorum uultum ferre non potes, quomodo sustineres tribunalia persecutorum? Si te uirorum exempla non prouocant, hortetur faciatque securam beata martyr Agnes que et etatem uicit, et tyrannum, et titulum castitatis martyrio consecrauit. Nescis misera, nescis cui uirginitatem tuam debeas. Dudum inter barbaras tremuisti manus, auie matrisque sinu, et palliis tegebaris. uidisti te captiuam, et pudicitiam tuam, non tue potestatis. Horruisti truces hostium uultus: raptas uirgines Dei gemitu tacito conspexisti. Urbs tua, quondam orbis caput, Romani populi sepulcrum est; et tu in Libyco littore, exulem uirum, exul ipsa accipies? Quam habitura pronubam? quo deducenda comitatu? Stridor Punice lingue procacia tibi  Fescennina cantabit. Rumpe moras omnes.  Perfecta Dei dilectio, foras mittit timorem . Assume scutum fidei, loricam iustitie, galeam salutis, procede ad prelium. Habet et seruata pudicitia martyrium suum. Quid metuis auiam? quid formidas parentem? Forsitan et ipse uelint, quod te uelle non credunt. His et aliis quampluribus inflammata stimulis, omnem corporis cultum, et habitum secularem, quasi propositi sui impedimenta, proiecit: Pretiosa monilia, et graues censibus uniones, ardentesque gemme, redduntur scriniis: uili tunica induitur, uiliori tegitur pallio: et insperata auie genubus repente prouoluitur, fletu tantum et planctibus que esset ostendit. Obstupuit sancta et grauis femina, alienum habitum in nepte conspiciens. Mater gaudio stabat attonita. Utraque uerum non credere, quod uerum esse cupiebant. Hesit uox faucibus, et inter ruborem et pallorem metumque atque letitiam, cogitationes uarie nutabant.

6. Succumbendum est huic loco, neque [f. ne quid] narrare aggrediar, quod dicendo minus faciam. Ad explicandam incredibilis gaudii magnitudinem, et Tulliani fluuius siccaretur ingenii, et contorte Demosthenis uibrateque sententie, tardius languidiusque ferrentur. Quidquid potest cogitare animus, quidquid 980 sermo potest [al. non potest] explicare, illo in tempore factum est. Certatim in oscula neptis,  et filia, mater, et auia ruunt. Ubertim flere pre gaudio, iacentem manu attollere, amplexarique trepidantem. Agnoscere in illius proposito mentem suam, et gratulari, quod nobilem familiam, uirgo uirginitate sua nobiliorem faceret. Inuenisse eam quod prestaret generi, quod Romane urbis cineres mitigaret. Iesu bone, quid illud in tota domo exultationis fuit? Quasi ex radice fecunda, multe simul uirgines pullularunt, exemplumque patrone et domine secuta est clientum turba atque famularum. Per omnes domos feruebat uirginitatis professio: QUARUM CUM impar esset in carne conditio, unum erat premium castitatis. Parum loquor. Cuncte per Africam Ecclesie quodam exultauere tripudio. Non solum ad urbes, oppida, uiculosque: sed ad ipsa quoque magalia [al. mapalia], celebris fama penetrauit. Omnes inter Africam Italiamque insule, hoc rumore complete [al. replete] sunt, et inoffenso pede, longius gaudia cucurrere. Tunc lugubres uestes Italia mutauit, et semiruta urbis Rome menia, pristinum ex parte recepere fulgorem, propitium sibi existimantes Deum, in alumne conuersione perfecta. Putares extinctam Gotthorum manum, et colluuiem perfugarum atque seruorum Domini desuper intonantis fulmine concidisse. Non sic post Trebiam, Thrasymenum, et Cannas; in quibus locis Romanorum exercituum cesa sunt millia,  Marcelli primum apud Nolam prelio, se populus Romanus erexit. Minori prius gaudio strata Gallorum agmina, auro redempta  nobilitas, et seminarium romani generis in arce cognouit. Penetrauit hic rumor Orientis littora, et in mediterraneis quoque urbibus, christiane glorie triumphus auditus est. Que uirginum Christi non huius se societate iactauit? que mater non tuum, Iuliana, beatum clamauit uterum? Incerta apud infideles sint premia futurorum. Plus interim recepisti uirgo, quam obtulisti. Quam sponsam hominis una tantum prouincia nouerat, uirginem Christi totus orbis audiuit. Solent miseri parentes, et non plene fidei 981 Christiano, deformes et aliquo membro debiles filias, quia dignos generos non inueniunt; uirginitati tradere.  Tanti, ut dicitur, uitrum, quanti margaritum. Certe qui religiosiores sibi uidentur, paruo sumptu, et qui uix ad alimenta sufficiat, uirginibus dato, omnem censum in utroque sexu, secularibus liberis largiuntur. Quod nuper in hac urbe diues quidam fecit Presbyter ut duas filias in proposito uirginali inopes relinqueret, et aliorum ad omnem copiam filiorum luxurie atque deliciis prouideret. Fecerunt hoc multe, proh dolor, nostri propositi femine; atque utinam rarum esset exemplum, quod quanto crebrius est, tanto iste feliciores, que ne plurimarum quidem exempla secute sunt.

7. Fertur, et omnium christianorum laude celebratur, quidquid fuerat nuptiis preparatum, a sancta Christi  synoride uirgini traditum, ne sponso fieret iniuria: imo ut dotata pristinis opibus ueniret ad sponsum: ET QUOD IN REBUS mundi periturum erat, domesticorum Dei sustentaret inopiam. Quis hoc credat?  Proha illa omnium dignitatum, et cuncte nobilitatis in orbe romano nomen illustrius, cuius sanctitas et in uniuersos effusa bonitas, etiam apud barbaros uenerabilis fuit; quam trium liberorum, Probini, Olybrii, et Probi, non fatigarunt ordinarii Consulatus; cum [al. et cum] incensis direptisque omnibus in Urbe captiuitas sit, nunc  habitas uenundare dicitur possessiones, et facere sibi amicos de iniquo mamona, qui se recipiant in eterna tabernacula; UT ERUBESCANT OMNIS Ecclesiastici ministerii gradus, et cassa nomina monachorum emere predia, tanta nobilitate uendente. uix barbarorum  effugerat manus; et auulsas de complexu suo uirgines fleuerat, cum subito intolerabili, quod nunquam timuerat,  amantissimi filii orbitate percutitur, et quasi 982 futura uirginis Christi auia, spe futurorum mortiferum uulnus excepit: probans in se uerum esse, quod in lyrico carmine super iusti preconio dicitur:

Si fractus illabatur orbis,
Impauidum ferient ruine. .
Legimus in uolumine Iob: Adhuc isto loquente, uenit alius nuntius . Et in eodem: Tentatio, siue  militia est uita hominis super terram . Ad hoc enim laboramus, et in seculi huius periclitamur militia, ut in futuro seculo coronemur. Nec mirum hoc de hominibus credere, cum Dominus ipse tentatus sit . Et de Abraham Scriptura testatur: quod Deus tentauerit eum . Quam ob causam et Apostolus loquitur: Gaudentes in tribulatione. Et, scientes, quod tribulatio patientiam operatur: patientia, probationem: probatio, spem: spes autem non confundit . Et in alio loco: Quis nos separabit a caritate Dei [al. Christi.]? tribulatio, an angustia? an persecutio? an fames? an nuditas? an periculum? an gladius? Sicut scriptum est: Quia propter te mortificamur tota die, estimati sumus ut oues occisionis . Et Isaias huiuscemodi homines cohortatur, dicens: Qui ablactati estis a lacte, qui auulsi ab ubere, tribulationem super tribulationem exspectate: spem super spem . Non sunt condigne passiones huius temporis ad futuram gloriam, que reuelabitur in nobis . Cur ista replicauerim, sequens sermo monstrabit. Que de mediomari fumantem uiderat patriam, et fragili cymbe, salutem suam suorumque commiserat, crudeliora inuenit Africe littora. Excipitur enim ab eo quem nescias, utrum auarior, an crudelior fuerit  : cui nichil dulce preter uinum, et pretium; et qui sub occasione partium clementissimi Principis  , seuissimus omnium extitit tyrannorum; et  quasi Orcus in tartaro, non tricipitem, sed multorum capitum habuit Cerberum 983 qui cuncta traheret ac laceraret  . Hic matrum gremiis abducere pactas; negotiatoribus et auidissimis mortalium Syris, nobilium puellarum nuptias uendere: non pupillarum, non uiduarum, non uirginum Christi inopie parcere, magisque manus rogantium spectare quam uultus. Hanc feram Charybdim, Scyllamque succinctam multis canibus, fugiens barbaros matrona sustinuit; qui nec naufragiis parcerent, nec captiuitatibus flecterentur. Imitare crudelis saltem hostem Romani imperii.   Brennus nostri temporis, tantum quod inuenerat tulit: tu queris quod non inuenis. Et mirantur emuli  cur tantarum secum pudicitiam tacita proscriptione mereata sit, cum et ille partem dignatus sit accipere, qui totum potuit auferre: et hec quasi Comiti negare non ausa sit, que se intelligebat sub nomine priuate dignitatis tyranno seruientem? Sentio me inimicorum patere morsibus? quod adulari uidear clarissime et nobilissime femine; qui accusare non poterunt, si me scierint [al. scient] hucusque tacuisse. Neque enim laudaui in ea unquam antiquitatem generis, diuitiarum et potentie magnitudinem, uiro uiuente uel mortuo, que alii forsitan mercenaria oratione laudauerint. Mihi propositum est stylo ecclesiastico laudare auiam uirginis mee, et gratias agere, quod uoluntatem eius, sua adiuuerit uoluntate. Alioquin cellula monasterii, uilis cibus, uestisque contempta, et etas uicina iam morti, breuisque tempori uiaticum, carent omni assentationis infamia. Denique in reliquis partibus, omnis mihi sermo ad uirginem dirigetur, et uirginem nobilem, et nobilem non minus sanctitate, quam genere: CUIUS QUANTO sublimior ascensus est, tanto lapsus periculosior.

 Unum illud tibi nata Deo: preque omnibus unum.
Predicam, et repetens, iterumque iterumque monebo,
ut animum tuum sacre lectionis amore occupes: nec in bona terra pectoris 984 tui sementem lolii auenarumque suscipias: ne dormiente patrefamilias:  inimicus homo zizania superseminet; sed semper loquaris: In noctibus quesiui quem dilexit [al. diligit] anima mea , ubi pascis, ubi cubas in meridie ? Et, Inhesit post te anima mea, me suscepit dextera tua . Illudque Ieremie: Non laboraui sequens te, neque enim est dolor in Iacob, nec labor in Isrel . Quando eras in seculo, ea que erant seculi diligebas. Polire faciem purpurisso, et cerussa ora depingere; ornare crinem, et alienis capillis turritum uerticem struere. Ut taceam de inaurium pretiis, candore margaritarum, Rubri maris profunda testantium, smaragdorum uirore, cerauniorum flammis, hiacynthorum pelago, ad que ardent et insaniunt studia matronarum. Nunc autem quia seculum reliquisti, et secundo post baptismum gradu, inisti pactum cum aduersario tuo, dicens ei: Renuntio tibi, diabole, et seculo tuo, et pompe tue, et operibus [al. opibus] tuis, serua fedus quod pepigisti, et esto  consentiens, pactumque custodiens cum aduersario tuo, dum es in uia huius seculi, ne forte tradat te iudici, et te de suo aliquid usurpasse conuincat: tradarisque ministro, qui ipse est, et inimicus et uindex; et mittaris in carcerem  et in tenebras exteriores, que quanto a Christo uero lumine separantur, tanto nos maiori horrore circumdant; et non inde exeas, nisi soluas nouissimum quadrantem, id est, minimum quodque delictum: quia et pro otioso uerbo reddituri sumus rationem in die iudicii .

8. Hec dicta sint, non infausto contra te uaticinio,  sed pauidi cautique monitoris officio, ea quoque in te, que tuta sunt formidantis. Si spiritus inquit, potestatem habentis ascenderit super te, locum tuum ne dimiseris . Quasi in procinctu, et in acie stamus semper ad pugnam. uult nos loco mouere hostis, et de gradu decedere; sed solidanda uestigia sunt, et dicendum. Statuit supra petram pedes meos ; Et, Petra refugium leporibus , pro quo multi Herinaceos legunt. Herinacios animal 985 paruum, et fugax, et spinarum sentibus pregrauatum. Sed ideo iehsu spinis coronatus est, et nostra delicta portauit, et pro nobis doluit, ut de sentibus et tribulationibus feminarum, ad quas dicitur, In anxietatibus, et doloribus paries mulier, et ad uirum  conuersio tua, et ipse tui dominabitur , rose uirginitatis, et lilia castitatis nascerentur. Unde et sponsus pascitur inter lilia, et inter eos qui uestimenta sua non coinquinauerunt, uirgines enim permanserunt, audieruntque preceptum: Candida sint semper uestimenta tua , et quasi auctor uirginitatis et princeps loquitur confidenter: Ego flos campi, et lilium conuallium . Petra igitur leporum est, qui in persecutionibus fugiunt de ciuitate in ciuitatem; nec timent illud Propheticum: Periit fuga a me . Montes autem excelsi ceruis, quorum colubri cibus sunt, quos educit puer paruulus de foramine, quando pardus et hedus requiescunt simul; et bos et leo comedunt paleas, ut nequaquam bos discat feritatem, sed leo doceatur mansuetudinem. Reuertamur ad propositum testimonium. Si spiritus potestatem habentis ascenderit super te, locum tuum ne dimiseris. Post quod sequitur: Quia curatio quiescere facit peccata maxima. Qui uersiculus hunc habet sensum: Si in cogitationes tuas coluber ascenderit, omni custodia serua cor tuum, et cum Dauid canito: Ab occultis meis munda me, Domine: et ab alienis parce seruo tuo , et ad peccatum maximum,  quod opere perpetratur, nequaquam paruenies: sed incentiua uitiorum statim in mente iugulabis, et paruulos Babylonis allides ad petram; in qua serpentis uestigia non reperiuntur, cauteque Domino promittes: Si  mei non fuerint dominati: tunc immaculatus ero, et emundabor a delicto maximo . Hoc est quod alibi Scriptura testatur: Peccata patrum reddam in filios in tertiam et in quartam generationem ; ut cogitationes nostras mentisque decretum, non statim puniat, sed reddat in posteris, id est in malis operibus, et in delictorum perseuerantia, quoniam per Amos loquitur: Super tribus et quatuor impietatibus illius, et illius ciuitatis, nonne auersabor eam ?

986 9. Hec cursim quasi de prato pulcherrimo sanctarum Scripturarum, paruos flores carpsisse sufficiat pro commonitione tui; ut et claudas cubiculum pectoris, et crebro signaculo crucis munias frontem tuam, ne exterminator Aegypti in te locum reperiat; sed primogenita, que apud Aegyptios pereunt, in tua mente saluentur, et dicas cum Propheta: Paratum cor meum, Deus, paratum cor meum: cantabo et psallam. Exurge gloria mea, exurge psalterium et cithara . Quam assumere iubetur et Tyrus, multis peccatorum confossa uulneribus; ut agat penitentiam, et maculas pristine feditatis, cum Petro amaris lacrymis abluat. uerum nos  ignoremus penitentiam, ne facile peccemus. Illa quasi secunda post naufragium miseris tabula sit: in uirgine integra seruetur nauis. Aliud est querere quod perdideris, aliud est possidere quod nunquam amiseris. Unde et Apostolus castigabat corpus suum, et in seruitutem redigebat; ne aliis predicans, ipse reprobus inueniretur; corporisque ex persona generis humani inflammatus ardoribus, loquebatur: Miser ego homo, quis me liberabit de corpore mortis huius ? Et iterum: Scio quia non habitat in me, hoc est, in carne mea bonum: uelle enim adiacet mihi; ut faciam autem bonum, nequaquam. Neque enim quod uolo, bonum, sed quod nolo malum, hoc facio . Et denuo: Qui in carne sunt, Deo placere non possunt. uos autem non estis in carne, sed in spiritu: si tamen spiritus Dei habitat in uobis .

10. Post cogitationum diligentissimam cautionem, ieiuniorum tibi arma sumenda sunt, et canendum cum Dauid: Humiliaui in ieiunio animam meam . Et, cinerem tanquam panem manducaui . Et, cum molesti erant mihi, induebar cilicio . Eua per cibum eiecta est de paradiso. Elias quadraginta dierum exercitatus ieiunio, igneo curru rapitur in celum . Moyses quadraginta diebus ac noctibus, familiaritate et sermone Dei pascitur ; in se uerissimum probans quod dicitur: Non in solo pane uiuit homo, sed in omni uerbo quod procedit de ore Dei . Saluator generis humani, qui uirtutum et conuersationis sue nobis reliquit  exemplum, 987 post baptismum statim assumitur a spiritu  ut pugnet contra diabolum, et oppressum atque contritum, tradat discipulis conculcandum. Unde et Apostolus loquitur: Deus autem conteret Satanam sub pedibus uestris uelociter . Et tamen hostis antiquus post quadraginta dierum ieiunium, per cibum molitur insidias, et dicit: Si Filius Dei es, die ut lapides isti panes fiant . In Lege, mense septimo post clangorem tubarum decimo die mensis totius gentis Hebree ieiunium est; et exterminatur illa anima de populo suo, que saturitatem pretulerit continentie. In Iob scriptum est de dracone: uirtus eius in lumbis eius, et fortitudo illius super umbilicum uentris eius . Aduersum iuuenes et puellas, etatis ardore hostis noster abutitur, et inflammat rotam natiuitatis nostre, et implet illud Osee: Omnes adulterantes, quasi clibanus corda eorum , que Dei misericordia, et ieiuniorum rigore [al. frigore] restinguuntur. Hec sunt ignita diaboli iacula, que simul et uulnerant et inflammant, et a rege Babylonio tribus pueri, preparantur, qui succendit fornacem quadraginta nouem cubitorum, habens et ipse septem hebdomadas ad perditionem, quas Dominus obseruari iusserat ad salutem. Sed quomodo ibi quartus speciem habens quasi filii hominis, immensos mitigauit ardores, et inter camini estuantis incendium docuit flammas calorem amittere, et aliud oculis comminari, aliud prebere tactui, sic et in animo uirginali, rore celesti, et ieiuniorum rigore [al. frigore], calor puellaris extinguitur, et in humano corpore, angelorum impetratur conuersatio. Quam ob rem et uas electionis de uirginibus se dicit Domini non habere preceptum , quia contra naturam, imo ultra naturam est, non exercere quod nata sis: interficere in te radicem tuam, et sola uirginitatis poma decerpere, nescire thorum, omnem uirorum horrere contactum, et in corpore uiuere sine corpore.

11. Neque uero immoderata tibi imperamus ieiunia, et enormem ciborum abstinentiam, quibus statim corpora delicata 988 franguntur, et ante egrotare incipiunt, quam sancte conuersationis iacere fundamenta. Philosophorum quoque sententia est,  , , quod latinus ita potest sermo resonare, moderatas esse uirtutes, excedentes modum atque mensuram, inter uitia reputari [al. deputari]. Unde et unus de septem sapientibus, ne quid, ait, nimis. Quod tam celebre factum est, ut comico quoque uersu expressunt sit. Sic debes ieiunare, ut non palpites, et respirare uix possis, et comitum tuarum, uel porteris, uel traharis manibus; sed ut fracto corporis appetitu, nec in lectione, nec in Psalmis, nec in uigiliis solito quid minus facias. Ieiunium non perfecta uirtus, sed ceterarum uirtutum fundamentum est; et sanctificatio atque pudicitia, sine qua nemo uidebit Deum, gradus  prebet ad summa scandentibus, nec tamen si sola fuerit, uirginem poterit coronare. Legamus Euangelium sapientium et stultarum uirginum; quarum alie cubiculum sponsi ingrediuntur: alie bonorum operum oleum non habentes, exstinctis lampadibus excluduntur . Latus est super ieiuniis campus, in quo et nos sepe cucurrimus, et multorum proprii habentur libri, ad quorum te mittimus lectionem, ut discas quid boni habeat continentia, et quid e contrario mali, saturitas.

12. Imitare  sponsum tuum: esto auie matrique subiecta. Nullum uirorum, et maxime iuuenum, nisi cum illis, uideas. Nullum scias, quem ille nesciant. Secularis quoque sententia est.  Eadem uelle, et eadem nolle, ea demum firma amicitia est. Ut appeteres uirginitatem, ut Christi precepta cognosceres, ut scires quid tibi expediret, quid eligere [al. diligere] deberes, illarum te exempla docuerunt: sancta domi instruxit conuersatio. Non igitur solum putes tuum esse quod tuum est, sed earum que suam in te expressere pudicitiam, et honorabilium nuptiarum, cubilisque immaculati pretiosissimum germinauere te florem: qui perfectos afferet fructus, si humiliaueris te sub potenti manu Dei, 989 et scriptum semper memineris: Superbis Deus resistit, humilibus autem dat gratiam . Ubi autem gratia, non operum retributio, sed donantis est largitas; ut impleatur dictum Apostoli: Non est uolentis, neque currentis, sed Dei miserentis . Et tamen uelle, et nolle nostrum est: ipsumque quod nostrum est, sine Dei miseratione nostrum non est.

13. Eunuchorum quoque tibi, et puellarum ac seruulorum mores magis eligantur quam uultuum elegantia, quia in omni sexu et etate, et truncatorum corporum uiolenta pudicitia, animi considerandi sunt, qui amputari, nisi Christi timore non possunt. Scurrilitas atque Iasciuia, te presente, non habeant locum. Nunquam uerbum inhonestum audias: aut si audieris, non  inesceris. Perdite mentis homines uno frequenter leuique sermone, tentant claustra pudicitie. Ridere, et rideri, secularibus derelinque. Grauitas tuam personam decet.  Catonem quoque  et uestre quondam urbis principem,  qui extrema etate grecas litteras, nec erubuit censor, nec desperauit senex discere: et M. Crassum semel in uita scribit risisse Lucilius. Fuerit illa affectata seueritas, et gloriam quarens auramque popularem: nos affectus et perturbationes, quamdiu in tabernaculo corporis huius habitamus, et fragili carne circumdamur, moderari et regere possumus; amputare non possumus. Unde et Psalmista dicit: Irascimini, et nolite peccare . Quod Apostolus edisserens. Sol, inquit, non occidat super iracundiam uestram ; quia et irasci hominis est, et finem iracundie imponere, christiani.

14. Superfluum reor te monere contra auaritiam, cum generis tui sit, et habere et calcare diuitias, et Apostolus doceat auaritiam esse idolorum cultum , Dominusque respondeat sciscitanti: Magister bone, quid boni faciens, uitam eternam possidebo? Si uis esse perfectus, uade, uende omnia que habes, et da pauperibus, et habebis thesaurum in celis, et ueni, sequere me . Apostolici fastigii est, perfecteque uirtutis, uendere omnia, et pauperibus distribuere, et sic 990 leuem atque expeditum, cum Christo ad celestia subuolare Nobis, imo tibi diligens credita est dispensatio, quanquam in hoc, omni etati, omnique persone, libertas arbitrii relicta sit. Si uis, inquit, esse perfectus. Non cogo, non impero, sed propono palmam, ostendo premia: tuum est eligere, si uolueris in agone atque certamine coronari. Et consideremus, quam sapienter sapientia sit locuta: uende que habes. Cui ista precipiuntur? Nempe illi, cui dictum est: Si uis esse perfectus. Non partem bonorum tuorum uende: sed omnia. Cumque uendideris, quid sequitur? Et da pauperibus. Non diuitibus, non propinquis, non ad luxuriam, sed ad necessitatem. Siue ille sacerdos sit, siue cognatus, et affinis, nichil in illo aliud consideres, quam paupertatem. Laudent te esurientium uiscera, non ructantium opulenta conuiuia. In Actis Apostolorum , quando Domini nostri adhuc calebat cruor, et feruebat recens in credentibus fides, uendebant omnes possessiones suas, et pretia earum ad Apostolorum deferebant pedes, ut ostenderent pecunias esse calcandas: dabaturque singulis, prout cuique opus erat. Ananias et Sapphira dispensatores timidi, imo corde duplici, et ideo condemnati, quia post uotum obtulerunt quasi sua et non eius, cui semel ea uouerant: partemque sibi aliene substantie reseruauerunt, metuentes famem, quam uera fides non timet, presentem meruere uindictam: non crudelitate sententie, sed correptionis exemplo. Denique et apostolus Petrus nequaquam imprecatur eis mortem, ut stultus Porphyrius calumniatur; sed Dei iudicium prophetico spiritu annuntiat, ut pena duorum hominum sit doctrina multorum. Ex eo tempore, quo uirginitati perpetue consecrata es, tua, non tua sunt, imo uere tua, quia Christi esse ceperunt, que, auia uiuente uel matre, ipsarum arbitrio dispensanda sunt. Sin autem obierint, et somno Sanctorum requieuerint , cum etas maturior fuerit, et uoluntas grauior, firmiorque sententia, 991 facies quod tibi uisum fuerit; imo quod Dominus imperarit , scitura nichil te habituram, nisi quod in bonis operibus erogaueris. Alii edificent Ecclesias, uestiant parietes marmorum crustis; columnarum moles aduehant, earumque deaurent capita pretiosum ornatum non sentientia; ebore argentoque ualuas, et gemmis aurata distinguant altaria. Non reprehendo, non abnuo. Unusquisque in sensu suo abundet. Meliusque est hoc facere, quam repositis opibus incubare. Sed tibi aliud propositum est: Christum uestire in pauperibus, uisitare in languentibus, pascere in esurientibus, suscipere in his qui tecto indigent, et maxime in domesticis fidei, uirginum alere monasteria, seruorum Dei, et pauperum spiritu habere curam, qui diebus et noctibus seruiunt Domino tuo: qui in terra positi, imitantur angelorum conuersationem, et nichil aliud loquuntur, nisi quod ad laudes Dei pertinet: habentesque uictum et uestitum,  his gaudent diuitiis, qui plus habere nolunt: si tamen seruant propositum. Alioqui si amplius desiderant, his quoque que necessaria sunt, probantur indigni. Hec ad uirginem diuitem, et uirginem nobilem sum locutus.

15. Nunc tantum ad uirginem loquar, id est non ea que extra te, sed in te sunt, tantum considerans. Preter psalmorum et orationis ordinem, quod tibi Hora Tertia, Sexta, Nona, ad uesperum, Media nocte, et Mane semper est exercendum, statue quot horis sanctam Scripturam ediscere debeas; quanto tempore legere, non ad laborem, sed ad delectationem et instructionem anime. Cumque hec finieris spatia, et frequenter te ad figenda genua, sollicitudo anime suscitauerit, habeto lanam semper in manibus, uel staminis pollice fila deducito, uel ad torquenda subtegmina in alueolis fusa uertantur; aliarumque neta, aut in globum collige, aut texenda compone. Que texta sunt, inspice: que errata, reprehende: que facienda, constitue. Si tantis operum uarietatibus fueris occupata, nunquam dies tibi longi erunt: sed quamuis estiuis tendantur solibus, breues uidebuntur, 992 in quibus aliquid operis pretermissum  est. Hec obseruans, et teipsam saluabis, et alias, et eris magistra sancte conuersationis, multarumque castitatem lucrum tuum facies, Scriptura dicente: In desideriis est omnis anima otiosi. Nec idcirco tibi ab opere cessandum est, quia Deo propitio nulla re indiges: sed ideo cum omnibus laborandum est, ut per occasionem operis, nichil aliud cogites, nisi quod ad Domini pertinet seruitutem. Simpliciter loquar. Quamuis omnem censum tuum in pauperes distribuas, nichil apud Christum erit pretiosius, nisi quod manibus tuis ipsa confeceris, uel in usus proprios, uel in exemplum uirginum ceterarum:  uel quod auie matrique offeras, maiora ab eis in refectionem pauperum pretia receptura.

16. Pene preterii, quod uel precipuum est. Dum esses paruula, et sancte ac beate memorie Anastasius episcopus romanam regeret ecclesiam, de Orientis partibus hereticorum seua tempestas simplicitatem fidei, que Apostoli uoce laudata est, polluere et labefactare conata est. Sed uir ditissime paupertatis et apostolice sollicitudinis, statim noxium perculit caput, et sibilantia hydre ora compescuit. Et quia uereor, imo rumore cognoui, in quibusdam adhuc uiuere et pullulare uenenata plantaria, illud te pio caritatis affectu premonendam puto, ut sancti Innocentii, qui apostolice cathedre, et supradicti uiri successor et filius est, teneas fidem: nec peregrinam, quamuis tibi prudens callidaque  uidearis, doctrinam recipias. Solent enim huiuscemodi per angulos mussitare, et quasi iustitiam Dei, querere. Cur illa anima, in illa est nata prouincia? Quid cause exstitit, ut alii de christianis nascantur parentibus, alii inter feras et seuissimas nationes, ubi nulla Dei notitia est? Cumque hoc quasi scorpionis ictu simplices quousque percusserint, et fistulato uulnere, locum sibi fecerint, uenena diffundunt. Putasne frustra infans paruulus, et qui  uix matrem risu, et uultus hilaritate cognoscat; qui nec boni aliquid fecit, nec mali demone corripitur, morbo opprimitur 993 regio, et ea sustinet, que uidemus impios homines non sustinere, et sustinere Deo seruientes? Sin autem iudicia sunt, inquiunt, Domini uera, iustificata in semetipsis , et nichil apud Deum iniustum est; ipsa ratione compellimur, ut credamus animas fuisse in celestibus, et propter quedam antiqua peccata damnatas in corporibus humanis, et ut ita loquamur, sepultas, nosque in ualle lacrymarum penas luere ueterum peccatorum. Unde et Propheta dicit: Priusquam humiliarer, ego peccaui . Et: Educ de carcere animam meam . Et: Iste peccauit, ut cecus ex utero nasceretur, an parentes eius ? et cetera his similia. Hec impia et scelerata doctrina olim in Aegypto et Orientis partibus uersabatur, et nunc abscondite, quasi in foueis uiperarum apud plerosque uersatur, illarumque partium polluit puritatem, et quasi hereditario malo, serpit in paucis, ut perueniat ad plurimos: quam certus sum, quod si audieris non recipias. Habes enim apud Deum magistras, quarum fides norma doctrine est. Intelligis quid loquar. Dabit enim tibi Deus in omnibus intellectum. Nec statim aduersum seuissimam heresim, et multo his nequiora, que dixi, responsionem  hominis  flagitabis, ne non tam prohibuisse uidear, quam commonuisse: cum presentis operis sit instituere [al. instruere] uirginem, non hereticis respondere. Ceterum omnes fraudulentias eorum, et cuniculos quibus nituntur subuertere ueritatem, in alio opere Deo adiuuante, subuertimus: quod si uolueris, prompte libenterque mittemus. Ultroneas enim, aiunt, putere merces; et pretia facilitate decrescunt [al. decrescere] que semper in raritate maiora sunt.

17. Solet inter plerosque esse certamen, Utrum solitaria, an cum multis uita melior sit: quarum prior prefertur quidem secunde; sed si in uiris periculosa est, ne abstracti ab hominum frequentia, sordidis et impiis cogitationibus pateant; et pleni arrogantie et supercilii, cunctos despiciant, armentque linguas suas, uel clericis, uel aliis monachis detrahendo; de quibus rectissime dicitur: Filii hominum, dentes eorum arma et sagitte, et lingua eorum 994 gladius acutus : quanto magis in feminis, quarum mutabilis fluctuansque sententia, si suo arbitrio relinquatur, cito ad deteriora delabitur? Noui ego in utroque sexu, per nimiam abstinentiam cerebri sanitatem quibusdam fuisse uexatam. Precipueque in his, qui in humectis et frigidis habitauerunt [al. habitant] cellulis: ita ut nescirent quid agerent, quoue se uerterent: quid loqui, quid tacere deberent. Certe si rudes secularium litterarum de tractatibus hominum disertorum quippiam legerint, uerbositatem solam discunt, absque notitia Scripturarum; et iuxta uetus elogium: cum loqui nesciant, tacere non possunt: docentque Scripturas quas non intelligunt; et cum aliis persuaserint, eruditorum sibi assumunt supercilium: prius imperitorum magistri, quam doctorum discipuli. Bonum est igitur obedire maioribus, parere prefectis [al. perfectis] et post regulas Scripturarum, uite sue tramitem ab aliis discere: nec preceptore uti pessimo, scilicet presumptione sua. De talibus feminis et Apostolus loquitur: Que circumferuntur omni uento doctrine : semper discentes, et nunquam ad scientiam ueritatis peruenientes .

18. uitanda secularium consortia.---Matronarum maritis ac seculo seruientium, tibi consortia declinentur, ne sollicitetur animus, et audias, quid uel maritus uxori, uel uxor locuta sit uiro. uenenate sunt huiuscemodi confabulationes. Super quarum damnatione, secularem uersum assumens Apostolus, fecit Ecclesiasticum: Corrumpunt mores bonos confabulationes pessime .  Cuius Iambici metrum dum uerbum seruat ex uerbo, nequaquam expressit latina translatio. Graues femine, et maxime uidue, ac uirgines, tibi comites eligantur:  quarum probata est conuersatio, sermo moderatus, sancta uerecundia. Fuge lasciuiam puellarum, que ornant capita, crines a fronte demittunt, cutem peliunt, utuntur  pigmentis, adstrictas habent manicas, uestimenta sine ruga, soccosque crispantes: ut sub nomine uirginali, uendibilius pereant [al. pareant]. Mores enim et studia dominarum, plerumque ex ancillarum et comitum moribus iudicantur. Illa tibi sit pulchra, illa amabilis, illa habenda 995 inter socias que se nescit esse pulchram; que negligit forme bonum, et procedens ad publicum, non pectus et colla denudat, nec pallio reuoluto ceruicem aperit; sed que celat faciem, et uix uno oculo, qui uie necessarius est, patente ingreditur.

19. Quid fugiendum.---Dubito an loquar: sed uelim, nolim, quia crebro fit, dicendum est: non quo hec in te timere debeam, que ista forsitan nescias, nec unquam audieris: sed quo per occasionem tui, cetere premonende sint. Cincinnatulos pueros et calamistratos, et peregrini muris olentes  pelliculas, de quibus illud  Arbitri est: Non bene olet, qui bene semper olet, quasi quasdam pestes et uenena pudicitie uirgo deuitet: ut taceam de ceteris,  quorum importuna uisitatio et se infamat, et alias; ut etiam si nichil mali perpetretur: tamen hoc sit uel maximum malum, frustra patere maledictis et morsibus Ethnicorum. Nec hoc de omnibus dicimus, sed de his, quos Ecclesia ipsa reprehendit; quos interdum abiicit; in quos nonnunquam episcoporum et presbyterorum censura deseuit: ut prope periculosius sit lasciuis puellis ad loca religionis, quam ad publicum procedere. Que uiuunt in monasterio, et quarum simul magnus est numerus, nunquam sole, nunquam sine matre procedant. De agmine columbarum crebro accipiter unam separat, quam statim inuadat et laceret, cuius carnibus et cruore saturetur. Morbide oues suum relinquunt gregem, et luporum faucibus deuorantur. Scio ego sanctas uirgines, que diebus festis propter frequentiam populorum, pedem domi cohibent; nec tunc egrediuntur, quando maior est adhibenda custodia, et publicum penitus deuitandum. Ante annos circiter triginta, de uirginitate seruanda edidi librum , in quo necesse fuit mihi ire contra uitia,  996 et propter instructionem uirginis, quam monebam, diaboli insidias patefacere. Qui sermo offendit plurimos, dum unusquisque in se intelligens quod dicebatur, non quasi monitorem libenter audiuit, sed quasi criminatorem sui operis auersatus est. uerumtamen quid profuit armasse exercitum reclamantium, et uulnus conscientie dolore monstrasse? Liber manet, homines preterierunt. Scripsi et ad plerasque uirgines ac uiduas  et quidquid dici poterat, in illis opusculis defloratum est: ut aut superfluo eadem a nobis repetantur, aut nunc pretermissa, plurimum noceant. Certe et beatus Cyprianus egregium de uirginitate uolumen edidit, et multi alii, tam latino sermone, quam greco; omniumque gentium litteris atque linguis,  precipue in Ecclesiis uita laudata est. Sed hoc ad eas pertineat, que necdum elegerunt uirginitatem, et exhortatione indigent, ut sciant quale sit, quod eligere debeant. Nobis electa seruanda sunt, et quasi inter scorpiones et colubros incedendum, ut accinctis lumbis, calceatis pedibus, et apprehensis manu baculis, iter per insidias huius seculi, et inter uenena faciamus; ut possimus ad dulces Iordanis peruenire aquas, et terram repromissionis intrare, et ad domum Dei ascendere, ac dicere cum propheta: Domine, dilexi decorem domus tue, et locum habitationis glorie tue . Et illud: Unam petii a Domino, hanc requiram, ut inhabitem in domo Domini, omnibus diebus uite mee . Felix illa conscientia et beata uirginitas, in cuius corde, preter amorem Christi, qui est sapientia, castitas, patientia atque iustitia, cetereque uirtutes, nullus alius uersatur amor; nec ad recordationem hominis, aliquando suspirat; nec uidere desiderat, quem cum uiderit, 997 nolit dimittere. Sanctum uirginum propositum, et  celestis Angelorumque familie gloriam, quarumdam non bene se agentium, nomen infamat. Quibus aperte dicendum est, ut aut nubant, si se non possunt continere, aut contineant, si nolunt nubere. Digna res risu, imo planctu, incedentibus dominis, ancilla uirgo procedit ornatior, ut pro nimia consuetudine  quam incomptam uideris, dominam suspiceris. Nonnulle separata et absque arbitris querunt hospitia, ut uiuant licentius: utantur balneis, faciantque quod uolunt, et deuitent conscientias plurimarum. Hec uidemus et patimur, et si aureus nummus affulserit, inter bona opera deputamus.

20. Finem iungo principio: nec semel monuisse contentus sum. Ama Scripturas sanctas, et amabit te sapientia: dilige eam, et seruabit te: honora illam, et amplexabitur te. Hec monilia in pectore, et in auribus tuis hereant. Nihil aliud nouerit lingua, nisi Christum. Nihil possit sonare, nisi quod sancctum est. Auie tue tibi semper ac matris in ore dulcedo uersetur: quarum imitatio forma uirtutis est.





EPISTOLA  CXXXI  AUGUSTINI AD HIERONYMUM SIuE LIBER  DE ORIGINE ANIMAE HOMINIS.

Recensens uarias de anime origine sententias, cupit doceri que potissimum tenenda sit, et quomodo aduersus Pelagianorum dogma defendi possit ea, quam Hieron. in superiore epistola 126 suam esse fere insinuauit, »singulas animas nouas nascentibus fieri.«

1. »Deum nostrum, qui nos uocauit in suum regnum et gloriam, et 998 rogaui et rogo, ut hoc quod ad te scribo, sancte frater Hieronyme, consulens te de his que nescio, fructuosum esse nobis uelit [al. uelis]. Quanquam enim te multo quam ego sum etate maiorem, tamen etiam ipse iam senex consulo. Sed ad discendum quod opus est, nulla mihi etas sera uideri potest; quia etsi senes magis decet docere quam discere, magis tamen discere, quam quid doceant ignorare. Nihil equidem molestius fero in omnibus angustiis meis, quas patior in difficillimis questionibus, quam in tam longinquo tue caritatis absentiam, ut uix possim meas dare,  uel recipere litteras tuas, per interualla, non dierum, non mensium, sed aliquot annorum: cum, si fieri posset, quotidie presentem  te habere uellem, cum quo loquerer quidquid uellem. Nec ideo tamen non debui facere quod potui, si non potui totum quod uolui.«

2. »Ecce uenit ad me religiosus iuuenis, catholica pace frater, etate filius, honore compresbyter noster Orosius, uigil ingenio,  promptus eloquio, flagrans studio, utile uas in domo Domini esse desiderans, ad refellendas falsas perniciosasque doctrinas, que animas Hispanorum multo infelicius, quam corpora barbaricus gladius, trucidarunt. Nam inde ad nos usque ab oceani littore properauit, fama excitus, quod a me posset de his, que scire uellet, quidquid uellet audire. Neque nullum cepit aduentus sui fructum. Primo ne de me multum fame crederet. Deinde docui hominem quod potui: quod autem non potui, unde discere posset, admonui, atque ut ad te iret hortatus sum. Qua in re consilium uel preceptum meum cum libenter et obedienter acciperet, rogaui eum ut abs te ueniens, per nos ad propria remearet. Quam eius pollicitationem tenens, occasionem mihi credidi a Domino esse concessam, qua tibi scriberem de his, que per te scire cupio. Querebam enim quem ad te mitterem, nec mihi facile occurrebat idoneus et fide agendi, et alacritate obediendi et 999 exercitatione peregrinandi. Ubi ergo istum iuuenem expertus sum, eum ipsum esse qualem a Domino petebam, dubitare non potui.«

3. »ACCIPE igitur que mihi, peto, aperire ac disserere non graueris. Questio de anima multos mouit, in quibus et me esse confiteor. Nam quid de anima firmissime teneam, non tacebo. Deinde subiungam quid mihi adhuc expediri uelim. Anima hominis immortalis est, secundum quemdam modum suum. Non enim omni modo sicut Deus, de quo dictum est,« qui solus habet immortalitatem . »Nam de anime mortibus sancta Scriptura multa commemorat: unde illud est,« sine mortuos sepetire mortuos suos . »Sed quod ita moritur alienata a uita Dei, ut tamen in natura sua uiuere non omnino desistat: ita mortalis ex aliqua causa inuenitur, ut etiam immortalis non sine ratione dicatur. Non est pars Dei anima. Si enim hoc esset, omni modo incommutabilis atque incorruptibilis esset. Quod si esset, nec deficeret in deterius, nec proficeret in melius; nec aliquid in semetipsa uel inciperet habere quod non habebat, uel desineret habere quod habebat, quantum ad eius ipsius affectiones pertinet. Quam uero aliter se habeat, non opus est extrinsecus testimonio; quisquis seipsum aduertit, agnoscit. Frustra autem dicitur ab eis, qui animam Dei partem esse uolunt, hanc eius labem ac turpitudinem, quam uidemus in nequissimis hominibus, hanc denique infirmitatem et egritudinem, quam sentimus in omnibus hominibus, non ex ipsa illi esse, sed ex corpore. Quid interest unde egrotet, que si esset incommutabilis,  undelibet egrotare non  posset? Nam quod uere incommutabile et incorruptibile est, nullius rei accessu commutari uel corrumpi potest. Alioquin non Achillea tantum, sicut fabule ferunt, sed omnis caro esset inuulnerabilis, si nullus ei casus accideret. Non est itaque natura incommutabilis, que aliquo modo, aliqua causa, aliqua parte mutabilis est. Deum autem nefas est, nisi uere summeque incommutabilem credere. Non est igitur anima pars Dei.«

4. Anima incorporea.---Incorpoream quoque esse animam, etsi difficile tardioribus persuaderi potest, mihi tamen fateor esse persuasum. Sed ne uerbi controuersiam uel superfluo faciam uel merito patiar, quoniam CUM DE RE CONSTAT, non est opus certare de nomine: si corpus est omnis substantia uel essentia, 1000 uel si quid aptius nuncupatur id, quod aliquomodo est in seipso, corpus est anima. Item si eam solam incorpoream placet appellare naturam, que summe incommutabilis et ubique tota est, corpus est anima; quoniam tale aliquid ipsa non est. Porro si corpus non est, nisi quod per loci spatium aliqua longitudine, latitudine, et altitudine ita sistitur uel mouetur, ut maiore sui parte maiorem locum occupet, et breuiore breuiorem, minusque sit in parte quam in toto, non est corpus anima. Per totum quippe corpus, quod animat, non locali diffusione, sed quadam uitali intentione porrigitur. Nam per omnes eius particulas tota simul adest, nec minor in minoribus, et in maioribus maior, sed alicubi intensius, alicubi remissius, et in omnibus tota, et in singulis tota est. Neque enim aliter, quod in corpore etiam non  toto sentit, tamen tota sentit. Nam cum exiguo puncto in carne uiua aliquid tangitur, quamuis locus ille non solum totius corporis non sit, sed uix in corpore uideatur, animam tamen totam non latet: neque id quod sentitur, per corporis cuncta discurrit, sed ibi tantum sentitur ubi fit. Unde ergo ad totam mox peruenit, quod non in toto fit, nisi quia et ibi tota est ubi fit, nec ut tota ibi sit, cetera deserit? uiuunt enim et illa ea presente, ubi nichil tale factum est. Quod si fieret, et utrumque simul fieret, simul utrumque totam pariter non lateret. Proinde et in omnibus simul, et in singulis particulis corporis sui, tota simul esse non posset, si per illas ita diffunderetur, ut uidemus corpora diffusa per spatia locorum, minoribus suis partibus minora occupare, et amplioribus ampliora. Quapropter si anima corpus esse dicenda est, non est certe corpus quale terrenum est, nec quale humidum, aut erium, aut etherium. Omnia quippe talia maiora sunt in maioribus locis, et minora in minoribus, et nichil eorum in aliqua sui parte totum adest: sed ut sunt partes locorum, ita occupantur partibus corporum. Unde intelligitur anima, siue corpus, siue incorporea dicenda sit, propriam quamdam habere naturam, omnibus his mundane molis elementis excellentiore substantia creatam, que ueraciter non possit in  aliqua phantasia corporalium imaginum, quas per carnis sensus percipimus, cogitari, sed mente intelligi, uitaque sentiri. Neque hec  proinde loquor, ut te que tibi nota sunt doceam: sed ut aperiam 1001 quid firmissime de anima teneam, ne me quisquam, cum ad ea uenero que requiro, nichil de anima uel scientia uel fide tenere arbitretur.«

5. Anima sua culpa lapsa, sola Dei misericordia liberatur.---»Certus etiam sum, animam nulla Dei culpa, nulla Dei necessitate uel sua, sed propria uoluntate in peccatum esse collapsam, nec liberari posse de corpore mortis huius, uel sue uoluntatis uirtute, tanquam sibi ad hoc sufficiente, uel ipsius corporis morte, sed gratia Dei per Iesum Christum Dominum nostrum: nec omnino esse animam ullam in genere humano, cui non sit necessarius ad liberationem mediator Dei et hominum homo Christus iehsu. Quecumque autem sine gratia mediatoris et sacramento eius, in qualibet corporis etate, de corpore exierit, et in penam futuram, et in ultimo iudicio recepturam corpus ad penam. Si autem post generationem humanam, que facta est ex Adam, regenerentur in Christo ad eius pertinens societatem, et requiem post mortem corporis habituram, et corpus ad gloriam recepturam. Hec sunt, que de anima firmissime teneo.«

6. Anime reatus unde.---»NUNC accipe, queso, quid requiram, et noli me spernere,  sic non te spernat, qui pro nobis dignatus est sperni. Quero ubi contraxerit anima reatum, quo trahitur in condemnationem, etiam infantis morte preuenti, si ei per sacramentum quo etiam paruuli baptizantur, Christi gratia non subuenerit. Non enim es ex illis, qui modo noua quedam garrire ceperunt, dicentes, nullum reatum esse ex Adam tractum qui per baptismum in infante soluatur. Quod te sapere si scirem, imo nisi te id non sapere scirem, nequaquam hoc abs te quererem aut querendum putarem. Sed quia tenemus de hac re sententiam tuam concinentem catholice fundatissimeque fidei, quia et Iouiniani uaniloquia redarguens, adhibuisti testimonium ex libro Iob, Nemo mundus in conspectu tuo, nec infans cuius est diei unius uita super terram : deinde adiunxisti, Tenemurque rei in similitudinem preuaricationis Ade: et liber tuus in Ionam prophetam satis hoc insigniter dilucideque declarat, ubi ieiunare paruulos propter ipsum originale peccatum, merito coactos esse dixisti: non inconuenienter abs te quero hunc reatum anima ubi contraxerit, 1002 unde oporteat eam etiam in illa etate per sacramentum Christiane gratie liberari.«

7. »Ego quidem ante aliquot annos cum libros quosdam scriberem de libero arbitrio, qui in multorum manus exierunt, et  nunc habentur a plurimis, quatuor opiniones de anime incarnatione,  Utrum ex illa una, que primo homini data est, cetere propagentur, An singulis quibusque noue etiam modo fiant: An alicubi iam exsistentes, uel mittantur diuinitus, uel sponte labantur in corpora; ita putaui esse tractandas, ut quelibet earum uera esset, non impediret intentionem meam, qua tunc aduersus eos quantis poteram uiribus agebam, qui naturam mali suo principio  preditam, aduersus Deum conantur inducere, id est contra Manicheos. Nam de Priscillianistis adhuc nichil audieram, qui non multum ab istis dissimiles blasphemias fabulantur. Ideo quintam opinionem non addidi, quam in tua epistola inter ceteras commemorasti, ne aliquam preterires, ubi questione interroganti rescripsisti religiose memorie uiro, nobisque in Christi caritate gratissimo Marcellino, quod anima  non sit pars Dei. Primo, quia non de incarnatione eius, sed de natura queritur, cum hoc queritur. Deinde quia hoc sentiunt illi contra quos agebam, et id maxime agebam, ut Creatoris inculpabilem inuiolabilemque naturam a creature uitiis et labe secernerem, cum illi a substantia mali, cui proprium principium principesque tribuunt, ipsam boni Dei substantiam ex parte, qua capta  est corruptam et oppressam, et ad peccandi necessitatem perductam esse contendunt. Hoc itaque excepto heretice opinionis errore, ex quatuor reliquis opinionibus quenam sit eligenda scire desidero. Quecumque enim eligenda est, absit ut impugnet hanc fidem, de qua certi sumus, omni anime etiam paruuli infantis necessariam esse liberationem ex obligatione peccati, eamque nullam esse nisi per Iesum Christum, et hunc crucifixum.«

8. »PROINDE ne longum faciamus, hoc certe sentis, quod singulas animas singulis nascentibus etiam modo Deus faciat. Cui sententie ne obiiciatur, quod omnes creaturas sexto die consummauerit Deus, et septimo die requieuerit, adhibes 1003 testimonium ex Euangelio, Pater meus usque nunc operatur :  Sic enim ad Marcellinum scripsisti: in qua epistola etiam mei commemorationem beneuolentissime facere dignatus es, quod hic me haberet in Africa, qui ei ipsam facilius possem explicare sententiam. Quod si potuissem, non ille hoc abs te tam longe posito inquireret; si tamen id tibi ex Africa scripsit. Nam quando scripserit nescio; tantum scio quod de hoc bene cognouerit cunctationem meam: unde me inconsulto facere uoluit. Quanquam etiam si consuleret, magis hortarer, et gratias agerem quod nobis omnibus conferre posset, nisi tu breuiter rescribere, quam respondere maluisses.  Credo ne superfluo laborares, ubi ego essem, quem putabas id optime scire, quod ille quesiuerat. Ecce uolo ut illa sententia etiam mea sit, sed nondum esse confirmo.«

9. »Misisti ad me discipulos, ut ea doceam, que nondum ipse didici. Doce ergo quod doceam. Nam ut doceam, multi a me flagitant, eisque me sicut alia multa, et hoc ignorare confiteor. Et fortasse quamuis in os meum uerecundentur, tamen apud se dicunt, Tu es Magister in Isrel, et hec ignoras? . Quod quidem Dominus ei dixit, qui erat unus illorum, quod delectabat uocari Rabbi. Unde etiam ad uerum magistrum nocte uenerat, quia fortassis erubescebat discere, qui docere consueuerat. Me autem potius magistrum audire, quam uelut magistrum delectat audiri. Recolo enim quid dixerit eis, quos pre ceteris elegit: uos autem, inquit, nolite uocari ab hominibus Rabbi: unus est enim magister uester, Christus .  Nec alius docuit Moysen etiam per Ietro, nec alius Cornelium etiam per priorem Petrum, nec alius Petrum etiam per posteriorem Paulum. A quocumque enim uerum illo donante dicitur, qui est ipsa ueritas. Quod si ideo adhuc ista nescimus, et ea neque orando, neque legendo, neque cogitando et ratiocinando inuenire potuimus, ut probemus non solum indoctos quanta caritate doceamus, uerum a doctis etiam quanta humilitate discamus?«

10. »Doce ergo, queso, quod doceam, doce quod teneam, et dic mihi, si anime singillatim in singulis  hodieque nascentibus, fiunt, ubi in paruulis peccent, ut indigeant in sacramento Christi remissione peccati, peccantes in Adam, ex quo caro est propagata 1004 peccati: aut si non peccant, qua iustitia Creatoris ita peccato obligantur alieno, cum exinde propagatis membris mortalibus inseruntur, ut eas, nisi per Ecclesiam subuentum fuerit, damnatio consequatur; cum in earum potestate non sit, ut eis possit gratia baptismi subueniri. Tot igitur animarum millia, que in mortibus paruulorum sine indulgentia Christiani sacramenti de corporibus exeunt, qua equitate damnantur,  si noue create, nullo suo precedente peccato, sed uoluntate Creatoris singule singulis nascentibus adheserunt, quibus eas animandis ille creauit et dedit, qui utique nouerat, quod unaqueque earum nulla sua culpa sine baptismo Christi de corpore fuerat exitura? Quoniam igitur neque de Deo possumus dicere, quod uel cogat animas fieri peccatrices, uel puniat innocentes; neque negare fas nobis est, eas que sine Christi sacramento de corporibus exierint, etiam paruulorum, non nisi in damnationem trahi: obsecro te, quomodo hec opinio defenditur, qua creduntur anime non ex illa una primi hominis fieri omnes, sed sicut illa una uni, ita singulis singule?«

11. »Ea uero que dicuntur alia contra hanc opinionem,  facile puto me posse refellere, sicut est illud, quo eam sibi quidam uidentur urgere, quomodo consummauerit Deus omnia opera sua sexto die, et septimo requieuerit , si nouas adhuc animas creat? Quibus si dixerimus quod ex Euangelio in supra dicta epistola posuisti, Pater meus usque nunc operatur : respondent, operatur, dictum est, institutas administrando, non nouas instituendo naturas, ne Scripture Geneseos contradicatur ubi apertissime legitur consummasse Deum omnia opera sua. Nam et quod eum scriptum est requieuisse, utique a creandis nobis creaturis intelligendum est, non a gubernandis; quia tunc ea que non erant, fecit, a quibus faciendis requieuit: quia consummauerat omnia, que antequam essent, uidit esse facienda, ut deinceps non ea que non erant, sed ex his que iam erant, crearet et faceret quidquid faceret. Ita utrumque uerum esse monstratur, et quod dictum est, Requieuit ab operibus suis: et quod dictum est, Usque nunc operatur: quoniam Genesi non potest Euangelium esse contrarium.«

12. »uerum his qui hec ideo dicunt ne credatur modo Deus, sicut illam unam nouas animas, que non erant, facere; sed 1005 ex illa una, que iam erat, eas creare, uel ex fonte aliquo siue thesauro quodam, quem tunc fecit, eas mittere, facile respondetur, etiam illis sex diebus multa Deum creasse ex his naturis, quas iam creauerat, sicut ex aquis alites et pisces; ex terra autem arbores, fenum, animalia: sed quod ea, que non erant, tunc fecerit, manifestum est. Nulla enim erat auis, nullus piscis, nulla arbor, nullum animal: et bene intelligitur ab his creatis requieuisse, que non erant, et creata sunt, id est cessasse, nec ultra que non erant, crearentur. Sed nunc quod dicitur,  animas non in nescio quo fonte iam exsistentes mittere, nec de seipso tanquam suas particulas irrorare, nec de illa una originaliter trahere, nec pro delictis ante carnem commissis carneis uinculis compedire, sed nouas creare singulas singulis suam, cuique nascenti, non aliquid facere dicitur, quod ante non fecerat. Iam enim sexto die fecerat hominem ad imaginem suam, quod utique secundum animam rationalem fecisse intelligitur.  Hoc et nunc facit, non instituendo quod non erat, sed multiplicando quod erat. Unde et illud uerum est, quod a rebus, que non erant, instituendis requieuit. Et hoc uerum est, quod non solum gubernando que fecit, uerum etiam aliquid non quod nondum, sed quod iam creauerat, numerosius creando usque nunc operatur. uel sic ergo uel alio modo quolibet eximus ab eo, quod nobis obiicitur de requie Dei ab operibus suis, ne propterea non credamus nunc usque fieri animas nouas, non ex illa una, sed sicut illam unam.

 13. »Nam quod dicitur, Quare facit animas eis, quos nouit cito morituros? Possumus respondere, parentum hinc peccata uel conuinci, uel flagellari. Possumus etiam recte illius moderationi ista relinquere, quem scimus omnibus temporaliter transeuntibus rebus, ubi sunt etiam animalium ortus et obitus, cursum ornatissimum atque ordinatissimum dare; sed nos ista sentire non posse, que si sentiremus, delectatione ineffabili mulceremur. Non enim frustra per Prophetam, qui hec diuinitus inspirata didicerat, dictum est de Deo, Qui profert  numerose seculum . Unde musica, id est scientia sensusue bene modulandi, ad admonitionem magne rei, etiam mortalibus rationales habentibus animas Dei largitate concessa est. Unde si homo faciendi carminis 1006 artifex nouit quas quibus moras uocibus tribuat, ut illud quod canitur, decedentibus ac succedentibus sonis, pulcherrime currat ac transeat; quanto magis Deus. cuius sapientia, per quam fecit omnia, longe omnibus artibus preferenda est, nulla in naturis nascentibus et occidentibus temporum spatia, que tanquam syllabe ac uerba ad particulas huius seculi pertinent, in hoc labentium rerum tanquam mirabili cantico, uel breuius, uel productius, quam modulatio precognita et prefinita deposcit, preterire permittit? Hoc cum etiam de arboris folio dixerim, et de nostrorum numero capillorum; quanto magis de hominis ortu et occasu, cuius temporalis uita breuius productiusue non tenditur, quam Deus dispositor temporum nouit uniuersitatis moderamini consonare?«

14. »Id etiam quod aiunt, omne quod in tempore cepit esse, immortale esse non posse: quia omnia orta occidunt, et aucta senescunt, ut eo modo credi cogant, animum humanum ideo esse immortalem, quod ante omnia tempora sit creatus, non mouet fidem nostram. Ut enim alia taceam, cepit esse in tempore immortalitas carnis Christi, que tamen iam non moritur, et mors ei ultra non dominabitur .«

15. »Illud uero quod in libro aduersus Ruffinum posuisti   , quosdam huic sententie calumniari, quod Deum dare animas adulterinis conceptibus uideatur indignum, unde conantur adstruere meritis geste ante carnem uite animas quasi ad ergastula huius mundi iuste posse perduci, non me mouet multa cogitantem, quibus hec possit calumnia refutari. Et quod ipse respondisti, non esse uitium sementis in tritico quod furto dicitur esse sublatum, sed in eo qui frumenta furatus est; nec idcirco terram non debuisse gremio suo semina confouere,  quia sator immunda ea proiecerit manu; elegantissima similitudo est. Quam et antequam legerem nullas mihi obiectio ista de adulterinis fetibus in hac questione faciebat angustias, generaliter intuenti multa bona Deum facere, etiam de nostris malis nostrisque peccatis. Animalis autem cuiuscumque creatio, si habeat pium prudentemque consideratorem, ineffabilem laudem Creatori excitat; quanto magis creatio non cuiuslibet animalis, sed hominis? Si autem causa creandi queritur, nulla citius et melius respondetur, nisi quia omnis creatura Dei bona est. Et quid dignius quam ut bona faciat 1007 bonus Deus, que nemo potest facere nisi Deus?«

16. »Hec et alia que possum, sicut possum, dico aduersus eos qui hanc opinionem, qua creduntur anime sicut illa una singulis fieri, labefactare conantur. Sed cum ad penas uentum est paruulorum, magnis, mihi crede, coarctor angustiis, nec quid respondeam prorsus inuenio: non solum eas penas dico, quas habet post hanc uitam illa damnatio, quo necesse est trahantur, si de corpore exierint sine Christiane gratie sacramento, sed eas ipsas, que in hac uita dolentibus nobis uersantur ante oculos; quas enumerare si uelim, prius tempus quam exempla deficient. Languescunt egritudinibus, torquentur doloribus, fame et siti cruciantur, debilitantur membris, priuantur sensibus, uexantur ab immundis spiritibus. Demonstrandum est  utique, quomodo ista sine ulla sua mala causa iuste patiantur. Non enim dici fas est, aut ista ignorante Deo fieri, aut eum non posse resistere facientibus, aut iniuste ista uel facere uel permittere. Numquidnam sicut animalia irrationabilia recte dicimus in usus dari naturis excellentioribus, etsi uitiosis, sicut apertissime in Euangelio uidemus, porcos ad usum desideratum concessos esse demonibus ; hoc et de homine recte possumus dicere? Animal est enim, sed rationale, etsi mortale. Anima est rationalis in illis membris, que tantis afflictionibus penas luit: Deus bonus est, Deus iustus est, Deus omnipotens est; hoc dubitare omnino dementis est. Tantorum ergo malorum, que fiunt in paruulis, causa iusta dicatur. Nempe cum maiores ista patiuntur [al. patiantur], solemus dicere, aut sicut in Iob merita examinari, aut sicut in Herode peccata puniri. Et de quibusdam exemplis, que Deus manifesta esse uoluit, alia que obscura sunt  homini coniectare conceditur, sed hoc in maioribus. De paruulis autem quid respondeamus edissere, si penis tantis nulla in eis sunt punienda peccata. Nam utique nulla est in illis etatibus examinanda iustitia.«

17. »De ingeniorum uero diuersitate  , imo absurditate, quid dicam; que quidem in paruulis latet, sed ab ipsis exordiis naturalibus ducta, apparet in grandibus, quorum nonnulli tam tardi et obliuiosi sunt, ut ne prima quidem discere litterarum elementa potuerint:  quidam uero tante sunt fatuitatis, ut non multum a pecoribus differant; quos moriones uulgo uocant. Respondetur fortasse, corpora hoc faciunt. Sed numquid secundum hanc sententiam quam  defendi uolumus, anima sibi corpus elegit, et in eligendo cum falleretur, errauit? aut cum in corpus cogeretur 1008 intrare necessitate nascendi, alia corpora preoccupantibus animarum turbis, ipsa aliud non inuenit, et sicut in spectaculo aliquo locum, ita carnem non quam uoluit, sed quam ualuit, occupauit? Numquid hec et talia uel dicere possumus, uel sentire debemus? Doce igitur quid sentire, quid dicere debeamus, ut constet nobis ratio nouarum animarum  singillatimque factarum singulis corporibus.«

18. »Ego quidem non de ingeniis, sed saltem de penis paruulorum, quas in hac uita patiuntur, dixi, aliquid in libris illis de libero arbitrio . Quod quale sit, et cur mihi in ista, quam habemus in manibus questione, non sufficiat, intimabo, et eum ipsum de tertio libro locum excerptum his litteris inseram; nam ita se habet: De cruciatibus autem corporis quibus affliguntur paruuli, quorum per etatem nulla peccata sunt, si anime quibus animantur, non prius quam ipsi homines esse ceperunt, maior querela et quasi misericors deponi  solet, cum dicitur, Quid mali fecerunt, ut ista paterentur? Quasi possit esse meritum innocentie, ante quam quisque nocere aliquid possit. Cum autem boni aliquid operatur Deus in emendatione maiorum, cum paruulorum suorum, qui eis cari sunt, doloribus ac mortibus flagellantur, cur ista non fiant, quando cum transierint, pro non factis erunt, in quibus facta sunt: propter quos autem facta sunt, aut meliores erunt, si temporalibus incommodis emendati, rectius elegerint uiuere: aut excusationem in futuri iudicii supplicio non habebunt, si uite huius angoribus, ad eternam uitam desiderium conuertere noluerint? Quis autem nouit quid paruulis, de quorum cruciatibus duritia maiorum contunditur, aut exercetur fides, aut misericordia probatur: quis  ergo nouit quid ipsis paruulis in secreto iudiciorum suorum bone compensationis reseruet Deus? Quoniam quanquam nichil recte fecerint, tamen nec peccantes aliquid ista perpessi sunt. Non enim frustra etiam infantes illos, qui cum Dominus noster iehsu Christus necandus ab Herode quereretur, occisi sunt, in honorem Martyrum receptos commendat Ecclesia.«

19. »Hec tunc dixi, cum hanc ipsam de qua nunc agitur uellem communire sententiam. Sicut enim paulo ante commemoraui, quecumque illarum de anime incarnatione quatuor opinionum uera esset, inculpatam substantiam Creatoris, et a nostrorum peccatorum societate remotissimam nitebar ostendere. Et ideo 1009 quecumque illarum ueritate posset conuinci et repudiari, ad curam intentionis  mee, quam tunc habebam non pertinebat: quandoquidem cunctis diligentiore disputatione discussis, quecumque illarum recte uinceret ceteras, me securissimo fieret, quando etiam secundum omnes id, quod agebam, inuictum persistere demonstrabam. Nunc uero unam uolo, si possum, ratione recta eligere ex omnibus: et propterea huius ipsius, de qua nunc agimus defensionem, in his, que commemoraui de illo libro, uerbis meis attentius intuens, ualidam firmamque non uideo.«

20. »Nam uelut firmamentum eius illud est, quod ibi dixi, Quis autem nouit quid paruulis, de quorum cruciatibus duritia maiorum contunditur, aut exercetur fides, aut misericordia probatur: quis, inquam, nouit quid ipsis paruulis in secreto iudiciorum suorum bone compensationis reseruet Deus?  Sed hoc non immerito dici uideo de his, qui uel pro Christi nomine ac uera religione tale aliquid etiam nescientes patiuntur, uel sacramento Christi iam imbuti sunt, quia sine societate unius mediatoris liberari a damnatione non possunt, ut possit eis, etiam pro illis malis, que hic in diuersis afflictionibus pertulerunt, compensatio ista prestari. Nunc autem cum ista questio non possit absolui, nisi etiam de his paruulis respondeatur, qui post grauissimos cruciatus sine sacramento Christiane societatis exspirant que circa eos compensatio cogitanda est, quibus insuper et damnatio preparata est? Nam et de baptismo paruulorum in eodem libro, non quidem sufficienter, sed quantum illi operi satis esse uidebatur, utcumque respondi, quod etiam nescientibus, et fidem suam nondum habentibus prodest: non tamen de damnatione eorum paruulorum, qui sine illo ex hac uita emigrant, tunc aliquid dicendum putaui, quia non quod nunc agitur agebatur.

21. Sed ut omittamus et contemnamus ea, que breui tempore patiuntur, nec transacta reuocantur, numquid similiter contemnere possumus, quod per unum hominem mors, et per unum hominem resurrectio mortuorum? Sicut enim in Adam omnes moriuntur, sic et in Christo omnes uiuificabuntur . Per hanc enim apostolicam, diuinam, claramque sententiam, satis euidenter elucet, neminem ire in mortem nisi per Adam, neminem ire 1010 in uitam eternam, nisi per Christum. Hoc est quippe omnes et omnes, quia sicut omnes homines per primam, hoc est per carnalem generationem pertinent ad Adam: sic omnes homines ad secundam, id est spiritalem  generationem ueniunt, quicumque ad Christum perueniunt. Ideo ergo dictum est, et hic omnes et ibi omnes, quia sicut omnes qui moriuntur, nonnisi in Adam moriuntur: ita omnes qui uiuificabuntur, nonnisi in Christo uiuificabuntur. Ac per hoc, QUISQUIS NOBIS dixerit, quemquam in resurrectione mortuorum uiuificari posse, nisi in Christo, tanquam  pestis  communis fidei detestandus est. Item QUISQUIS DIXERIT, quod in Christo uiuificabuntur etiam paruuli, qui sine sacramenti eius participatione de uita exeunt, hic profecto et contra apostolicam predicationem uenit, et totam condemnat Ecclesiam, ubi propterea cum baptizandis paruulis festinatur et curritur, quia sine dubio creditur aliter eos in Christo uiuificari omnino non posse. Qui autem non uiuificatur in Christo, restat ut in ea [al. eadem] condemnatione maneat, de qua dicit Apostolus, Per unius delictum in omnes homines ad condemnationem : Cui delicto obnoxios paruulos nasci, et omnis credit Ecclesia, et ipse iam contra Iouinianum disputans, et exponens Ionam Prophetam, sicut paulo ante commemoraui, fide ueracissima definisti: credo et in aliis locis opusculorum tuorum, que uel non legi, uel in presentia non recordor, Huius igitur damnationis in paruulis [al. paruulos] causam requiro; quia neque animarum, si noue fiunt singulis singule, uideo esse ullum in illa etate peccatum, nec a Deo damnari aliquam credo quam uidet nullum habere peccatum.«

22. »An forte dicendum est, in paruulo carnem solam causam esse peccati, nouam uero illi animam fieri, qua secundum Dei precepta uiuente, in adiutorio gratie  Christi, et ipsi carni edomite ac subiugate possit incorruptionis meritum comparari. Sed quia in paruulo anima nondum id agere potest, nisi Christi  acceperit sacramentum, per hanc gratiam carni eius acquiritur, quod illius moribus nondum potuit. Si autem sine illo sacramento anima paruuli exierit, ipsa quidem in eterna uita erit, unde eam nullum peccatum potuit separare: caro uero eius non resurget in Christo, non percepto ante mortem illius sacramento?«

23. »Hanc opinionem nunquam audiui, 1011 nunquam legi. Sed plane audiui et credidi, propter quod et locutus sum, quia  uenit hora, quando omnes qui in monumentis sunt, audient uocem eius: et procedent qui bene fecerunt, in resurrectionem uite . Ipsa est de qua dicitur, et per unum hominem resurrectio mortuorum : Ipsa est qua in Christo omnes uiuificabuntur. Qui autem male egerunt, in resurrectionem iudicii. Quid hic ergo de illis infantibus intelligendum est, qui prius quam possent agere uel bene uel male, sine baptismo corpore exuti sunt? Nihil hic de talibus dictum est. Sed si caro eorum ideo non resurget, quia nec boni aliquid fecerunt, nec mali; nec illorum resurrectura est, qui percepta baptismi gratia, in illa etate defuncti sunt, in qua nichil bene uel male agere potuerunt. Si autem illi inter sanctos resurgent, id est inter eos qui bene egerunt; inter quos et illi resurrecturi sunt, nisi inter eos qui male egerunt, ne aliquas humanas animas credamus corpora sua non  recepturas, siue in resurrectionem uite, siue in resurrectionem iudicii? Que sententia prius quam refellatur, ipsa nouitate iam displicet. Deinde quis ferat, si credant se illi, qui ad baptismum cum suis paruulis currunt, propter carnes [al. carnem] eorum, non propter animas currere? Beatus quidem  Cyprianus non aliquod decretum condens nouum, sed Ecclesie fidem firmatissimam [al. firmissimam] seruans, ad corrigendum eos, qui putabant ante octauum diem natiuitatis non esse paruulum baptizandum, non carnem, sed animam dixit non esse perdendam; et mox natum, rite baptizari posse, cum suis quibusdam cepiscopis censuit.«

24. »Sed contra Cypriani aliquam opinionem, ubi quod uidendum fuit, fortasse non uidit, sentiat quisque quod libet; tantum contra apostolicam manifestissimam fidem nemo sentiat  , que ex unius delicto omnes in condemnationem duci predicat: ex qua condemnatione non liberat, nisi gratia Dei per Iesum Christum Dominum nostrum, in quo uno omnes uiuificantur, quicumque uiuificantur. Contra Ecclesie fundamentum morem nemo sentiat, ubi ad baptismum, si propter sola paruulorum corpora curreretur, baptizandi offerrentur et mortui.«

25. »Que cum ita sint, querenda causa est, atque reddenda, quare damnentur [al. damnantur] anime, que noue creantur singulis quibusque nascentibus, si preter Christi sacramentum paruuli moriantur. Damnari enim 1012 eas, si sic de corpore exierint, et sancta Scriptura, et sancta est testis Ecclesia. Unde illa de animarum nouarum creatione sententia, si hanc fidem fundatissimam non oppugnat, sit et mea: si oppugnat, non sit et tua.«

26. »Nolo mihi dicatur, pro hac sententia debere accipi quod scriptum est, Qui finxit spiritum hominis in ipso , et Qui finxit singillatim corda eorum . Aliquid fortissimum atque inuictissimum requirendum est, quod nos non cogat Deum credere ullarum animarum sine culpa aliqua damnatorem. Nam uel tantumdem ualet, uel plus est forsitan creare, quam fingere, et tamen scriptum est Cor mundum crea in me Deus . Nec ideo putari potest, animam hoc loco optare se fieri. prius quam aliquid esset: Sicut ergo iam existens creatur innouatione iustitie, sic iam existens fingitur  conformatione doctrine. Nec illud quod in Ecclesiaste scriptum est, Tunc conuertetur in terram puluis sicut fuit, et spiritus reuertetur ad Dominum qui dedit illum : istam confirmat sententiam, quam uolumus esse nostram. Plus enim hoc suffragatur eis, qui ex una putant omnes esse animas. Nam sicut conuertitur, inquiunt, puluis in terram, sicut fuit; et tamen caro, de qua hoc dictum est, ad hominem non reuertitur, ex quo propagata est, sed ad  terram, unde primus homo factus est: sic et spiritus ex illius unius spiritu propagatus, non tamen ad eum reuertitur; sed ad Dominum, a quo illi datus est. uerum quia hoc testimonium ita pro istis sonat, ut non omni modo huic opinioni, quam defendi uolo, uideatur esse contrarium, admonendam tantum credidi prudentiam tuam, ne talibus testimoniis ex his angustiis me coneris eruere. Nam licet nemo faciat optando, ut uerum sit quod uerum non est: tamen si fieri posset, optarem ut hec sententia uera esset: sicut opto, ut si uera est, abs te liquidissime atque inuictissime defendatur.«

27. »Hec autem difficultas etiam illos sequitur, qui iam existentes alibi animas, et ab initio diuinorum operum preparatas, a Deo mitti opinantur in corpora. Nam et ab his hoc idem queritur, Si anime inculpate obedienter ueniunt, quo mittuntur; cur in paruulis, si non baptizati uitam istam finierint, puniuntur? Eadem prorsus in utraque sententia difficultas est. Illi sibi uidentur de hac facilius exire questione, 1013 qui animas asseuerant pro meritis uite prioris, singulas singulis corporibus implicari. Hoc enim putant esse in Adam mori, in carne scilicet, que propagata est ex Adam, supplicia pendere: a quo reatu, inquiunt, gratia Christi liberat pusillos cum magnis. Hoc quidem recte, ueraciter, optimeque, quod gratia Christi liberat a reatu peccatorum pusillos cum magnis. Sed in alia superiore uita peccare animas, et inde precipitari in carceres carneos, non credo, non acquiesco, non consentio  . Primo, quoniam nescio per quos circuitus fieri id aiunt isti: ut post nescio quanta uolumina seculorum iterum ad istam sarcinam corruptibilem [al. corruptibilis] carnis, et supplicia pendenda redeundum sit: qua opinione quid horribilius cogitari possit ignoro. Deinde quis tandem iustus defunctus est, de quo non, si isti uera dicunt, solliciti esse debeamus, ne in sinu Abrahe peccans, in flammas illius diuitis deiiciatur? Cur enim non et post hoc corpus peccari possit, si et ante potuit? Postremo et longe aliud est in Adam peccasse. Unde dicit Apostolus: In quo omnes peccauerunt : et aliud est extra Adam, nescio ubi peccasse: et ideo in Adam, id est, in carnem que ex Adam propagata est, tanquam in carcerem trudi. Illam uero opinionem, quod ex una fiant omnes anime, nec discutere uolo, nisi necesse sit. Atque utinam ista de qua nunc agimus, si uera est, sic abs te defendatur, ut hoc iam necesse non sit.«

28. »Quamuis autem desiderem, rogem, uotis ardentibus exoptem et  expetam, ut per te mihi Dominus huius rei auferat ignorantiam: tamen si, quod absit, minime meruero, patientiam mihi petam a Domino Deo nostro: in quem si credimus, ut si aliqua nobis non aperiat etiam pulsantibus, nullo  modo aduersus eum murmurare debeamus.  Memini prius ipsis Apostolis dictum: Multa habeo uobis dicere, sed non potestis illa portare modo . In his, quantum ad me attinet, etiam hoc deputem. Nec qui hoc sciam me indigner indignum, ne hoc ipso etiam conuincar indignior. Multa enim alia similiter nescio, que commemorare uel enumerare non possum. Et hoc tolerabiliter ignorarem, nisi metuerem, ne aliqua istarum opinionum contra illud quod firmissima fide retinemus, incautis obreperet mentibus. Sed antequam sciam, quenam earum potius eligenda sit, hoc me non temere sentire profiteor, eam 1014 que uera est, non aduersari robustissime ac fundatissime fidei, qua Christi Ecclesia nec paruulos homines recentissime natos a damnatione credit, nisi per gratiam nominis Christi, quam in suis sacramentis commendauit, posse liberari.«





EPISTOLA CXXXII  . AUGUSTINI AD HIERONYMUM. SEU LIBER DE SENTENTIA IACOBI.

Consuluit de loco ex Iacobi epist. 2. 10. Qui offenderit in uno, factus est omnium reus, multaque admiscet de Stoicis, qui docebant omnia peccata esse paria: et quisquis haberet unam uirtutem, habere omnes; qui careret una, nullam habere.

1. Quod ad te scripsi, honorande mihi in Christo frater Hieronyme, querens de anima humana, si nascentibus singulis, noue singule nunc usque fiunt [al. fiant], ubi peccati uinculum contrahant, quod per sacramentum gratie Christi, etiam in infantibus recenter natis soluendum esse non dubitamus, cum in non paruum uolumen procederet, nolui ulla alia onerare questione: sed quod urget acrius, multo minus est negligendum. Proinde  queso, et per Deum obsecro, ut exponas mihi quod multis existimo profuturum: aut si iam uel abs te, uel ab alio aliquo expositum habes, dirigas nobis, quomodo accipiendum sit, quod in epistola Apostoli Iacobi scriptum est: Quicumque enim totam Legem seruauerit, offendat autem in uno, factus est omnium reus . Que res talis ac tanta est, ut quod hinc tibi non iam olim scripsi, multum me peniteat.

2. De agenda namque presenti uita, quomodo ad uitam perueniamus eternam, non de preterita perscrutanda, quam penitus demersit obliuio, sicut est illud quod de anima querendum putaui, hec uertitur questio. Eleganter autem dictum esse narratur, quod huic rei satis apte conuenit. Cum quidam ruisset in puteum, ubi aqua tanta erat, ut eum magis exciperet, ne moreretur, quam suffocaret, ne loqueretur: accessit alius, et eo uiso  admirans, ait, Quomodo huc cecidisti? At ille: Obsecro, 1015 inquit, cogita quomodo hinc me liberes, non quomodo huc ceciderim, queras. Ita quoniam fatemur, et fide Catholica tenemus, de reatu  peccati tanquam de puteo etiam paruuli infantis animam Christi gratia liberandam, satis est ei quod modum quomodo salua fiat, nouimus, etiam si nunquam quomodo in malum illud deuenerit, nouerimus. Sed ideo putaui esse querendum, ne forte ex illis opinionibus incarnationis anime aliquam teneamus incautius, que liberandam prorsus animam paruuli contradicat: negans eam esse in isto malo. Hoc igitur firmissime retento, quod anima paruuli de reatu peccati liberanda est, nec alio modo liberanda, nisi gratia Dei per Iesum Christum Dominum nostrum: si possumus etiam ipsius mali causam et originem nosse, uaniloquis non disputatoribus, sed litigatoribus paratius instructiusque resistimus. Si autem non possumus, non quia latet miserie principium, ideo pigrescere misericordie debet officium. Aduersus eos autem qui sibi uidentur scire quod nesciunt, hoc tutiores sumus, quod hanc ignorantiam nostram non ignoramus. Aliud est enim, quod nescire malum est: aliud quod sciri uel non potest, uel non opus est, uel ad uitam quam querimus, indifferens est. Hoc uero quod de litteris Apostoli Iacobi nunc requiro, in hac ipsa qua uiuimus, et ut semper uiuamus Deo placere studemus, actione uersatur.

3. Quomodo igitur intelligendum est, obsecro te, Quicumque totam Legem seruauerit, offendat autem in uno, factus est omnium reus? . Itane qui furtum fecerit, imo uero qui dixerit diuiti, Sede hic: pauperi autem, Tu sta illic, et homicidii, et adulterii, et sacrilegii reus est? Quod si non est, quomodo qui in uno offendat, factus est omnium reus? An illud quod dixit de diuite et paupere, ad ista non pertinet, quorum si quis in uno offenderit, fiet [al. factus est] omnium reus? Sed recolendum est, unde uenerit illa sententia, et que illam superiora pepererint, quibusque connexa dependeat. Fratres mei nolite, inquit, in personarum acceptione habere fidem Domini nostri Iesu Christi glorie. Etenim si introierit in conuentum uestrum uir annulum aureum habens in ueste candida: introierit autem et pauper in sordido habitu, et intendatis in eum qui indutus est ueste preclara, et dicatis ei, Tu sede hic bene; pauperi autem dicatis, 1016 Tu sta illic, aut, sede sub scabello pedum meorum, nonne iudicatis apud uosmetipsos, et facti estis iudices cogitationum iniquarum? Audite  , fratres carissimi, nonne Deus elegit pauperes in hoc mundo, diuites in fide, et heredes regni, quod repromisit Deus diligentibus se? uos autem exhonorastis pauperem, propter illum scilicet, cui dictum est: Tu sta illic: cum habenti anulum aureum dictum esset, Tu sede hic bene. Ac deinde sequitur, eamdem ipsam sententiam latius uersans, et explicans: Nonne, inquit, diuites per potentiam opprimunt uos, et trahunt ad iudicia? Nonne ipsi blasphemant bonum nomen, quod inuocatum est super uos? Si quidem legem perficitis regalem secundum Scripturam, Diliges proximum tuum sicut teipsum, benefacitis. Si autem accipitis personas, peccatum operamini, redarguti a  Lege quasi transgressores. uide quemadmodum transgressores legis appellat, qui dicunt diuiti, Sede hic, et pauperi, Sta illic.  Unde ne putarent contemptibile esse peccatum, in hac una re Legem transgredi, secutus adiunxit: Quicumque totam Legem seruauerit, offendat autem in uno, factus est omnium reus. Qui enim dixit, Non mechaberis, dixit et, Non occides. Quod si non occidis [al. occides], mecaris autem, factus es transgressor Legis; propter id quod dixerat, Redarguti a Lege, quasi transgressores. Que cum ita sint, consequens uidetur,  ut qui dixerit diuiti, Sede hic, et pauperi, Sta illic, huic  non honorem, quem illi deferens, et idololatra, et blasphemus, et adulter, et homicida, et ne  cuncta commemorem, reus omnium criminum iudicandus sit. Offendens quippe in uno, factus est omnium reus.

4. At enim qui unam uirtutem habet, omnes habet, et qui unam non habet, nullam habet. Hoc si uerum est, confirmatur ista sententia. Sed ego eam exponi uolo, non confirmari, que per seipsam apud nos omnibus philosophorum auctoritatibus firmior est. Et illud quidem de uirtutibus, et uitiis, si ueraciter dicitur, non est consequens, ut propter hoc omnia peccata sint paria. Nam illud de inseparabilitate uirtutum,  nisi forsitan fallor, tamen si uerum memini, quod uix memini, omnibus philosophis placuit, 1017 qui easdem uirtutes, agende uite necessarias esse dixerunt. Hoc autem de parilitate peccatorum soli Stoici ausi sunt disputare contra omnem sensum generis humani; quam eorum uanitatem in Iouiniano illo qui in hac sententia Stoicus erat, in aucupandis autem et defensandis uoluptatibus, Epicureus, de Scripturis sanctis dilucidissime conuicisti . In qua tua suauissima, et preclarissima disputatione satis euidenter apparuit, non placuisse auctoribus nostris, uel ipsi potius que per eos locuta est, ueritati, omnia esse paria peccata. Quomodo autem fieri possit, ut etiam si hoc de uirtutibus uerum est, non tamen ideo cogamur fateri equalitatem omnium peccatorum, quantum possum, adiuuante Domino, aperire conabor. Quod si effecero, approbabis, ubi uero cause defuero, tu supplebis.

5. uirtutum catena.---Certe hinc persuadent, qui unam uirtutem habuerit, habere omnes, et omnes deesse cui una defuerit; quod prudentia nec ignaua, nec iniusta nec intemperans potest esse; nam si aliquid horum fuerit, prudentia non erit. Porro si prudentia tunc erit, si et fortis, et iusta, et temperans sit, profecto ubi fuerit, secum habet ceteras. Sic et fortitudo imprudens esse non potest uel intemperans uel iniusta. Sic et temperantia necesse est, ut prudens fortis et iusta sit. Sic et iustitia non est, nisi sit prudens, fortis, et temperans. Ita  ubi est una uera aliqua earum, et alie similiter sunt.  Ubi autem alie desunt, uera una illa non est, etiam si aliquo modo similis esse uideatur.

6. uitia manifesta, et palliata.---Sunt enim, ut scis, quedam uitia uirtutibus aperta discretione contraria, ut imprudentia prudentie. Sunt autem quedam tantum quia uitia sunt, ideo contraria, quadam tamen specie fallaci similia, ut eidem prudentie non imprudentia, sed astutia. Nunc enim eam dico astutiam, que usitatius in malitiosis intelligi et uocari solet; non sicut nostra loqui Scriptura consueuit, que sepe astutiam in bono ponit. Unde, estote astuti, ut serpentes ; et illud Ut et innocentibus det astutiam . Quanquam et apud illos Romane lingue  disertissimus dixerit: Neque illi tamen ad cauendum dolus aut astutia deerant; astutiam ponens in bono, sed apud illos rarissimum, apud nostros frequentissimum est. Itemque in partibus temperantie, apertissime contraria est effusio parcimonie. Ea uero que tenacitas dici uulgo solet, uitium 1018 quidem est, tamen parcimonie simile, non natura, sed fallacissima specie. Item dissimilitudine manifesta contraria est iniustitia iustitie. Solet autem quasi imitari iustitiam uindicandi se libido, sed uitium est. Ignauia fortitudini perspicue contraria est: duritia uero distat natura, fallit similitudine. Constantia pars quedam uirtutis est, ab hac inconstantia longe abhorret, et indubie contrasistit: pertinacia uero constantia dici affectat, et non est, quia illa est uirtus, hoc [al. hec] uitium.

7. Ut ergo non iterum hec eadem commemorare necesse sit, exempli gratia ponamus aliquid, unde possint cetera intelligi, Catilina, ut de illo scripserunt  , qui nosse potuerunt, frigus, sitim, famem ferre poterat, eratque patiens inedie, algoris, uigilie supra quam cuiquam credibile est, ac per hoc, et sibi, et suis magna preditus fortitudine uidebatur. Sed hec fortitudo prudens non erat, mala enim pro bonis eligebat. Temperans non erat, corruptelis enim turpissimis fedabatur. Iusta non erat, nam contra patriam coniurauerat. Et ideo nec fortitudo erat, sed duritia sibi, ut stultos falleret, nomen fortitudinis imponebat. Nam si fortitudo esset, non uitium, sed uirtus esset. Si autem uirtus esset, a ceteris uirtutibus tanquam inseparabilibus comitibus nunquam relinqueretur.

8. Quapropter dum queritur etiam de uitiis, utrum ipsa similiter omnia sint, ubi unum erit; aut nulla sint, ubi unum non erit, laboriosum est id ostendere, propterea quia uni uirtuti duo uitia opponi solent, et quod aperte contrarium est, et quod specie similitudinis adumbratur. Unde  illa Catiline, quia fortitudo non erat, que esset, cum secum uirtutes alias non habebat, facilius uidebatur. Quod uero ignauia fuerit, ubi exercitatio quaslibet grauissimas molestias perpetiendi atque tolerandi, supra quam cuiquam credibile est, fuit, egre  persuaderi potest. Sed forte acutius intuentibus ignauia apparet ipsa duritia, quia laborem bonorum studiorum, quibus uera acquiritur fortitudo, neglexerat. uerumtamen quia sunt audaces qui timidi non sunt, et rursus timidi quibus abest audacia, cum sit utrumque uitium, quoniam qui uera uirtute fortis est, nec temere audet, nec inconsulte timet, cogimur fateri uitia plura esse uirtutibus.

9. 1019 Unde aliquando uitium uitio tollitur, ut amore laudis amor pecunie. Aliquando unum cedit, ut plura succedant, uelut qui ebriosus fuerit, si modicum  biberit, et tenacitatem, et ambitionem didicerit. Possunt itaque uitia etiam cedere uitiis succedentibus, non uirtutibus, et ideo plura sunt. uirtus uero quo una ingressa fuerit, quoniam secum ceteras ducit, profecto uitia cedent omnia quecumque inerant. Non enim omnia inerant, sed aliquando totidem, aliquando plura paucioribus, uel pauciora pluribus succedebant.

10. Hec utrum ita se habeant, diligentius inquirendum est. Non enim et ista diuina sententia est qua dicitur: Qui unam uirtutem habuerit, omnes habet; eique nulla inest, cui una defuerit: sed hominibus hoc uisum est, multum quidem ingeniosis, studiosis, sed tamen hominibus. Ego uero nescio quemadmodum dicam. Non dico uirum a quo denominata dicitur uirtus, sed etiam mulierem que uiro suo seruat thori fidem, si hoc faciat propter preceptum et promissum  , eique primitus sit fidelis, non habere pudicitiam, aut pudicitiam nullam uel paruam esse uirtutem. Sic et maritum qui hoc idem seruat uxori. Et tamen sunt plurimi tales, quorum sine aliquo peccato esse neminem dixerim, et utique illud qualecumque peccatum ex aliquo uitio uenit. Unde pudicitia coniugalis in uiris feminisque religiosis, cum proculdubio uirtus sit, non enim aut nichil aut uitium est, non tamen secum habet omnes uirtutes. Nam si omnes ibi essent, nullum esset uitium: si nullum uitium, nullum omnino peccatum. Qui autem sine aliquo peccato est? Quis ergo sine aliquo uitio, id est, fomite quodam uel quasi radice peccati, cum clamet qui supra pectus Domini recumbebat: Si dixerimus quia peccatum non habemus, nos ipsos decipimus , et ueritas in nobis non est? Neque hoc apud te diutius agendum est, sed propter alios qui forte hoc legerint, dico. Nam tu quidem in eodem ipso opere splendido contra Iouinianum, etiam hoc de Scripturis sanctis diligenter probasti: ubi etiam ex hac ipsa epistola: cuius uerba sunt, quorum nunc intellectum requirimus posuisti quod scriptum est: In multis enim offendimus omnes . Non enim ait, offenditis, sed offendimus omnes, cum Christi loqueretur Apostolus, et cum hoc loco dicat: Quicumque autem 1020 totam Legem seruauerit, offendat autem in uno, factus est omnium reus .  Ibi non in uno, sed in multis, nec quosdam, sed omnes dicit offendere.

11. Absit autem ut quisquam fidelis existimet tot millia seruorum Christi, qui ueraciter dicunt se habere peccatum, ne seipsos decipiant, et ueritas in eis non sit, nullam habere uirtutem, cum uirtus magna sit sapientia. Dixit autem, ipsa sapientia, homini, Ecce pietas est sapientia . Absit ergo ut dicamus tot ac tantos fideles et pios homines, Dei non habere pietatem, quam Greci uel , uel expressius et plenius uocam. Quid autem pietas est, nisi Dei cultus? ET UNDE ILLE COLITUR NISI CARITATE? Caritas igitur de corde puro et conscientia bona, et fide non ficta, magna et uera uirtus est, quia ipsa est finis precepti. Merito dicta est fortis, sicut mors , siue quia nemo eam uincit, sicut mortem: siue quia in hac uita usque ad mortem est mensura caritatis, sicut Dominus ait: Maiorem hac caritatem nemo habet, quam ut animam suam ponat quis pro amicis suis : siue potius, quia sicut mors animam auellit a sensibus carnis, sic caritas a concupiscentiis carnalibus. Huic subseruit scientia, cum est utilis: nam sine illa inflat. Quod uero illa edificando impleuerit, nichil ibi ista inane quod inflet inueniet. Utilem porro scientiam definiendo monstrauit: ubi cum dixisset, Ecce pietas est sapientia, continuo subiunxit: Abstinere uero a malis, scientia est . Cur ergo non dicimus, qui hanc uirtutem habet, habere omnes: cum plenitudo Legis, sit caritas ? An quanto magis est in homine, tanto magis est uirtute preditus: quanto autem minus  , tanto minus inest uirtus ei; quia ipsa est uirtus: et quanto minus est uirtus, tanto maius est uitium? Ubi ergo illa plena et perfecta erit, nichil ex uitio remanebit.

12. Proinde mihi uidentur Stoici falli, quia proficientem hominem in sapientia, nolunt omnino habere sapientiam: sed tunc habere, cum in ea omnino perfectus fuerit: non quia illum  prouectum negant, sed nisi ex profundo quodam emergendo repente emicet in auras sapientie liberas, nulla ex parte esse sapientem. Sicut enim nichil interest ad hominem prefocandum, utrum aqua stadiis multis super se habeat altam, aut uno palmo, aut digito: sic illos qui tendunt 1021 ad sapientiam, proficere quidam dicunt, tanquam ab imo surgentes gurgitis in erem: sed nisi totam stultitiam, uelut opprimentem aquam, proficiendo uelut emergendo euaserint, non habere uirtutem, nec esse sapientes. Ubi autem euaserint, mox habere totam, nec quidquam stultitie remanere, unde omnino ullum peccatum possit exsistere.

13. »Hec similitudo ubi stultitia, uelut aqua, et sapientia, uelut er ponitur: ut animus a prefocatione stultitie, tanquam emergens in sapientiam rerepente respiret: non mihi uidetur satis accommodata nostrarum Scripturarum auctoritati: sed illa potius, ut uitium uel stultitia tenebris: luci autem  uirtus et sapientia comparetur, quantum ista similia de corporalibus ad intelligibilia duci possunt. Non itaque sicut de aquis in erem surgens, ubi earum summum transierit, repente quantum sufficit inspiratur, sed sicut de tenebris in lucem procedens, paulatim progrediendo illuminatur. Quod donec plenissime fiat, iam eum tamen dicimus, tanquam de abditissima spelunca egredientem, uicinia lucis afflatum, tanto magis, quanto magis propinquat  egressui: ut illud quod in eo lucet, sit utique ex lumine quo progreditur; illud autem quod adhuc obscurum est, sit ex tenebris unde egreditur. Itaque et non iustificabitur in conspectu Dei omnis uiuens , et tamen iustus ex fide uiuit . Et induti sunt sancti iustitia , alius magis, alius minus. Et nemo hic uiuit sine peccato, et hoc alius magis, alius minus. Optimus autem est qui minimum.«

14. »Sed quid ego tanquam oblitus, cui loquor, doctori similis factus sum, cum proposuerim qui abs te discere uelim? Sed quia de peccatorum parilitate, unde in id quod agebam incidit questio, examinandam tibi sententiam meam promere statueram, iam eam tandem aliquando concludam. Quia et si uerum est, eum qui habet unam, omnes habere uirtutes, eum qui unam non habet, nullam habere, nec sic peccata sunt paria, quia ubi uirtus nulla est, nichil quidem rectum est, nec tamen ideo non est prauo prauius, distortoque distortius. Si autem quod puto esse uerius, sacrisque litteris congruentius, ita sunt anime intentiones, ut corporis membra non quod uideantur locis, sed quod sentiantur affectibus, et aliud illuminantur amplius, aliud minus, aliud omnino caret lumine, et tenebroso inumbratur obstaculo, profecto ita ut quisquis illustratione pie caritatis affectus est, 1022 in alio actu magis, in alio minus, in aliquo nichil, sic potest dici habere aliam, et aliam non habere, aliam magis, aliam minus habere uirtutem. Nam et maior est, in isto caritas, quam in illo, recte possumus dicere; et aliqua in isto, nulla in illo, quantum pertinet ad caritatem que  pietas est, et in ipso uno homine quod maiorem habeat pudicitiam, quam patientiam, et maiorem hodie quam heri, si proficit, et adhuc non habeat continentiam, et habeat non paruam misericordiam.«

15. »Et ut generaliter breuiterque complectar, quam de uirtute habeam [al. habeo] notionem, quod ad recte uiuendum attinet, uIRTUS EST CARITAS, qua id quod diligendum est, diligitur. Hec in aliis maior, in aliis minor, in aliis nulla est, plenissima uero que iam non possit augeri, quamdiu homo hic uiuit, est in nemine: quamdiu autem augeri potest, profecto illud quod minus est quam debet, ex uitio est. Ex quo uitio non est iustus in terra, qui faciat bonum, et non peccet. Ex quo uitio non iustificabitur in conspectu Dei omnis uiuens.  Propter quod uitium, si dixerimus, quia peccatum non habemus, nosmetipsos seducimus, et ueritas in nobis non est . Propter quod etiam, quantumlibet profecerimus, necessarium est nobis dicere, Dimitte nobis debita nostra , cum iam omnia in baptismo, dicta, facta, cogitata dimissa sint.  uidet itaque, qui recte uidet, unde et quando et ubi speranda sit illa perfectio, cui non sit quod adiici possit? Si autem precepta non essent, non utique esset ubi se homo certius inspiceret et uideret unde auerteretur, quo conaretur, quare gratularetur, quid precaretur. Magna est ergo utilitas preceptorum, si libero arbitrio tantum detur, ut gratia Dei amplius honoretur.«

16. Solutio questionis.---»Que si ita se habent, unde fiet omnium reus, si in uno offendat, qui totam Legem seruauerit? An forte quia plenitudo Legis caritas est , qua Deus proximusque diligitur, in quibus preceptis caritatis, tota Lex pendet et Prophete , merito fit reus omnium, qui contra illam facit, in qua pendent omnia? Nemo autem peccat, nisi aduersus illam faciendo, quia non adulterabis, non homicidium facies, non furaberis, non concupisces, et si quod aliud est mandatum, in hoc sermone recapitulatur, in eo quod est, diliges proximum tuum tanquam teipsum. Dilectio proximi malum non operatur. Plenitudo autem Legis est caritas . Nemo autem diligit proximum, nisi diligens 1023 Deum, et hoc quantum potest proximo impendat, quem diligat [al. diligit] tanquam seipsum, ut et ille diligat Deum, quem si ipse non diligit, nec se, nec proximum diligit. Ac per hoc qui totam Legem seruauerit, si in uno offenderit, fit omnium reus; quia contra caritatem facit, unde tota Lex pendet. Reus itaque fit omnium, faciendo contra eam, in qua pendent omnia.«

17. »Cur ergo non dicantur paria peccata? An forte quia magis facit contra caritatem, qui grauius peccat, minus, qui leuius? Et hoc ipso quod admittit, fit quidem omnium reus, sed grauius peccans, uel in pluribus peccans, magis reus; leuius autem uel in paucioribus peccans, minus reus: tanto maiore scilicet reatu, quanto amplius, tanto minore, quanto minus peccauerit: tamen etiam si in uno offenderit, reus est omnium, quia contra eam facit, in qua pendent omnia? Que si uera sunt, eo modo et illud absoluitur, quod ait homo etiam apostolice gratie:« In multis enim offendimus omnes . »Omnes enim offendimus, sed unus grauius, alius leuius. Quanto quisque grauius leuiusque peccauerit, tanto in peccato committendo maior, quanto in diligendo Deo et proximo minor. Et rursus tanto minor in peccati perpetratione, quanto maior in Dei et proximi dilectione. Tanto itaque plenior iniquitatis, quanto inanior caritatis. Et tunc perfecti sumus in caritate, quando nichil restat ex infirmitate.«

 18. »Nec sane quantum arbitror putandum est leue esse peccatum in personarum acceptione, habere fidem Domini nostri Iesu Christi, si illam distantiam sedendi ac standi ad honores Ecclesiasticos referamus. Quis enim ferat eligi diuitem ad sedem honoris Ecclesie, contempto paupere instructiore, atque sanctiore? Si autem de quotidianis consessibus loquitur, quis non hinc [al. hic] peccat, si tamen peccat, nisi cum apud seipsum intus ita iudicat, ut ei tanto melior, quanto ditior illo esse uideatur. Hoc enim uidetur significasse cum dicit:« Nonne iudicatis apud uosmetipsos, et facti estis iudices iniquarum cogitationum ? «

19. »Lex itaque libertatis lex caritatis est, de qua dicit.« Si tamen perficitis legem regalem, secundum Scripturas, diliges proximum [al. proximum tuum] sicut teipsum, bene facitis. Si autem personas accipitis, peccatum operamini, redarguti a Lege, tanquam transgressores. »Et post illam sententiam ad intelligendum difficillimam de qua satis dixi, quod dicendum putaui, eamdem legem libertatis 1024 commemorans:« Sic loquimini, inquit, et sic facite: sicut per legem libertatis incipientes iudicari . »Et quoniam quid Paulo ante dixerit, nouit:« quoniam in multis offendimus omnes: »suggerit dominicam tanquam quotidianis quotidianam, etsi leuioribus, tamen uulneribus medicinam.« Iudicium enim, inquit, sine misericordia illi, qui non facit misericordiam . »Hinc enim et Dominus:« Dimittite, inquit, et dimittetur uobis: date, et dabitur uobis .  Superexsultat autem misericordia iudicio ; »non dictum est, uincit misericordia iudicium, non enim est aduersa iudicio, sed« superexsultat: »quia plures per misericordiam colliguntur, sed qui misericordiam prestiterunt. Beati enim misericordes, quia ipsis miserebitur Deus .«

20. »Et hoc utique iustum est, ut dimittatur eis, quia dimiserunt, et detur eis, quia dederunt. Inest quippe Deo et misericordia iudicanti, et iudicium miseranti, propter quod ei dicitur, »Misericordiam et iudicium cantabo tibi Domine .« Nam quisquis uelut nimium iustus, iudicium sine misericordia, quasi securus expectat, iram iustissimam prouocat, quam timens ille dixit: »Ne intres in iudicium cum seruo tuo .« Unde dicitur populo contumaci: »Quid uultis mecum iudicio contendere ?« Cum enim rex iustus sederit in throno, quis gloriabitur castum se habere cor? Aut quis gloriabitur mundum se esse a peccato ? Que igitur spes est, nisi superexsultet misericordia iudicio? Sed erga illos qui misericordiam fecerunt, ueraciter dicendo, Dimitte nobis,  sicut et nos dimittimus : et sine murmuratione dando: hilarem enim  datorem diligit Deus . »Denique sanctus Iacobus iam ex isto loco de misericordie operibus loquitur, ut quos uehementer illa sententia terruerat, consoletur, cum admonet, quomodo etiam quotidiana peccata, sine quibus hic non uiuitur, quotidianis remediis expientur, ne homo qui cum in uno offenderit, fit omnium reus , in multis offendendo, quia in multis offendimus omnes, propter magnum aggerem reatus sui, minutatim collectum, ad tribunal tanti iudicis perueniat, et eam quam non fecit misericordiam non inueniat; sed potius dimittendo atque dando mereatur sibi dimitti peccata, reddique promissa.«

21. »Multa dixi quibus tibi tedium fortassis inferrem, qui hec tamen que approbas, non exspectas  discere, quod ea docere consueuisti. Si quid autem est in eis, quantum ad rem ipsam pertinet: nam quali eloquio explicata sint, 1025 non nimis curo. Si quid ergo in eis est, quod eruditionem offendat tuam, queso ut rescribendo admoneas, et me corrigere non graueris. Infelix est enim qui non tantos et tam sanctos tuorum studiorum labores et digne honorat, et de his Domino Deo nostro, cuius munere talis es, gratias agit. Unde cum libentius debeam a quolibet discere quod inutiliter ignoro, quam promptius quoslibet docere quod scio; quanto iustius abs te hoc caritatis debitum flagito, cuius doctrina in nomine et adiutorio Domini tantum in Latina lingua Ecclesiastice littere adiute sunt, quantum nunquam antea potuerunt? Maxime tamen istam sententiam: »Quicumque totam legem seruauerit, offendat autem in uno, factus est omnium reus :« si quo alio modo exponi melius posse nouit tua dilectio, per Dominum obsecro, ut id nobiscum communicare digneris.«



EPISTOLA CXXXIII  . AD  CTESIPHONTEM. Aduersus Pelagium.

Pelagiani dogmatis insaniam, in primis uero , et , siue ab animi perturbationibus immunitatem, et impeccantiam, rogatu Ctesiphontis refellit, ostendens e quorum cenosis fontibus manarint. Tum Ruffinum redarguit, qui Xisti Pythagorici, sub nomine Sixti martyris ac Romani Pontificis, Pelagianum errorem redolentem librum Latine interpretatus sit, aliumque Eusebii Pamphili pro Origene, obtruderit quasi Pamphili martyris. Denique pollicetur, cum per otium licuerit, iusto uolumine Pelagiano dogmati se responsurum.

1. Non audacter, ut falso putas, sed amanter studioseque fecisti, ut nouam mihi ex uetere mitteres  questionem, que ante litteras tuas plerosque in Oriente decepit, UT PER simulatam humilitatem, superbiam discerent; et dicerent cum diabolo, In celum ascendam: super sidera celi ponam thronum meum, et ero similis Altissimo . Que enim potest alia maior esse temeritas, quam Dei sibi non dicam similitudinem, sed equalitatem uindicare, et breui sententia 1026 omnium Hereticorum uenena complecti, que de Philosophorum et maxime Pythagore et Zezonis principis Stoicorum fonte manarunt? Illi enim que Greci appellant , nos perturbationes possumus dicere: egritudinem uidelicet et gaudium, spem et metum: quorum duo presentia, duo futura sunt, asserunt extirpari posse de mentibus, et nullam fibram radicemque uitiorum in homine omnino residere, meditatione et assidua exercitatione uirtutum. Aduersum quos et Peripatetici, qui de Aristotelis fonte descendunt, fortissime disputant: et Academici noui, quos Tullius sequitur; et eorum, non dico res que nulle sunt, sed umbras et uota subuertunt. Hoc est enim  hominem ex homine tollere, et in homine constitutum esse sine corpore: et  optare potius quam docere, dicente Apostolo: Miser ego homo, quis me liberabit de corpore mortis huius?  Et quia Epistolaris breuitas non potest omnia comprehendere, strictim tibi uitanda describam. Unde et illud uirgilianum est:

Hinc metuunt, cupiuntque, dolent, gaudentque, nec auras
Respiciunt, clause tenebris et carcere ceco.
. Quis enim potest, aut non gestire gaudio, aut merore contrahi, aut spe extolli, aut timore terreri? Quamobrem et grauissimus Peta Flaccus scripsit in Satyra:

Nam uitiis nemo sine nascitur: optimus ille est,
Qui minimis urgetur
.

2. Pulchre  quidam nostrorum ait: Philosophi patriarche Hereticorum, Ecclesie puritatem peruersa maculauere doctrina; ut nesciant illud dictum de humana fragilitate: Quid gloriatur terra et cinis? . presertim  cum idem Apostolus dicat: uideo aliam legem in membris meis, repugnantem legi mentis mee, et ducentem me in captiuitatem . Et iterum: Non enim quod uolo, hoc ago: sed quod nolo, id operor . Si quod non uult operatur, quomodo stare potest hoc quod dicitur, Posse hominem sine peccato esse, si uelit? Qua ratione potest esse quod uelit, 1027 cum  Apostolus asserat se quod cupiat, implere non posse? Cumque ab eis querimus, qui sint illi, quos absque peccato putent, noua stropha eludere cupiunt ueritatem: se non eos dicere, qui sint, uel fuerint, sed qui esse possint. Egregii doctores dicunt esse posse quod nunquam fuisse demonstrant, dicente Scriptura: Omne quod futurum est, iam factum est in priori tempore . Neque nunc mihi necesse est ire per singulos Sanctorum, et quasi in corpore pulcherrimo neuos quosdam et maculas demonstrare: quod plerique Nostrorum simpliciter faciunt, cum paucis sententiolis Scripturarum possint Hereticorum, et per eos Philosophorum argumenta conuinci. Quid enim dicit uas electionis? Conclusit Deus omnia sub peccato, ut omnium misereatur . Et in alio loco, Omnes enim peccauerunt, et indigent gloria Dei . Ecclesiastes quoque, per quem se cecinit ipsa sapientia, libere protestatur, et dicit: Non est enim homo iustus super terram, qui faciat bonum et non peccet . Et iterum: Si peccauerit populus tuus, non est enim homo qui non peccet . Et: quis gloriabitur castum se habere cor? . Et: non est mundus a sorde, nec si unius diei fuerit super terram uita eius. Unde et Dauid dicit: Ecce enim in iniquitatibus conceptus sum, et in delictis concepit me mater mea . Et in alio Psalmo: Non iustificabitur in conspectu tuo omnis uiuens . Quod testimonium sub nomine pietatis noua argumentatione deludunt. Aiunt enim ad comparationem Dei nullum esse perfectum, quasi Scriptura hoc dixerit. Neque enim ait: Non iustificabitur ad comparationem tui omnis uiuens: sed, non iustificabitur in conspectu tuo omnis uiuens. Quando enim dicit, in conspectu tuo, hoc intelligi uult, quod etiam qui hominibus sancti uidentur, Dei scientie atque notitie nequaquam sancti sint. Homo enim 1028 uidet in facie, Deus autem in corde. Si autem inspiciente Deo et omnia contemplante, quem cordis arcana non fallunt, nullus est iustus: perspicue ostenditur, hereticos, non hominem in excelsa sustollere; sed Dei potentie derogare: multaque alia, que si de Scripturis sanctis uoluero congregare, non dicam Epistole, sed uoluminis quoque excedam modum.

3. Nihil noui asserunt, qui in huiuscemodi applaudente sibi perfidia, simplices quidem et indoctos decipiunt: sed Ecclesiasticos uiros, qui in lege Dei, die ac nocte meditantur, decipere non ualent. Pudeat ergo eos principium et sociorum suorum, qui aiunt, posse hominem sine peccato esse si uelit, quod Greci dicunt . Et quia hoc  Ecclesiarum per Orientem aures ferre non possunt, simulant se, sine peccato, quidem dicere, sed dicere non audere;  quasi aliud  sit sine peccato, aliud , et non Grecum sermonem, qui apud illos compositus est, duobus uerbis sermo Latinus expresserit. Si absque peccato dicis, et dicere te, diffiteris, damna eos ergo qui  predicant. Sed non facis. Nosti enim quid intrinsecus discipulos tuos doceas, aliud ore commemorans, et aliud celans conscientia: nobisque alienis et indoctis loqueris per parabolas, tuis autem mysteria confiteris: et hoc iuxta Scripturam te facere iactas; quia dictum est: turbis iehsu in parabolis loquebatur : et ad discipulos in domo dicit: uobis datum est scire mysteria regni celorum, illis autem non est datum . Sed ut dicere ceperam, exponam breuiter principum et sociorum tuorum nomina, ut animaduertas, qualium consortio gloriaris. Manicheus electos suos, quos  inter Platonis 1029 in celestibus collocat, dicit omni carere peccato, nec si uelint, posse peccare. Ad tanta enim eos uirtutum culmina transcendisse, ut carnis operibus illudant. Priscillianus in Hispania pars Manichei  uerbum perfectionis, et scientie tibi temere uindicantes, soli cum solis clauduntur mulierculis, et illud eis inter coitum amplexusque decantant:

Tum pater omnipotens fecundis imbribus ether
Coniugis in gremium lete descendit: et omnes
Magnus alit, magno commixtus corpore, fetus.
.

Qui quidem partem habent Gnostice hereseos, de Basilidis impietate uenientem. Unde et uos asseritis eos, qui absque legis scientia sunt, peccata uitare non posse. Quid loquor [al. loquar] de Priscilliano, qui et seculi gladio, et totius orbis auctoritate   damnatus est? Euagrius Ponticus  Iberita, qui scribit ad uirgines, scribit ad Monachos, scribit ad eam  cuius nomen nigredinis testatur perfidie tenebras, edidit librum et sententias  quam nos impassibilitatem uel imperturbationem possumus dicere; quando nunquam animus  nullo perturbationis uitio commouetur: et ut simpliciter dicam, uel saxum, uel Deus est. Huius libros per Orientem Grecos, et interpretante discipulo 1030 eius Ruffino, Latinos plerique in Occidente lectitant. Qui librum quoque scripsit, quasi de Monachis: multosque in eo enumerat,  qui nunquam fuerunt, et quos fuisse describit Origenistas: et ab Episcopis damnatos esse non dubium est, Ammonium uidelicet, et Eusebium, et Euthymium, et ipsum Euagrium, Or quoque et Isidorum, et multos alios, quos enumerare tedium est: et iuxta illud Lucretii:

Ac ueluti pueris absinthia tetra medentes
Cum dare conantur, prius oras pocula circum
Contingunt dulci mellis flauoque liquore
. Ita ille unum  Ioannem in ipsius libri posuit principio,  quem et catholicum et sanctum fuisse non dubium est, ut per illius occasionem ceteros quos posuerat hereticos, Ecclesie introduceret. Illam autem temeritatem, imo insaniam eius, quis digno possit explicare sermone, quod librum  Xysti Pythagorei, hominis absque Christo atque Ethnici, immutato nomine, Sixti Martyris, et Romane Ecclesie Episcopi prenotauit? in quo iuxta dogma Pythagoricorum, qui hominem exequant Deo, et de eius dicunt esse substantia, multa de perfectione dicuntur: UT QUI uOLUMEN Philosophi nesciunt, sub Martyris nomine bibant de aureo calice Babylonis. Denique in ipso uolumine 1031 nulla Prophetarum, nulla Patriarcharum, nulla Apostolorum, nulla Christi fit mentio: ut Episcopum et Martyrem sine Christi fide fuisse contendat. Unde et uos plurima contra Ecclesiam usurpatis testimonia. Fecerat hoc et in sancti Pamphili Martyris nomine, ut librum primum sex librorum defensionis Origenis, Eusebii Cesariensis, quem fuisse Arianum, nemo est qui nesciat, nomine Pamphili Martyris prenotaret, quo scilicet egregia illa quatuor Origenis uolumina Latinis infunderet auribus. uis adhuc et alium nosse tui erroris principem? Doctrina tua Origenis ramusculus est. In eo enim Psalmo ubi scriptum est  Insuper et usque ad noctem erudierunt me renes mei . asserit uirum sanctum, de quorum uidelicet et tu numero es, cum ad uirtutum uenerit summitatem,  ne in nocte quidem ea pati, que hominum sunt, nec cogitatione uitiorum aliqua titillari. Nec erubescas de societate talium, renuens eorum nomina, quorum blasphemiis iungeris.  Iouiniani secunda questio, tui ingenii disciplina est. Quidquid illi responsum est, tibi responsum credito. Nec fieri potest, ut diuersus sit eorum exitus, quorum est una sententia.

4. Cum hec ita se habeant, quid uolunt misere muliercule onerate peccatis, que circumferuntur omni uento doctrine, semper discentes et nunquam ad scientiam ueritatis peruenientes ; et ceteri muliercularum socii, prurientes auribus, et ignorantes quid audiant, quid loquantur, qui uetustissimum cenum, quasi nouam suscipiunt temperaturam:  qui, iuxta Ezechielem, liniunt parietem absque temperamento, et superueniente ueritatis pluuia, dissipantur? Simon Magus heresim condidit, Helene meretricis adiutus auxilio. Nicolaus Antiochenus omnium immunditiarum repertor, choros duxit femineos. Marcion Romam premisit mulierem, que decipiendos sibi animos prepararet. Apelles Philumenem [al. Philomenem] suarum comitem habuit doctrinarum. Montanus immundi spiritus predicator, multas Ecclesias per 1032 Priscam et Maximillam nobiles et opulentas feminas, primum auro corrupit; deinde heresi polluit. Dimittam uetera, ad uiciniora transcendam. Arius, ut orbem deciperet, sororem principis ante decepit. Donatus per Africam, ut infelices quosque [al. quousque] fetentibus pollueret aquis, Lucille opibus adiutus est. In Hispania Agape Elpidium, mulier uirum, cecum ceca duxit in foueam, successoremque qui Priscillianum habuit, Zoroastris magi studiosissimum, et ex mago Episcopum, cui iuncta Galla non gente, sed nomine, germanam huc illucque currentem alterius et uicine hereseos reliquit heredem. Nunc quoque mysterium iniquitatis operatur. Duplex sexus utrumque supplantat, ut illud Propheticum cogamur assumere: Clamauit perdix, congregauit que non peperit, faciens diuitias suas, non cum iudicio. In dimidio dierum  derelinquet eas, et nouissimum eius erit insipiens .

5. Illud uero quod ad decipiendos homines quosque postea huic sententie coaptarunt  cum prima legentes fronte decipiat, introspectum et diligentissime uentilatum, decipere non potest. Ita enim Dei gratiam ponunt, ut non per singula opera eius nitamur et regamur auxilio: sed ad liberum referunt arbitrium, et ad precepta legis ponentes illud Isaie: Legem enim Deus in adiutorium posuit , ut in eo Deo referende sint gratie, quod tales nos condiderit, qui nostro arbitrio possimus et eligere bona, et uitare mala. Et non intelligunt ista dicentes, quod per os eorum, intolerabilem blasphemiam diabolus sibilet. Si enim in eo tantum Dei est gratia, quod proprie nos condidit uoluntatis, et libero arbitrio contenti sumus; nec ultra eius indigemus auxilio, ne  si indiguerimus liberum frangatur arbitrium: ergo nequaquam ultra orare debemus: nec illius clementiam precibus flectere, ut accipiamus quotidie, quod semel acceptum in nostra est potestate. Istiusmodi homines tollunt orationem, et per liberum arbitrium, non homines proprie uoluntatis, sed Dei potentie factos se esse iactant, qui nullius ope indigent. 1033 Tollantur et ieiunia, omnisque continentia. Quid enim  mihi necesse est laborare, ut accipiam per industriam, quod semel mee factum est potestatis? Hoc quod dico, meum non est argumentum:  Unus discipulorum eius, imo iam magister et totius ductor exercitus, et contra Apostolum uas perditionis, per solecismorum, et non  Syllogismorum spineta decurrens, sic philosophatur et disputat. »Si nichil ago absque Dei auxilio, et per singula opera, eius est omne quod gessero, ergo non ego qui laboro, sed Dei in me coronabitur auxilium, frustraque dedit arbitrii potestatem, quam implere non possum, nisi ipse me semper adiuuerit. Destruitur enim uoluntas, que alterius ope indiget. Sed liberum dedit arbitrium Deus, quod aliter liberum non erit, nisi fecero quod uoluero. Ac per hoc ait: Aut utor semel potestate, que mihi data est, ut liberum seruetur arbitrium: aut si alterius ope indigeo, libertas arbitrii in me destruetur.«

6. Qui hec dicit, quam non excedit blasphemiam? que hereticorum uenena non superat? Asserunt se per arbitrii libertatem nequaquam ultra necessarium habere Deum; et ignorant scriptum: Quid habes quod non accepisti? si autem accepisti, quid gloriaris, quasi non acceperis? . Magnas agit Deo gratias, qui per libertatem arbitrii rebellis in Deum est: quam nos  libenter amplectimur, ita duntaxat, ut agamus semper gratias largitori; sciamusque nos nichil esse, nisi quod donauit, in nobis ipse seruauerit, dicente Apostolo: Non est uolentis neque currentis, sed miserentis Dei . uelle et currere meum est: sed ipsum meum, sine Dei semper auxilio non erit meum. Dicit enim idem Apostolus: Deus est qui operatur in nobis et uelle et perficere . Et Saluator in Euangelio: Pater meus usque modo operatur, et ego operor . Semper largitor, semperque donator est. Non mihi sufficit, quod semel donauit, nisi semper donauerit. Peto, ut accipiam: et cum accepero, rursus peto. Auarus sum ad accipienda beneficia Dei, nec ille deficit in dando, nec ego satior in accipiendo. 1034 Quanto plus bibero, tanto plus sitio. Legi enim a Psalmista cantari. Gustate et uidete, quoniam suauis est Dominus . Omne quod habemus bonum, gustus est Domini. Cum me putauero ad calcem peruenisse uirtutum, tunc habebo principium. Principium enim sapientie timor Domini , qui expellitur atque destruitur caritate. HAEC HOMINIBUS sola perfectio, si imperfectos esse se nouerint. Et uos, inquit, cum omnia feceritis, dicite: Serui inutiles sumus: quod debuimus facere, fecimus . Si inutilis est qui fecit omnia, quid de illo dicendum est, qui explere non potuit? Unde et Apostolus, ex parte accepisse, et ex parte comprehendisse se dicit, et necdum esse  perfectum, preteritorumque obliuisci, et in futurum se extendere . Qui semper preteritorum obliuiscitur, et futura desiderat, ostendit se presentibus non esse contentum. Quod autem sursum deorsum iactitant, liberum a nobis arbitrium destrui, audiant e contrario eos arbitrii destruere libertatem, qui male eo abutuntur aduersum beneficium largitoris. Quis destruit arbitrium? ille, qui semper Deo agit gratias, et quodcumque in suo riuulo fluit, ad fontem refert? an qui dicit: Recede a me quia mundus sum : non habeo te necessarium? Dedisti enim mihi semel arbitrii libertatem, ut faciam quod uoluero: quid rursum te ingeris, ut nichil possim facere, nisi tu in me tua dona compleueris? Fraudulenter pretendis Dei gratiam,  ut ad conditionem hominis referas, et non in singulis operibus auxilium Dei requiras; ne scilicet liberum arbitrium uidearis amittere; et cum Dei contemnas adminiculum, hominum queras auxilia.

7. Audite, queso, audite sacrilegum. »Si, inquit, uoluero curuare digitum, mouere manum, sedere, stare, ambulare, discurrere, sputa iacere, duobus digitulis narium purgamenta decutere, releuare aluum, urinam digerere, semper mihi auxilium Dei necessarium erit?« Audi ingrate, imo sacrilege, Apostolum predicantem: Siue manducatis, siue bibitis, siue aliud quid agitis, omnia in nomine Dei agite . Et illud Iacobi, 1035 Ecce nunc qui dicitis, hodie aut cras proficiscemur in illam ciuitatem, et faciemus illic annum unum, ut negotiemur et lucremur, qui nescitis de crastino. Que enim est uita uestra? Aura est enim siue uapor paululum apparens: deinde dissipatur, pro eo quod debeatis dicere: si Dominus uoluerit, et uixerimus, faciemus aut hoc aut illud. Nunc autem exsultatis in superbiis uestris, omnis istiusmodi gloriatio pessima est . Iniuriam tibi fieri putas et destrui arbitrii libertatem, si ad Deum semper auctorem recurras, si ex illius pendeas uoluntate, et dicas: Oculi mei semper ad Dominum, quoniam ipse euellet de laqueo pedes meos? . Unde et audes lingua proferre temeraria,  unumquemque arbitrio suo regi? Si suo arbitrio regitur, ubi est auxilium Dei? Si Christo rectore non indiget, quomodo scribit Ieremias: Non est in homine uia eius. Et: a Domino gressus hominis diriguntur? . Facilia dicis Dei esse mandata, et tamen nullum proferre potes, qui uniuersa compleuerit. Responde mihi, facilia sunt, an difficilia? Si facilia, profer quis ea impleuerit, et cur Dauid in Psalmo canat: Qui fingis laborem in precepto . Et iterum: Propter uerba labiorum tuorum ego custodiui uias duras . Et Dominus in Euangelio: Intrate per angustam portam . Et: Diligite inimicos uestros . Et: Orate pro iis qui persequuntur uos? . Sin  autem difficilia, cur ausus es dicere, facilia esse Dei mandata, que nullus impleuerit? Non intelligis tuas inter se repugnare sententias? Aut enim facilia sunt, et infinita est multitudo hominum, qui ea impleuerint: aut difficilia, et temere dixisti esse facile, quod difficile est.

8. Soletis et hoc dicere, aut possibilia esse mandata, et recte a Deo data: aut impossibilia, et non in his esse culpam qui accipere mandata, sed in eo qui dedit impossibilia. Numquid precepit mihi Deus, ut essem quod Deus est: ut nichil inter me esset et Dominum Creatorem: ut maior essem Angelorum fastigio, ut haberem quod Angeli non habent? De illo scriptum est quasi proprium: Qui peccatum 1036 non fecit, nec dolus inuentus in ore eius . Si  hoc et mihi cum Christo commune est, quid ille habuit proprium? alioqui per se tua sententia destruetur. Asseris posse hominem esse sine peccato, si uelit: et post grauissimum somnum ad decipiendas rudes animas frustra conaris adiungere. Non absque Dei gratia. Si enim semel homo per se potest esse sine peccato, quid necessaria est Dei gratia? Sin autem sine illius gratia nichil potest facere, quid necesse fuit dicere, posse quod non potest? Potest, inquit, esse sine peccato, potest esse perfectus, si uoluerit. Quis enim Christianorum non uult esse sine peccato, aut quis perfectionem recusat, si sufficit ei uelle; et statim sequitur posse, si uelle precesserit? Nullus Christianorum est, qui nolit esse sine peccato: omnes ergo sine peccato erunt, quia utique omnes cupiunt esse sine peccato. Et in hoc  ingratis teneberis, ut quia nullum, aut rarum quemquam sine peccato proferre potes, omnes sine peccato esse posse fatearis. Possibilia, inquit, mandata dedit Deus. Et quis hoc negat? Sed quomodo hec intelligenda sit sententia, uas electionis apertissime docet; ait enim: Quod erat impossibile legis [al. legi], in quo infirmabatur per carnem, Deus filium suum mittens in similitudinem carnis peccati, et de peccato condemnauit peccatum in carne . Et iterum: Ex operibus legis non iustificabitur omnis caro . Quod ne de lege Moysi tantum dictum putes, et non de omnibus mandatis, que uno legis nomine continentur, idem Apostolus scribit, dicens: Consentio enim legi Dei iuxta interiorem hominem: uideo autem aliam legem in membris meis, repugnantem legi mentis mee, et captiuantem me in lege peccati, que est in membris  meis. Miser ego homo, quis me liberabit de corpore mortis huius? Gratia Dei per Iesum Christum Dominum nostrum . Cur autem hoc dixerit, alio sermone demonstrat. Scimus enim quod lex spiritualis est, ego autem carnalis sum, uenundatus sub peccato. Quod enim operor, non cognosco. Non enim quod uolo, 1037 illud operor, sed quod odi, illud facio. Sin autem quod nolo, hoc facio, consentio legi, quoniam bona est. Nunc autem nequaquam operor illud, sed quod in me habitat, peccatum. Scio enim quod non habitat in me, hoc est, in carne mea, bonum. uelle enim adiacet mihi, perficere autem bonum non inuenio. Non enim quod uolo bonum, hoc facio: sed quod nolo, malum, hoc ago. Si autem quod nolo, hoc facio, nequaquam ego operor illud, sed quod habitat in me, peccatum .

9. Reclamabis, et dices,  Manicheorum dogma nos sequi, et eorum qui de diuersis naturis Ecclesie bella concinnant, asserentium malam esse naturam que immutari nullo modo possit. Et hoc non mihi, sed Apostolo imputa, qui nouit aliud esse Deum, aliud esse hominem, aliam carnis fragilitatem, aliam spiritus fortitudinem. Caro enim desiderat contra spiritum, et spiritus contra carnem, et hec inuicem sibi aduersantur, ut non que uolumus, ipsa faciamus . A me nunquam audies malam esse naturam. Sed quomodo sit carnis fragilitas disserenda, ipso qui scripsit docente, discamus. Interroga eum quare dixerit: non enim quod uolo, hoc operor: sed quod odi malum, illud facio. Que necessitas illius impediat uoluntatem, que tanta uis, odio digna imperet facere, ut non quod uult, sed quod odit, et non uult, facere compellatur? Respondebit tibi: O homo, tu quis es qui respondeas Deo? Numquid dicit figmentum figulo, quare me fecisti sic? An non habet potestatem figulus luti, de eadem massa, aliud quidem uas facere in honorem, aliud autem in contumeliam ? Obiice Deo fortiorem calumniam, quare adhuc cum in utero essent Esau, et Iacob dixerit: Iacob dilexi, Esau autem odio habui . Accusa eum iniquitatis, cur Achan filius Charmi de Ierichuntina preda aliqua furatus sit, et tanta millia hominum illius uitio trucidata sint . Quamobrem filii Eli peccauerint, et omnis pene populus exstinctus, arcaque sit capta. Dauid peccauit, ut enumeraret populum, et cur in toto Isrele tanta hominum cesa sint millia . Et ad extremum (quod solet nobis obiicere contubernalis uester [ qua ratione clemens, et misericors 1038 Deus ab Adam usque ad Moysen, et a Moyse usque ad aduentum Christi passus sit uniuersas gentes perire ignorantia Legis et mandatorum Dei. Neque enim Britannia fertilis prouincia tyrannorum,  et Scotice gentes, omnesque  usque ad Oceanum per circuitum barbare nationes Moysen Prophetasque cognouerant. Quid necesse fuit eum in ultimo uenire tempore, et non priusquam innumerabilis periret hominum multitudo? Quam questionem beatus Apostolus ad Romanos scribens, prudentissime uentilat, ignorans hec, et Dei concedens scientie. Dignare igitur et tu ista nescire, que queris. Concede Deo potentiam sui, nequaquam te indiget defensore. Ego miserabilis, qui tuas exspecto contumelias, qui illud semper lego: Gratia salui facti estis . Et: Beati quorum remisse sunt iniquitates, et quorum tecta sunt peccata , ut de mea fragilitate loquar, noui me multa uelle, que facienda [al. sancta] sunt, et tamen implere non posset SPIRITUS ENIM fortitudo ducit ad uitam, sed carnis fragilitas ducit ad mortem. Et audio Dominum commonentem: uigilate et orate, ne intretis in tentationem. Spiritus promptus est, caro autem infirma .

10. Frustra blasphemas et ignorantium auribus ingeris, nos liberum arbitrium condemnare. Damnetur ille qui damnat. Ceterum non ex eo differimus a brutis animalibus, quod liberi arbitrii conditi sumus; sed ipsum liberum, ut diximus, arbitrium Dei nititur auxilio, illiusque per singula ope indiget, quod uos non uultis; sed id uultis, ut qui semel habet liberum arbitrium, Deo adiutore non egeat. Liberum arbitrium dat liberam uoluntatem, et non statim ex libero arbitrio homo facit; sed Domini auxilio, qui nullius ope indiget. Tu ipse qui perfectam, et Deo equalem in hominibus iustitiam iactitas, et peccatorem te esse confiteris, responde mihi, uelis, an nolis carere peccato? Si uis, quare iuxta sententiam tuam non imples quod desideras? Sin autem non uis, contemptorem te preceptorum Dei esse demonstras. Si contemptor es, utique et peccator. Si peccator, audi tibi Scripturam 1039 loquentem: Peccatori dixit Deus: Quare tu enarras iustitias meas, et assumis testamentum meum per os tuum? Tu uero odisti disciplinam, et proiecisti uerba mea retrorsum . uerba Dei dum non uis facere, post tergum tuum proiicis. Et nouus Apostolus, orbi terrarum facienda, et non facienda decernis. Sed non est ita, ut loqueris: aliud in tua mente uersatur. Quando enim te dicis peccatorem, et posse hominem sine peccato esse, si uelit; illud uis intelligi, te quidem sanctum esse, et omni carere peccato: sed per humilitatem, peccati [f. peccatoris] nomen assumere: ut alios potius laudes, et tibi detrahas.

11. Illud quoque argumentum uestrum ferre quis possit? Dicitis his uerbis. »Aliud est esse, aliud esse posse. Esse non est in nostra positum potestate, esse autem posse, generaliter dici: quod licet  aliquis non fuerit, tamen possit esse qui esse uoluerit,« Rogo  que est ista argumentatio, posse esse, quod nunquam fuerit? posse fieri, quod [al. qui] nullum fecisse testeris? id cuilibet tribuere, qui an futurus sit ignores: et dare nescio cui, quod in Patriarchis, Prophetis, Apostolis fuisse nequeas approbare? Audi Ecclesiasticam simplicitatem, siue rusticitatem, aut imperitiam, ut uobis uidetur. Loquere, quod credis: publice predica, quod secreto discipulis loqueris. Qui dicis te habere arbitrii libertatem, quare non libere quod sentis loqueris? Aliud audiunt cubiculorum tuorum secreta, aliud  rostrorum populi. Etenim uulgus indoctum non potest arcanorum tuorum onera sustentare, nec capere solidum cibum, quod infantie lacte contentum est. Necdum scripsi, et comminaris mihi rescriptorum tuorum fulmina, ut scilicet hoc timore perterritus, non audeam ora reserare, et non animaduertis idcirco nos scribere, ut uos respondere cogamini, et aperte aliquando dicere, quod pro tempore personis et locis uel loquimini, uel tacetis. Nolo uobis liberum esse, negare quod semel scripseritis. Ecclesie uictoria est, uos aperte dicere quod sentitis. Aut enim idem responsuri estis, quod et nos loquimur, et nequaquam eritis aduersarii, sed 1040 amici; aut si contraria nostro dogmati dixeritis, in eo uincemus, quod omnes cognoscent Ecclesie, quid sentiatis. Sententias uestras prodidisse, superasse est. Patet prima fronte blasphemia. Non necesse habet conuinci, quod sua statim professione blasphemum est. Minamini nobis responsionem, quam uitare nullus potest, nisi qui omnino non scribit. Unde nostis quid dicturi simus, ut responsionem paretis? Forsitan uestra dicemus, et frustra ingenii uestri acuetis stilum. Eunomiani, Ariani, Macedoniani, nominibus separati, impietate concordes, nullum nobis laborem faciunt. Loquuntur enim quod sentiunt. Sola hec heresis est, que publice erubescit loqui, quod secreto docere non metuit. Magistrorum silentia profert rabies discipulorum. Quod audierunt in cubiculis, in tectis predicant: ut si placuerit auditoribus quod dixerint, referatur ad gloriam magistrorum; si displicuerit, culpa sit discipuli, non magistri. Ideo creuit uestra heresis, et decepistis plurimos: maximeque eos, qui adherent mulieribus, et sciunt se peccare non posse: quia semper docetis, semper negatis, et audire meremini illud Propheticum: Gloriam in partubus, et parturitionibus da illis, Domine. Quid dabis illis? uuluam sterilem, et ubera arentia . Feruet animus, nec possum uerba cohibere. Epistolaris angustia non patitur longi operis magnitudinem. Nullius in hoc opusculo nomen proprie tangitur. Aduersus magistrum peruersi dogmatis locuti sumus. Qui si iratus fuerit atque rescripserit, suo quasi mus prodetur indicio, ampliora in uero certamine uulnera suscepturus.

 12. Multi anni sunt, quod ab adolescentia usque ad hanc etatem, diuersa scripsi opuscula, semperque habui studio audientibus loqui, quod publice in Ecclesia didiceram: nec Philosophorum argumenta sectari, sed Apostolorum simplicitati acquiescere, sciens illud scriptum: Perdam sapientiam sapientium, et prudentiam prudentium reprobabo . Et: Fatuum Dei, sapientius est hominibus . Cum hec se ita habeant, prouoco aduersarios, ut omnes retro chartulas 1041 ex integro discutiant, et si quid in meo ingeniolo uitii repererint, proferant in medium. Aut enim bona erunt, et contradicam eorum calumnie: aut reprehensibilia, et confitebor errorem: malens emendare quam perseuerare in prauitate sententie. Et tu ergo, doctor egregie, aut defende quod locutus es, et sententiarum tuarum acumina astrue eloquio subsequenti, ne quando tibi placuerit, neges quod locutus es: aut si certe errasti, quasi homo, libere confitere, et discordantium inter se redde concordiam. In mentem tibi ueniat, tunicam Saluatoris nec a militibus fuisse conscissam. Fratrum inter se cernis iurgia, et rides atque letaris, quod alii tuo nomine, alii Christi appellentur. Imitare Ionam, et dicito: Si propter me est ista tempestas, tollite me, et mittite in mare . Ille humilitate deiectus est in profundum, ut in typum Domini gloriosus resurgeret. Tu per superbiam ad astra sustolleris, ut de te loquatur iehsu: uidebam Satanam sicut fulgur cadentem de celo .

13. Quod autem in Scripturis sanctis multi iusti appellentur, ut  Zacarias, et Elizabeth, Iob, Iosaphat, et Iosias, et multi quorum nominibus sacra Scriptura contexta est, quanquam in promisso opere plenius  dicturus sim [al. sum]: tamen in presenti Epistola hoc breuiter perstrinxisse sufficiat, quod iusti appellentur, non quod omni uitio careant;  sed quod maiori parte uirtutum commendentur. Denique et Zacarias silentio condemnatur , et Iob sub sermone reprehenditur, et Iosaphat, et Iosias, qui iusti absque dubio dicti sunt, fecisse narrantur que Domino displicerent. Quorum alter impio auxilium tulit , et correptus est a Propheta: alter contra preceptum Domini ex ore Ieremie, occurrit Nechao regi Aegyptio, et interfectus est , et tamen uterque iustus appellatur. De ceteris non est huius temporis scribere: neque enim a me librum, sed 1042 epistolam flagitasti, qui dictandus est ex otio, et omnes oblatrationes [al. oppositiones] eorum Christi auxilio destruende: quod nobis sanctarum Scripturarum testimoniis asserendum est, in quibus quotidie credentibus loquitur Deus.  Illudque per  te sancte et illustris domus conciliabulum precor, atque commoneo, ne per unum, aut ut multum, tres homunculos, suscipiant tantarum feces hereseon, aut  infamiam: ut ubi primum uirtus, et sanctitas laudabatur, sordidissime societatis turpitudo uersetur. Sciantque qui huiuscemodi hominibus opes suggerunt, hereticorum multitudinem congregare, et Christi hostes facere et enutrire aduersarios eius; frustraque aliud lingua pretendere, cum manu [al. animus] sentire aliud comprobentur [al. comprobetur.]



EPISTOLA CXXXIu  AD AUGUSTINUM.

Indicat se ab Orosio accepisse duos libros sibi inscriptos, siue duas superiores Augustini epistolas 131 et 132. quibus cur non responderit, excusat.

Domino uere sancto et omni mihi affectione uenerabili Pape AUGUSTINO HIERONYMUS in Christo salutem.

1. uirum honorabilem fratrem meum, filium dignationis tue, Orosium Presbyterum, et sui merito et te iubente suscepi. Sed  incidit tempus difficillimum, quando mihi tacere melius fuit quam loqui: ita ut nostra studia cessarent  , et iuxta Appium canina exerceretur facundia. Itaque duobus libellis tuis, quos meo nomini dedicasti, eruditissimis et omni eloquentie splendore fulgentibus, ad tempus respondere non potui. Non quo quidquam in illis reprehendendum putem; 1043 sed quia iuxta  Apostolum, unusquisque in suo sensu abundet: alius quidem sic, alius autem sic . Certe quidquid dici potuit, et sublimi ingenio de Scripturarum sanctarum hauriri fontibus, a te positum atque dissertum est. Sed queso reuerentiam tuam, parumper patiaris me tuum laudare ingenium. Nos enim inter nos erudiditionis causa disserimus. Ceterum emuli et maxime heretici, si diuersas inter nos sententias uiderint, de animi calumniabuntur rancore descendere. Mihi autem decretum est te amare, te suspicere, colere, mirari, tuaque dicta quasi mea defendere. Certe et in Dialogo quem nuper edidi, tue beatitudinis ut dignum fuerat recordatus sum: magisque demus operam, ut perniciosissima heresis  de Ecclesiis  auferatur, que semper  simulat penitentiam; ut docendi in Ecclesiis habeat facultatem: ne si aperta se luce prodiderit, foras expulsa moriatur.

2. Sancte ac uenerabiles filie tue Eustochium et Paula , et genere suo, et exhortatione tua digne gradiuntur; specialiterque salutant beatitudinem tuam: omnis quoque fraternitas, que nobiscum Domino Saluatori seruire conatur. Sanctum Presbyterum Firmum, anno preterito ob rem earum Rauennam, et inde Africam, Siciliamque direximus: quem putamus iam in Africe partibus commorari. Sanctos tuo adherentes lateri, ut meo obsequio salutes, precor. Litteras quoque meas ad sanctum Presbyterum Firmum  direxi, que si ad te uenerint, ei dirigere non graueris. Incolumem te et mei memorem Christus Dominus custodiat, domine uere sancte  et beatissime Papa.


Et subter.

Grandem Latini sermonis in ista prouincia 1044 notariorum patimur penuriam; et idcirco preceptis tuis parere non possumus, maxime in editione Septuaginta, que asteriscis uerubusque distincta est. Pleraque enim prioris laboris fraude cuiusdam amisimus.





EPISTOLA  CXXXu  INNOCENTII PAPAE AD AURELIUM.

Litteras Aurelio mittit Innocentius Hieronymo reddendas.

Dilectissimo fratri  AURELIO INNOCENTIUS.

Piissimam etiam ad nos perueniendi tuam affectionem bene compresbyter noster  credidit Hieronymus. Compatimur  gregis nostri membro, et quod faciendum duximus, uel facere potuimus, sumus uelociter exsecuti. Germanitas tua, frater carissime, citius litteras memorato reddere festinet.





EPISTOLA CXXXuI  INNOCENTII AD HIERONYMUM.

Innocentius Hieronymum, ob ea que passus est, consolatur, et quid pro tempore faciendum duxerit, ac iam fecerit, declarat.

Dilectissimo filio HIERONYMO Presbytero INNOCENTIUS.

Nunquam boni aliquid contentionem fecisse in Ecclesia testatur Apostolus ; et ideo hereticorum correptiones primum fieri iubet  magis, quam diuturna duci collatione. Que regula dum negligenter  aspicitur, 1045 malum non uitatur quod cauendum est; sed augetur. Tamen quoniam dolor gemitusque tuus ita qualit uiscera nostra  ut ratio non tractandi consulendique sit: primum constantie tue alloquor fidem. Pro ueritate  quisque  iniuria, aut, ut dicis, periculo percelletur, qui exspectet beatitudinem, multis sepe narrasti; et tuarum te predicationum bene memorem commonemus. Itaque excitati tanta malorum scena, arripere auctoritatem Sedis Apostolice ad omne comprimendum nefas, festinauimus; sed in quem insurgeremus, nec nomine appellatum legimus, nec criminis aliqua ratione taxatum. Quod ergo possumus, condolemus. Si deposueris autem apertam manifestamque in homines aliquos accusationem, aut iudices competentes tribuam, aut si aliquid urgentius sollicitiusque a nobis fieri potest, non retardabo, fili dilectissime. Tamen Episcopo fratri meo Ioanni scripsi, ut circumspectius agat: ne quid circa Ecclesiam sibi creditam adhuc tale aliquid fiat, quale prouidere et propellere, ne accideret,  uel ne accidat, etiam ipsi sit et postea molestissimum.





EPISTOLA CXXXuII  INNOCENTII AD IOANNEM.

Ioannem Ierosolymitanum prospicere debuisse, ne tot ac tantis malis, quibus afflicti sunt Hieronymus, Eustochium et Paula, opprimerentur, ac nisi hec deinceps  aut corrigantur, aut retundantur, rationem inde redditurum.

Dilectissimo fratri IOANNI INNOCENTIUS.

Direptiones, cedes, incendia, omne facinus  extreme clementie, generosissime sancte uirgines Eustochium et Paula deplorauerunt in locis ecclesie sue perpetrasse 1046 Diabolum: nomen enim hominis causamque reticuerunt. Quod etsi ambiguum non sit  a quo commissum, oportuit tamen custodire germanitatem tuam, et gregi  illius sollicitius prouidere, ne quid huiusmodi oriretur, quod cum aliorum pericula tua lacescit negligentia  admittere in gregem Domini, et tales agnas incendio, armis et persecutionibus, nudas, debiles, post suorum cedes et mortes, uix uiuere audiuimus. Nihil mouet pietatem illam  sacerdotii tui de tanta diaboli in te atque in tuos potestate admissa? in te, inquam, prorsus enim Sacerdotis grauitatem condemnat tantum nefas in ecclesia fuisse completum. Ubi prouisiones tue? ubi certe, si casus euenerant, auxilia, uel consolationes, cum plus se adhuc metuere dicant, quam conqueruntur esse perpessas? Altius censerem, si essent aliquid de hac re mecum apertius collocute. uide, frater, antiqui hostis insidias, et spiritu boni rectoris peruigila, ut hec, que ad nos opinione magis quam accusatione manifesta delata sunt, uel corrigantur, uel retundantur; ne ius ecclesiasticum de labefactatis  causas, eum, qui non defenderit, prestare compellat.



EPISTOLA CXXXuIII  . AD RIPARIUM  .

Riparium presbyterum, quomodo Pelagiana dogmata reiecta, illorumque disseminator ueluti alter Catilina expulsus sit, et quid ei illa contigerit in re docet.

1. Christi te aduersum hostes Catholice fidei bella  bellare, et tuis litteris, et multorum relatione cognoui, uentosque esse contrarios, et in perditionem mutuam fautores esse perditionis, qui defensores seculi esse deberent: tamen scias in hac prouincia nullis 1047 humanis auxiliis, sed proprie Christi sententia pulsum esse, non solum de urbe, sed de Palestine quoque finibus  Catilinam: nosque dolere plurimum, quod cum Lentulo multi coniurationis socii remanserunt, qui in Ioppe remorantur. Nobis autem melius uisum est locum mutare, quam fidei ueritatem; edificiorumque et mansionis amenitatem amittere, quam eorum communione maculari, quibus impresentiarum, aut cedendum erat, aut certe quotidie non lingua, sed gladiis dimicandum.  Quanta autem passi simus, et quomodo excelsa manus Christi pro nobis in hostem seuierit, puto te celebri nuntio  omnium cognouisse. Queso ergo te, ut arreptum opus impleas; nec patiaris, te presente, non habere Christi Ecclesiam defensorem. Certe scit unusquisque, quod uel tibi sufficiat pro uirili parte: quia non uiribus corporis, sed caritate animi dimicandum, que superari nunquam potest. Sancti fratres, qui cum nostra sunt paruitate, plurimum te salutant. Puto autem et sanctum fratrem Alentium Diaconum tue dignationi cuncta narrare fideliter. Incolumem te et memorem mei, Christus dominus noster tueatur omnipotens, domine uere sancte et suscipiende frater.



EPISTOLA CXXXIX  .  AD APRONIUM.

APRONIUM, quod in fide contra Pelagianos manserit, laudat, et, ut sancta Ierosolyme loca petat, hortatur.

1. Nescio qua tentatione diaboli factum sit, ut et tuus labor, et sancti  Innocentii Presbyteri industria, et nostrum desiderium ad presens nequaquam uideatur habere effectum. Deo gratia, quod te sospitem, et fidei calore feruentem, inter ipsa tentamenta  1048diaboli cognoui. Hoc meum gaudium est, quando in Christo audio filios meos dimicare; et istum zelum in nos ipse confirmet, cui credimus: ut pro fide eius sanguinem uoluntarie fundamus.  Euersam nobilem domum funditus doleo, et tamen quid in causa sit, scire non potui. Neque enim portitor litterarum nosse se dixit. Unde dolere possumus pro amicis communibus, et Christi, qui solus potens et Dominus est,  clementiam deprecari: licet ex parte Dei mereamur offensam, qui inimicos Domini fouerimus. Optimum autem facies, si cunctis rebus omissis, Orientem et precipue sancta loca petas: hic enim quieta sunt omnia. Et licet uenena pectoris non amiserint, tamen os impietatis non audent aperire: sed sunt sicut aspides surde, et obturantes aures suas . Sanctos fratres saluta. Nostra autem domus secundum carnales opes, hereticorum persecutionibus penitus euersa, Christo propitio spiritualibus diuitiis plena est. Melius est enim panem manducare, quam fidem perdere.



EPISTOLA CXL  . AD CYPRIANUM PRESBYTERUM.

Psalmum octogesimum nonum, cuius initium est, Domine, refugium factus es nobis, Cypriano Presbytero ad fidem Hebraice ueritatis, post LXX., et uulgatam editionem, pie eloquenterque exponit.

1. Prius te, Cypriane Presbyterorum studiosissime, de illorum numero, super quibus audiuit Moyses: Elige Presbyteros, quos tu ipse scis esse Presbyteros , tantum Epistolis noueram, et beati uiri uocabulum consecutum, qui in Lege Dei die ac nocte meditatur . Nunc autem quia exterioris quoque hominis nobis inuicem facta est cognitio, et post salutationem dulcesque 1049 complexus, quibus sibi amicitia copulatur, ut probes uerum esse quod audieras, statim a me postulas, ut difficillimum Psalmum, qui apud Grecos et Latinos octogesimus nonus inscribitur, tibi edisseram, non composita uerborum oratione plausuque populari, qui solet imperitorum aures decipere atque palpare; sed oratione simplici, et Ecclesiastici eloquii ueritate: ut scilicet interpretatio nostra non alio interprete indigeat, quod plerisque nimium disertis accidere solet, ut maior sit intelligentie difficultas in eorum explanationibus, quam in his que explanare conantur. Aggrediar opus difficillimum, et sanctarum precum tuarum fultus auxilio, illius uersiculi recordabor: Dominus dabit uerbum euangelizantibus uirtute multa .

2. Ac primum sciendum quod Psalmi istius iuxta Hebraicum titulus sit, Oratio Moysi uiri Dei: iuxta  Septuaginta, Oratio Moysi hominis Dei. Inter hominem autem et uirum quid intersit sancta Scriptura nos doceat. Loquitur quinquagenarius ad Eliam: Homo Dei, rex uocat te. Cui ille respondit, Si homo Dei ego sum, descendat ignis de celo, et comedat te et quinquaginta uiros tuos . Ad Timotheum quoque Apostolus scribit: Tu autem, o homo Dei, hec fuge . Porro de uiro Dei idem Apostolus instruit: uolo autem uos scire, quod omnis uiri caput Christus sit: caput autem mulieris uir: caput uero Christi Deus . Iste uir est, qui caput uelare non debet, cum sit imago et gloria Dei, et quotidie orans loquitur: Nos autem omnes reuelata facie gloriam Domini contemplantes, in eamdem imaginem transformamur, a gloria in gloriam sicut a Domini spiritu . Et in alio loco: Donec perueniamus omnes in uirum perfectum, in mensuram etatis plenitudinis Christi . Siue igitur uiri, siue hominis appellatio sancto uiro competit, et ei qui uidit Deum facie ad faciem, et salua facta est anima eius: cuius ore, creaturam mundi, eorum 1050 duntaxat que uisibilia sunt, conditionem hominis, et omnis retro historie didicimus ueritatem, qui non solum nobis quinque reliquit libros, Genesim, Exodum, Leuiticum, Numeros et Deuteronomium:  sed undecim quoque Psalmos, ab octogesimo nono, cuius principium est: Domine, refugium factus es nobis, usque ad nonagesimum nonum, qui inscribitur, Psalmus in confessione. Quod autem in plerisque codicibus nonagesimus octauus habet titulum, Psalmus Dauid, in Hebraico non habetur; hanc habente Scriptura sancta consuetudinem, ut  omnes Psalmi qui cuius sint, titulos non habent, his deputentur, quorum in prioribus Psalmis nomina continentur.

3. Quatuor autem Psalmi sunt qui habent orationis titulum, sextus decimus, qui inscribitur, Oratio Dauid, et incipit: Exaudi, Domine, iustitiam meam. Et octogesimus quintus: Inclina, Domine. Et octogesimus nonus, qui nunc in manibus est: Domine, refugium factus es nobis. Et centesimus primus, qui titulum habet, Oratio pauperis cum anxius fuerit, et in conspectu  Domini effuderit precem suam. Dauid et pauper, qui cum diues esset, pro nobis pauper factus est, refertur ad Christum, qui sedit super pullum asine, iuxta Zacariam , pauper atque mansuetus. Moyses autem per quem Dominus legem dedit, cuius ore audiuimus loquentem Deum: Faciamus hominem ad imaginem et similitudinem nostram : statimque infertur:  Et fecit Deus hominem ad imaginem suam, ad imaginem Dei fecit illum: masculum et feminam fecit illos, ab initio conditionis hominis usque ad mortem et resurrectionem omnia explicat, qualis creatus sit, quanto uiuat tempore, quid agat in seculo, quem fructum uite habeat, propter quid laboret, quo ire contendat. Et quoniam ipse qui hec scribit homo est, sub persona sua de omni generis humani conditione testatur. Sunt autem qui hunc 1051 Psalmum, siue Orationem, ad Isreliticum populum referant: quomodo in solitudine offenderit Deum atque conciderit, et non meruerit terram promissionis intrare; proque patribus ingressi sunt filii, et rursum placatum exspectent Deum, quod in Christi compleatur aduentu.

4. Oratio quid in Scripturis.---Oratio, iuxta Grammaticos, omnis sermo loquentium est, cuius etymologiam sic exprimunt; Oratio est oris ratio. In Scripturis autem Sanctis, difficile Orationem iuxta hunc sensum legimus; sed eam que ad preces et obsecrationes pertinet. Aiunt Hebrei uno Psalmorum uolumine  quinque libros contineri; a primo usque ad quadragesimum; et a quadragesimo primo usque ad septuagesimum primum; et a septuagesimo secundo usque ad octogesimum octauum; et ab octogesimo nono qui quarti libri initium est, et quem nunc disserimus, usque ad centesimum quintum. In quorum omnium fine duplex AMEN positum est, quod Septuaginta transferunt, fiat, fiat: et a centesimo sexto usque ad finem. Instar duodecim Prophetarum, qui et ipsi cum proprios libros [al. libellos] ediderint, unius uoluminis nomine continentur. Illud autem quod pene preterii, asserens inter undecim Moysi Psalmos, etiam nonagesimum octauum esse, in quo positum est: Exaltate Dominum Deum nostrum, et adorate scabellum pedum eius, quoniam sanctum est: Moyses et Aaron in sacerdotibus eius, et Samuel in eis qui inuocant nomen illius; uidetur nostre sententie contraire; quomodo Moysi sit, qui Samuelem nominet, quem multa post tempora fuisse cognoscimus. Cuius questionis facilis solutio est;  prophetatum nomen esse  Samuelis, qui tanti meriti fuit, ut cum Moyse poneretur in Ieremia; Si steterint Moyses et Samuel : iuxta illud exemplum, quando homo Dei loquitur in Samaria: Altare, altare, hec dicit Dominus: ecce filius nascetur domui Dauid, Iosias nomen eius . Sciamus quoque errare eos,  qui 1052 omnes Psalmos Dauid arbitrantur, et non eorum, quorum nominibus inscripti sunt. Unde et hunc Psalmum uolunt sub nomine Moysi a Dauid esse compositum, quod scilicet Legislator communem humani generis offensam et calamitatem, et deinde exspectationem salutis, sacro ore describat.

5. Domine, habitaculum factus es nobis, in generatione et generatione. Septuaginta: Domine refugium factus es nobis, in omni generatione et generatione. Pro habitatione et refugio in Hebraico MAON ponitur, quod magis habitationem quam refugium sonat. Narraturus autem tristia, et genus deploraturus humanum, a laudibus Dei incipit, ut quidquid postea homini accidit aduersorum, non Creatoris duritia, sed eius qui creatus est culpa accidisse uideatur. Qui sustinet tempestatem, uel petre uel tecti querit refugium. Quem hostis persequitur, ad muros urbium confugit. Fessus uiator tam sole quam puluere, umbre querit solatium. Si seuissima bestia hominis sanguinem sitiat, cupit et nititur, utcumque poterit, presens uitare discrimen. Ita et homo a principio conditionis sue Deo utitur adiutore: et cum illius sit gratie quod creatus est, illiusque misericordie quod subsistit et uiuit; nichil boni operis agere potest absque eo, qui ita concessit liberum arbitrium, ut suam per singula opera gratiam non negaret. Ne libertas arbitrii redundaret ad iniuriam conditoris, et ad eius contumaciam, qui ideo liber conditus est, ut absque Deo nichil esse se nouerit. Quod autem dixit, in generatione, et generatione, omnia significat tempora et ante Legem et in Lege, et in Euangelii gratia. Unde et Apostolus dicit: Gratia salui facti estis per fidem, et hoc non ex uobis, sed ex dono Dei . Et omnes Epistole eius in salutationis principio, non prius pacem habent, et sic gratiam: sed ante gratiam, et sic pacem, ut donatis nobis peccatis nostris, pacem Domini consequamur.

1053 6. Antequam montes nascerentur, et parturiretur terra et orbis, a seculo usque in seculum tu es Deus. Septuaginta: Antequam montes firmarentur, et fingeretur terra et orbis, a seculo et usque in seculum tu es  Deus. Hunc locum quidam praua distinctione  subuertunt, maxime hi qui uolunt ante fuisse animas, quam homo in sexti diei numero conderetur. Ita enim legunt atque distinguunt:  Domine, refugium factus es nobis, a generatione in generationem, prius quam montes firmarentur, et fingeretur terra et orbis: ut scilicet postea consequatur, a seculo et usque in seculum tu es Deus. Ita enim edisserunt. Si Dominus, antequam montes firmarentur, et fingeretur terra orbisque terrarum, refugium fuit hominum; ergo fuerunt anime in celestibus, antequam hominum corpora formarentur. Nos autem, ut proposuimus, lectionem ita debemus distinguere: Antequam montes firmarentur et fingeretur terra et orbis terrarum, a seculo et usque in seculum tu es Deus; ut non refugium nostrum fuerit ante conditionem mundi, qui necdum eramus; sed quod Deus ab eterno usque in eternum sit semper Deus. Pro eo enim quod Latinus interpres posuit, a seculo usque in seculum, et Hebraice dicitur OLAM, rectius interpretabimur, a sempiterno usque ad sempiternum. Simile quid et in Prouerbiis ex persona sapientie, qui Christus est, legitur: Dominus creauit me  initio uiarum suarum in opera sua, ante secula fundauit me in principio, antequam terram faceret et abyssos priusquam procederent [al. produceret] fontes aquarum, priusquam montes firmarentur, ante 1054 omnes colles generauit me . Nullum autem debet uerbum creationis mouere, cum in Hebreo non sit creatio que dicitur  BARA; sed possessio. Ita enim scriptum est: ADONAI CANANI BRESITH DERCHO, quod in lingua nostra exprimitur: Dominus possedit me initio uiarum suarum. Inter possessionem autem et creationem multa diuersitas est. Possessio  significat, quod semper Filius in Patre et Pater in Filio fuerit. Creatio autem eius qui prius non erat, conditionis exordium. Potest iuxta  leges tropologie hoc quod dicitur: Antequam montes firmarentur et fingeretur terra et orbis terrarum, significare, quod antequam in anima nostra [al. anime nostre] sublimia dogmata firmarentur, et terra corporis nostri fingeretur siue stabiliretur a Deo, et orbis terrarum qui Hebraice dicitur THEBEL; Grece significantius dicitur , quam nos, habitatam, transferre possumus, firmaretur, siue stabiliretur, Deus nobis semper refugium fuerit. Habitata est autem anima, non deserta, que hospitem meretur habere Deum, dicente Saluatore: Ego et Pater ueniemus, et mansionem apud eum faciemus . Illud autem quod et Hebraicum habet, et omnes alii Interpretes: Antequam montes nascerentur, et parturiretur terra, manifeste ad tropologiam nos trahit. Neque enim montes et terra natiuitatem parturitionemque recipiunt, sed conditionem. Ex quo liquido demonstratur, sanctos quoque excelsasque uirtutes, Dei semper misericordia procreari.

7. Conuertes hominem usque ad contritionem, 1055 et dices, reuertimini filii Adam. Septuaginta: Ne auertas hominem in humilitatem, et dixisti: conuertimini filii hominum. Iuxta Hebraicum, quod dicitur,  hoc est: O Deus, qui hominem condidisti, et ab initio eius es refugium et habitatio, conuertes eum usque ad contritionem: fecisti eum atque plasmasti, ut contereretur in mortem, et uas tuum extremo uite sue tempore frangeretur; cui cum immineat ista conditio, ut ortus intereat, et quamuis longo uixerit tempore, tamen fine dissoluatur extremo; quotidie ei loqueris per Prophetas: Reuertimini filii Adam, qui uestra culpa offendistis Deum, et de  immortalibus facti estis mortales. Precipientis enim noluisti audire imperium: De omni ligno quod est in paradiso comedes: de ligno autem scientie boni et mali non comedes. In quocumque enim die gustaueris de eo, morte morieris . Porro illud quod Septuaginta transtulerunt: Ne auertas hominem in humilitatem, et dixisti: Conuertimini filii hominum, hunc habet sensum: Obsecro, ut hominem quem ad tuam imaginem et similitudinem condidisti, et tantum eum honorare dignatus est, ut de seruo filium nuncupares; ne eum humilies peccato perpetuo, ne super illum uigeat antiqua sententia: Terra es et in terram ibis . Tu enim nobis promisisti  penitentiam, dicens: Nolo mortem peccatoris: tantum ut conuertatur et uiuat : Tu dixisti, omnium Sanctorum tuorum eloquio: Conuertimini, siue reuertimini, filii hominum, ad clementissimum Patrem, qui occurrit uenientibus, et signum quod suo uitio perdiderunt, offert, et stolam incorruptionis largitur antiquam.

8. Quia mille anni in oculis tuis, ut dies hesterna, que preteriit,  uel transiit, et ut uigilia nocturna, siue in nocte. Qui per Prophetas semper nos ad penitentiam prouocas, dicens: Reuertimini filii hominum, petimus  ne facias hominem in humilitate sempiterna retineri. Nec enim putamus longum esse quod promittis, salutem nobis 1056 post tempora multa tribuendam. Aeternitati enim comparata, breuis est omnium temporum longitudo. In conspectu enim tuo mille anni quasi una dies reputantur. Statimque se ipse reprehendit. Male dixi, unam diem, et unius diei spatio mille annorum apud te longitudinem computari, cum magis debuerim dicere, unius uigilie spatium, instar habere mille annorum prolixitatem. Nox in quatuor uigilias diuiditur, que singule trium horarum spatio supputantur. Unde et Dominus quarta uigilia ad nauigantes uenit Apostolos . Sicut igitur una noctis uigilia cito pertransiit, maxime uigiliarum labore defessis: sic et mille annorum spatia apud te, qui semper es, et futurus es, et fuisti, pro breuissimo tempore computantur. Quodque infert: Sicut dies hesterna, que preteriit, iuxta illud Apostoli sentiamus quod scribit ad Hebreos: iehsu Christus heri et hodie, ipse et in sempiternum . Ergo arbitror ex hoc loco, et ex Epistola que  nomine Petri Apostoli inscribitur, mille annos pro una die solitos appellari: ut scilicet quia mundus in sex diebus fabricatus est, sex millibus annorum tantum credatur subsistere: et postea uenire septenarium numerum, et octonarium, in quo uerus exercetur sabbatismus, et circumcisionis puritas redditur. Unde et octo beatitudinibus bonorum operum premia promittuntur. Scribit autem Petrus hoc modo: Unum hoc uos ne pretereat, dilectissimi, quia una dies apud Deum quasi mille anni, et mille anni quasi unus dies. Non moratur Dominus in promisso, ut quidam morari existimant .

 9. Percutiente te eos, somnium erunt, mane quasi herba transiens. Mane floruit et abiit, ad uesperam conteretur atque siccabitur. Septuaginta: Que pro nichilo habentur, eorum anni erunt: Mane sicut herba transeat, mane floreat et transeat, uespere decidat, induret, et arescat. Iuxta Hebraicum hic sensus est: Multum  conuersioni nostre contulit et saluti, 1057 quod omnis uita mortalium, quasi somnium, ita ueloci morte contracta est: que in similitudinem florum atque feni, eodem pene tempore siccatur atque deperit. Percutiente te, inquit, eos, id est, homines; et illo sermone completo: Stulte, hac nocte repetent animam tuam a te: que autem preparasti cuius erunt ? Omnis humana conditio somnio comparabitur. Sicut enim mane uirens herba, et suis floribus uernans, delectat oculos contemplantium, paulatimque marcescens, amittit pulchritudinem, et in fenum quod conterendum est, uertitur: ita omnis species hominum uernat in paruulis, floret in iuuenibus, uiget in perfecte etatis uiris: et repente dum nescit, incanescit caput, rugatur facies, cutis prius extenta contrahitur; et extremo fine, quod hic dicitur uespere, id est, senectute, uix moueri potest: ita ut non cognoscatur quis prior fuerit, sed pene in alium commutetur. Quid loquimur de infantie temporibus usque ad extremam et decrepitam senectutem, cum hoc et languor faciat, et inedie meror, ut uultus prius pulcherrimus feminarum, ad tantam transeat feditatem, ut amor in odia commutetur? Super hac conditione mortalium et Isaias loquitur: Omnis caro fenum, et omnis gloria eius quasi flos feni. Fenum aruit, flos decidit . Iuxta Septuaginta quoque similiter explicandum est. Omne quod in seculo longum uidetur, apud te, Deus, breue est. Dies enim et anni quibus humana uita contracta est, si comparentur eternitati, reputabuntur pro nichilo. Sicut enim herba mane creuit, floruit et siccatur, ad uesperamque indurescit et deperit: ita erit omnis hominum pulchritudo.

10. Consumpti enim sumus in furore tuo, et in indignatione tua conturbati sumus. Septuaginta: Quia defecimus in ira tua, et in furore tuo turbati sumus. Pro eo quod nos diximus, turbati sumus,  Symmachus et Aquila transtulerunt, accelerauimus. Breuitatem autem uite significat humane. Quodque intulit: in ira tua et in furore tuo, sententie Dei ostendit perseuerantiam, cui omnes homines subiacemus, illi uidelicet: 1058 Terra es et in terram ibis. Pulchre autem, non ut in Septuaginta habetur, turbati sumus, sed iuxta Hebraicum, accelerauimus dicitur; ut quamuis etas hominum longa uideatur, tamen comparatione eternitatis breuis sit. Quod et illustris Peta testatur, dicens:

Sed fugit interea, fugit irreparabile tempus. 
 Et iterum . . . .

Rhebe diu 
uiximus. 

11. Posuisti iniquitates nostras coram te: negligentias nostras in luce uultus tui. Septuaginta: Posuisti iniquitates nostras in conspectu tuo, seculum nostrum in illuminatione uultus tui. Ubi nos iuxta Hebraicum et Symmachum posuimus, negligentias nostras, pro quo Septuaginta, seculum nostrum transtulerunt, in Hebraico scriptum est ALOMENU, quod quinta Editio interpretatur, adolescentiam; Aquila , et nos in linguam nostram uertere possumus, errores, siue ignorantias. Unde dixit in alio loco: Delicta iuuentutis mee, et ignorantias meas ne memineris . Et iterum: Delicta quis intelligit? Et: Ab occultis meis munda me Domine: et ab alienis parce seruo tuo . Aliena enim nobis sunt uitia, que sepe uoluntate, interdum ignorantia et errore committimus: et tamen cum non sit uoluntas in crimine, error in culpa est. Miror autem cur Septuaginta uoluerint pro adolescentia, negligentiis, et erroribus, siue ignorationibus, seculum dicere:  nisi forte, quod in seculo et in uite huius tempore uitia committantur. Quodque intulit: in illuminatione, siue in luce uultus tui, hunc habet sensum. Nihil te nostrorum latuit peccatorum: secreta quoque nostra tuus oculus inspexit: iuxta illud quod scriptum est: Tenebre non abscondentur [al. obscurabuntur] a te . Et, Scrutans corda et renes Deus . Et iterum: Sicut tenebre eius, ita et lumen eius . Homo enim uidet in facie, Deus autem in corde.

12. Omnes enim dies nostri transierunt, et in furore tuo consumpsimus annos nostros, quasi sermonem loquens. Septuaginta: Quoniam dies nostri defecerunt: et in ira tua defecimus. Anni nostri sicut aranea meditati sunt. Breuitatem humane uite, que sententie Dei hucusque subiecta est; et quam in priori uersiculo somnio 1059 comparauit, dicens: Percutiente te eos, somnium erunt, nunc sermoni loquentium comparat: ut quomodo sermo qui in ore uersatur dum profertur, intercipitur, et esse desistit; sic et omnis uita nostra pertranseat atque desistat: et hoc in ira et in furore Dei, cui merito subiacemus, uiuente in nobis, ut supra diximus, sententia Dei. Que sit autem ira et furor Dei, crebrius diximus, non quod Deus ulciscatur iratus, sed quod patientibus penas iratus esse uideatur. Quod enim in nos ex perturbatione descendit,  in illo est ex iudicii ueritate.  Pro sermone loquentis, Septuaginta meditationem  aranee transtulerunt. Quomodo enim loquentis sermo preteruolat: ita et opus aranee incassum texitur. De quo super persona hereticorum scriptum est in Isaia: Telam aranee texunt ; que parua et leuia potest capere animalia, ut muscas, culices et cetera huiusmodi; a fortioribus autem rumpitur. Instar leuium in Ecclesia simpliciumque, qui eorum decipiuntur erroribus, cum uiros in fidei ueritate robustos non ualeant obtinere.

10. Dies annorum nostrorum in ipsis septuaginta anni: sin autem multum, octoginta anni; et quod amplius est, labor et dolor. Septuaginta: Dies annorum nostrorum in ipsis septuaginta anni. Si autem in potentatibus octoginta anni: et amplius eorum labor et dolor. Pro eo quod nos posuimus, in ipsis, et in Hebreo habetur BAEM; Symmachus significantius transtulit quod magis ad sensum quam ad uerbum transferre possumus, uniuersi. Quidquid igitur uiuimus, et  in quo delectabilis est uita mortalium, septuaginta annorum spatio comprehenditur. Sin autem multum, et ut interpretatus est Symmachus, contra opinionem, octoginta sunt anni; quidquid supra fuerit, morbis et infirmitate transigitur, que est socia senectutis, caligantibus oculis, dolentibus uel cadentibus prius durissimis dentibus, quod plenius diuinus sermo in Ecclesiaste describit: uenient dies malitie, et in quibus dicemus, non est nobis uoluntas. Quando obscurabitur sol et luna, et stelle; et conuertentur nubes post 1060 pluuiam. In die qua mouebuntur custodes domus, et subuertentur uiri uirtutis: cessabuntque molentes, quia pauce facte sunt: et obscurabuntur que uident in foraminibus, et claudentur ianue in foro: in infirmitate uocis molentis, et exsurget ad uocem auis, et humiliabuntur omnes filie cantici, et quidem ab alto aspicient; et pauores in uia: et florebit amygdalus, et incrassabitur locusta, et scindetur capparis. Quoniam abibit homo in domum eternitatis sue; et gyrabunt in foro qui plangunt, quoadusque  non pulsetur funiculus argenti et conteratur ornamentum auri, et confringatur hydria ad fontem, et impediatur rota in lacu, et conuertatur puluis in terram sicut fuit; et spiritus reuertatur ad Dominum, qui dedit eum. uanitas uanitatum, dicit Ecclesiastes, et uniuersa uanitas. Que omnia humane uite et maxime senectutis miserias comprehendunt: et quem sensum habeant,  in suo loco disseruimus. Sunt qui istum locum allegorice interpretantes, ad sabbati circumcisionisque mysterium referunt: quod primum requiescamus in Lege, et postea uere circumcisionis in Euangelio sacramenta nos teneant, admonentes et illud: Da partem septem, et da partem octo. Et septuaginta millia, et octoginta millia hominum multitudines, a quibus  templum sub Salomone constructum est. Sed quid hoc ad presentem locum, cui sufficit simplex et pura explanatio, que non doctrine gloriam in multiplicatione sermonum; sed legentis debet intelligentiam querere?

14. Quoniam transiuimus cito et auolauimus. Septuaginta: Quoniam superuenit mansuetudo super nos, et corripiemur. Pro quo in Greco scriptum est , quod uerbum ambiguum est; et tam correptionem, quam eruditionem doctrinamque significat. Quem enim diligit Dominus, corripit, siue erudit, ac flagellat omnem filium quem recipit. Quem locum ita Symmachus transtulit: Succidimus enim repente, et auolamus. Quinta Editio hoc modo: Quoniam transiuimus celeriter et dissoluimur. Et est sensus. Post septuaginta annos, et, ut multum octoginta, quibus hominum uita transigitur, 1061 cum anima fuerit a corpore segregata, uento similes auolamus; siue quia supra herbe uirenti et florum pulchritudini, et ad uesperam siccitati hominem comparat: nunc pro ariditate uespere, succisionem florum ponit. Et cum pertransierit, inquit, omne quod uiuimus, subita morte dissoluimur. Quod autem Septuaginta dixere, Quoniam superueniet [al. superuenit] mansuetudo, et corripiemur, hunc habet sensum. Post septuaginta annos et octoginta, cum uenerit Domini mansuetudo, et dies nobis mortis ingruerit, non iudicabimur iuxta meritum, sed iuxta clementiam: et que putatur correptio esse, eruditio est et doctrina. Satisque miramur quid uoluerint uerbum Hebraicum AIS, Septuaginta, Theodotion, et Sexta Editio transferre mansuetudinem: cum  Aquila, Symmachus et Quinta Editio festinationem et repente celeriter que transtulerint.

15. Quis nouit fortitudinem ire tue, et secundum timorem tuum, indignationem tuam? Septuaginta: Quis nouit potestatem ire tue, et pre timore tuo iram tuam dinumerare? Inter Hebraicum et Septuaginta diuersa distinctio est. Septuaginta enim dinumerationem timori et furori Domini copulant. Porro Hebraicum sequenti aptat uersiculo, ut sequatur: Ut numerentur dies nostri, sic ostende  : et ueniemus corde sapienti. Quod breuiter ita nobis disserendum uidetur. Quis potest nosse quamdiu ira tua, ex qua timor nascitur humano generi, perseueret, nisi te docente, qui Deus es? Itaque obsecro, ut tempus uite nostre indices nobis, quo possimus corde sapienti, tuo nos iudicio preparare. Quod autem dixit: Quis nouit fortitudinem siue potestatem ire tue; et secundum timorem tuum, indignationem tuam? ostendit esse difficile, ire timorisque et indignationis Dei secretum rationemque cognoscere: unde et Propheta lacrymabiliter deprecatur: Domine ne in ira tua arguas me; neque in furore tuo corripias me . Non enim  corripit, ut interficiat atque disperdat; sed ut corrigat et emendet. Quamobrem et in Osee , populo Iudeorum, cui multum iratus est, dicit se nequaquam irasci, nec uisitare nurus eorum, cum adulterauerint. Et 1062 per Ezechielem loquitur ad Ierusalem: Iam non irascar tibi, et zelus meus recessit a te . Et in uerbis Dierum sonat, quando pergit Isrel aduersum hostes in prelium  corde pacifico.

16. Ut numerentur dies nostri, sic ostende, et ueniemus corde sapienti. Septuaginta: Dexteram tuam ita notam fac, et eruditos corde in sapientia. Quod Aquila, Symmachus et Quinta Editio sic uerterunt: Dies nostros sic ostende, ut ueniamus corde sapienti. Errorque perspicuus est, cur pro diebus, Septuaginta dexteram dixerint: IAMENU quippe uerbum compositum est, significans dies nostros. Quod in singulari numero si scribatur, extrema littera, que appellatur NUN, exprimit dexteram; sicut est illud in nomine BENIAMIN, qui interpretatur, filius dextere. Sin autem MEM habeat, diem uel dies sonat. Est autem sensus: Numerum annorum dierumque nostrorum, quibus in hoc seculo nos uiuere decreuisti, ostende nobis, ut preparemus nos aduentui tuo; et contempto errore mortalium, ad te pergere festinemus, cupiamusque presentiam tuam, et ad te festinemus corde sapienti. Nihil enim ita decipit humanum genus, quam dum ignorant spatia uite sue, longiorem sibi seculi huius possessionem repromittunt. Unde et illud egregie dictum est:  Nullum tam senem esse et sic decrepite etatis, ut non se adhuc uno plus anno uiuere suspicetur. Ad hunc sensum pertinet et illud quod dicitur: Memento mortis tue, et non peccabis . Qui enim se recordatur quotidie esse moriturum, contemnit presentia, et ad futura festinat. Hoc est quod Dauid in alio precatur loco, dicens: Ne auferas me in dimidio dierum meorum, prius quam abeam, et non subsistam . Quod ita exponitur: Ne eo tempore facias me mori, quando adhuc putabam me uicturum, ut possim peccata corrigere penitentia. Si enim hoc feceris, inuentus in delictis meis esse desistam. Non, quo [al. quod] spem resurrectionis neget; sed quo coram eo se neget posse subsistere, apud quem omnes qui in uitiis perseuerant, pro nichilo computantur [al. reputantur]. Ubi nos interpretati sumus, eruditos corde in sapientia [uerius sapienti], alii transtulerunt compeditos, uerbi ambiguitate 1063 decepti. Si enim dicas , compeditos  significat.

17. Reuertere Domine usquequo? et exorabilis esto super seruos tuos. Septuaginta similiter. Quia agimus  penitentiam, et scientes uite nostre breuitatem, ad te corde sapienti cupimus peruenire: et tu, Domine, reuertere ad nos. Peccatis enim nostris longe recesseras, et dimiseras nos; ut ambularemus secundum uoluntatem et cogitationes nostras. Quod autem infert, usquequo, illam habet intelligentiam, quam in duodecimo Psalmo  legimus: Usquequo Domine obliuisceris mei in finem? Qui enim in angustia constitutus est, serum ei uidetur Dei auxilium: et propterea impensius deprecatur, ut cito adiutorem Dominum [al. Deum] sentiat; et nequaquam iratum iudicem, sed placatum.

18. Imple nos matutina misericordia tua, et laudabimus et letabimur in cunctis diebus nostris. Septuaginta: Repleti sumus mane misericordia tua, et exultauimus et delectati sumus in omnibus diebus nostris. In cunctis pene locis hanc habent Septuaginta consuetudinem, ut quod apud Hebreos in futurum ostenditur [al. ponitur], hoc illi quasi iam factum et preteritum referant. Hic ergo, non, ut illi uoluerunt, dicunt se impletos esse matutina misericordia Dei, atque letatos: alioqui si hoc factum erat, quomodo postea deprecantur, et dicunt: Respice in seruos tuos et in opera tua? sed totum quod postulant, ideo deprecantur, ut mereantur matutinam misericordiam eius, quam cum fuerint consecuti, laudent Deum atque letentur in cunctis diebus uite sue.  uidentur autem mihi in resurrectionis spem eterne uite premia deprecari, dicentes: Imple nos matutina misericordia tua. Quod quidem et uicesimi primi Psalmi titulus sonat, qui proprie ad mysterium Domini et ad resurrectionem eius pertinens, inscribitur: Pro assumptione matutina.

19. Letifica nos pro diebus, quibus nos 1064 afflixisti, et annis, quibus uidimus mala. Septuaginta: Letati sumus pro diebus, quibus nos humiliasti, annis, quibus uidimus mala. Et Lazarus, qui receperat mala in uita sua, in sinu Abraham eterno quiescit gaudio . Mala autem non ea appellat que contraria bonis sunt, sed pro afflictione ponit et angustiis. Quibus malis et Sara afflixit Agar ancillam suam; et de quibus in Euangelio scribitur: Sufficit diei malitia sua . Quanto igitur magis in hoc seculo, persecutionibus, paupertate, inimicorum potentia, uel morborum cruciatibus fuerimus afflicti; tanto post resurrectionem in futuro maiora premia consequemur. Pulchre autem non dixit, sustinuimus mala; sed uidimus. Quis enim est homo qui uiuat, et non uideat mortem ? Que non tam ad dissolutionem corporis referenda est, quam ad multitudinem peccatorum, iuxta quam dicitur: Anima que peccauerit, ipsa morietur .

 20. Appareat apud seruos tuos opus tuum, et gloria tua super filios eorum. Septuaginta:  Respice in seruos tuos, et in opera tua, et dirige filios eorum. Ergo in seruis suis ipse Dominus operatur opus suum. Nec propria qui postulat salute contentus est, sed querit gloriam filiorum, id est, seruorum Dei. Filios autem non tam illos qui de eorum stirpe generati sunt, quam discipulos debemus accipere; de quibus et Paulus loquebatur: Filioli mei, quos iterum parturio . Unde et Ioannes Apostolus secundum merita filiorum suorum, profectusque operum singulorum, scribit ad paruulos, scribit ad iuuenes, scribit ad patres.

21. Et sit decor Domini Dei nostri super nos, et opus manuum nostrarum fac stabile super nos: et opus manuum nostrarum confirma. Septuaginta; Et sit splendor Domini Dei nostri super nos; et opera manuum nostrarum dirige super nos:  et opus manuum nostrarum dirige. Ubi sunt qui liberi arbitrii sibi potestate plaudentes, in eo putant se Dei gratiam consecutos, 1065 si habeant potestatem faciendi, uel non faciendi bona, siue mala? Ecce hic beatus Moyses post resurrectionem quam postulauerat, dicens: Imple nos matutina misericordia tua, et laudabimus et letabimur in cunctis diebus nostris, nequaquam surrexisse contentus est, et eterne uite premia consecutum; sed postulat, ut decor Domini Dei sui sit super eos qui surrexerint, et splendeat in animabus eordibusque sanctorum: et opera manuum eorum ipse dirigat, faciatque esse perpetua: ipseque confirmet quidquid in sanctis uidetur boni. Sicut enim humilitas deprecantis meretur premia: ita superbia comtemnentis [al confidentis] Dei auxilio deseretur.



EPISTOLA  CXLI  . AD AUGUSTINUM.

Gratulatur eius industrie, per quam hereticorum factionibus obstiterit, eaque in re suum quoque studium testificatur.

Domino sancto ac beatissimo Pape AUGUSTINO HIERONYMUS.

Omni quidem tempore beatitudinem tuam, eo quo  decet honore, ueneratus sum; et habitantem in te dilexi dominum Saluatorem: sed [al. et] nunc, si fieri potest, cumulo aliquid addimus, et plene complemus, ut absque tui nominis mentione, ne unam quidem horam preterire patiamur, qui contra flantes uentos ardore fidei perstitisti. Maluisti, quantum in te fuit, solus liberari de Sodomis, quam cum pereuntibus commorari. Scit quid dicam prudentia tua. Macte uirtute, in orbe [al. urbe] celebraris. Catholici te conditorem antique rursum fidei uenerantur atque suspiciunt; et, quod signum maioris glorie est, omnes heretici detestantur: et me pari persequuntur odio; ut quos gladiis nequeunt, uoto interficiant. Incolumem et mei memorem te Christi Domini clementia tueatur, domine uenerande et beatissime Papa.



1066 EPISTOLA  CXLII. AD AUGUSTINUM.

Significat damnatas hereses clam et oblique adhuc moliri, et non neminem potentem esse, qui dissimulanter eis faueat.

Domino sancto ac beatissimo Pape AUGUSTINO HIERONYMUS.

Multi utroque claudicant pede; et ne fractis quidem ceruicibus inclinantur, habentes affectum erroris pristini, cum predicandi eamdem non habeant libertatem. Sancti fratres, qui cum nostra sunt paruitate, precipue sancte ac uenerabiles filie tue, suppliciter te salutant. Fratres tuos, dominum meum Alypium, et dominum meum  Euodium, ut meo nomine salutes, precor  coronam tuam. Capta  Ierusalem tenetur a Nabuchodonosor, nec Ieremie uult audire consilia: quin potius  Aegyptum desiderat, ut moriatur in Taphnes, et ibi seruitute pereat sempiterna.



EPISTOLA CXLIII  . AD ALYPIUM ET AUGUSTINUM.

Alypio et Augustino gratulatur, quorum opera Celestiana heresis sit exstincta: simulque excusat quod nondum scripserit aduersus libros Anniani Diaconi Pelagiani.

Dominis uere sanctis atque omni affectione ac iure uenerandis ALYPIO et AUGUSTINO Episcopis, HIERONYMUS in Christo salutem.

Sanctus Innocentius Presbyter, qui huius sermonis est portitor, anno preterito, quasi nequaquam in Africam reuersurus, mea ad dignationem uestram scripta non sumpsit. Tamen Deo gratias agimus, quod ita euenit, ut nostrum silentium uestris epistolis 1067 uinceretis. Mihi enim omnis occasio gratissima est, per quam scribo uestre reuerentie; testem inuocans Deum, quod si posset fieri, assumptis alis columbe, uestris amplexibus implicarer: semper quidem pro merito uirtutum uestrarum; sed nunc maxime, quia  cooperatoribus et auctoribus uobis, heresis Celestiana iugulata est, que ita infecit corda multorum, ut cum superatos damnatosque esse se sentiant, tamen uenena mentium non omittant [f. amittant]: et quod solum possunt, nos oderint, per quos putant se libertatem docende hereseos perdidisse.

2. Quod autem queritis, utrum rescripserim contra libros Anniani [al. Amandi], Pseudodiaconi  Celedensis, qui copiosissime pascitur  , ut aliene blasphemie uerba friuola subministret, sciatis me ipsos libros in schedulis missos a sancto fratre nostro Eusebio Presbytero suscepisse, non ante multum temporis; et exinde uel ingruentibus morbis, uel dormitione sancte et uenerabilis filie uestre Eustochii, ita doluisse, ut propemodum contemnendos putarem. In eodem enim luto hesitat, et exceptis uerbis tinnulis atquo emendicatis, nichil aliud loquitur. Tamen multum egimus; ut dum epistole mee respondere conatur, apertius se proderet, et blasphemias suas omnibus patefaceret. Quidquid enim in illa miserabili Synodo Diospolitana dixisse se denegat,  in, hoc opere confitetur; nec grande est ineptissimis neniis respondere. Si autem Dominus uitam 1068 tribuerit, et notariorum habuerimus copiam, paucis lucubratiunculis respondebimus: non ut conuincamus heresim emortuam [al. mortuam]; sed ut imperitiam atque blasphemiam eius, nostris sermonibus confutemus. Meliusque hoc faceret sanctitas uestra; ne compellamur contra hereticum nostra laudare. Sancti filii communes  Albina, Pinianus et Melania plurimum uos salutant. Has litteras de sancta Bethleem, sancto Presbytero Innocentio dedi perferendas. Neptis uestra Paula  miserabiliter deprecatur, ut memores eius sitis, et multum uos salutat. Incolumes uos et memores mei, Domini nostri Iesu Christi tueatur clementia, Domini uere sancti atque omnium affectione uenerabiles patres.





EPISTOLA CXLIu  . S. AUGUSTINI AD OPTATUM EPISCOPUM MILEuITANUM.

De Natura et origine anime.

Nondum se abs Hieronymo responsum epistole sue heic 131. de Origine anime accepisse, nec eam interim consultationem in uulgus edi se probare.

Domino beatissimo, sinceriterque carissimo, et desideratissimo fratri, et Cepiscopo OPTATO AUGUSTINUS in Domino salutem.

1. »Per religiosum Presbyterum  Saturninum  tue uenerationis litteras sumpsi 1069 hoc a me magno studio quod nondum habeo flagitantis. Sed eur hoc leceris causam mihi aperuisti, quod scilicet eredas de hac re mihi consulenti iam fuisse responsum. Utinam ita esset! Absit ut te, cuius exspectationem auidissimam nouerim, huius muneris communicationem fraudarem; sed si quid credis, frater carissime, quinque ferme anni ecce euoluti sunt, ex quo in Orientem misi  Librum non presumptionis, sed consultationis mee, et adhuc rescripta non merui, quibus mihi enodaretur hec questio, in qua me cupis ad te certam ferre sententiam. Utrumque ego misissem, si utrumque haberem. Hoc autem quod habeo, sine altero, quod nondum habeo, cuiquam debere me iam mittere, uel edere non uidetur, ne ille, qui mihi fortasse, ut desidero responsurus est, interrogationem meam disputatione operosissima elaboratam, sine sua responsione, que adhuc desperanda non est, per manus hominum notitiamque diffundi iure succenseat, idque iactantius, quam utilius fecisse me iudicet, quasi ego potuerim querere, quod ille non potuerit enodare, cum forsitan possit, idque dum faciat, exspectandum sit. Magis enim scio quod aliis occupatur, que minime differenda sunt, plurisque pendenda. Quod ut tua quoque Sanctitas nouerit, attende paulisper, quod mihi alio anno  per latorem per quem scripseram remeantem scripserit. Nam hoc ex eius epistola in istam transtuli.« Incidit, inquit, tempus difficillimum, quando mihi tacere melius fuit quam loqui; ita ut nostra studia cessarent  ne, iuxta Appium, canina exerceretur facundia. Itaque duobus libellis tuis, quos meo nomini dedicasti, eruditissimis et omni eloquentie splendore fulgentibus, ad tempus respondere non potui. Non quo quidquam in illis reprehendendum putem: sed quia iuxta Apostolum, unusquisque in suo sensu  abundet: alius quidem sic, alius autem sic . Certe quidquid dici potuit, et sublimi ingenio de Scripturarum sanctarum hauriri fontibus, a te positum atque dissertum est. Sed queso reuerentiam tuam, parumper patiaris me tuum laudare ingenium. Nos enim inter nos eruditionis causa disserimus. Ceterum emuli, et maxime heretici, si diuersas inter nos sententias uiderint, de animi calumniabuntur rancore 1070 descendere. Mihi autem decretum est te amare, te  suspicere, colere, mirari, tuaque dicta quasi mea defendere. Certe et in Dialogo quem nuper edidi, tue beatitudinis ut dignum fuerat recordatus sum: magisque demus operam, ut perniciosissima heresis de Ecclesiis auferatur, que semper simulat penitentiam; ut docendi in  Ecclesiis habeat facultatem:  ne si aperta se luce prodiderit, foras expulsa moriatur.«

2. »Cernis nempe, uenerande frater, hec mei carrissimi uerba, inquisitioni mee reddita, non eam negasse responsionem, sed excusasse de tempore, quod in alia magis urgentia curam cogeretur impendere. uides etiam quam beneuolum animum erga me gerat, quidue commoneat, ne scilicet quod inter nos, salua utique caritate ac sinceritate amicitie, eruditionis causa facimus, calumnientur emuli, et maxime heretici de animi rancore descendere. Proinde si utrumque opus nostrum, et ubi ego inquisiui, et ubi ipse ad inquisita responderit, homines legerint, quia etiam oportet, ut si eadem questio secundum eius sententiam sufficienter fuerit explicata, me instructum esse gratias agam, non paruus erit fructus, cum hoc exierit in notitiam plurimorum, ut minores nostri non solum sciant, quid de hac re sentire debeant, que inter nos diligenti disceptatione discussa est, uerum etiam discant exemplo nostro, Deo miserante, atque propitio, quemadmodum inter carissimos fratres, ita non desit alterna inquisitionis gratia disputatio, ut tamen maneat inuiolata dilectio.«

3. »Si autem scriptum meum, ubi res obscurissima tantummodo legitur inquisita, sine illius rescripto, ubi forsitan apparebit inuentum, emanarit, latius pergat, perueniat etiam ad illos, qui comparantes, ut ait Apostolus, semetipsos sibimetipsis, non intelligunt, quo animo a nobis fiat, quo ipsi eo animo facere nesciunt, et uoluntatem meam erga honorandum pro suis ingentibus meritis dilectissimum amicum, non sicut eam uident, quomodo nec uident, sed sicut eis libitum est, et sicut odio suo dictante suspicantur, exponent: quod profecto, quantum in nobis est, cauere debemus. At si forte, quod per nos innotescere nolumus, etiam inuitis nobis, eis quibus nolumus innotuerit, quid restabit, nisi equo animo habere Domini uoluntatem? Neque 1071 enim hoc scribere ad quemquam deberem, quod semper latere uoluissem. Nam si  aliquo uel casu, uel necessitate nunquam ille rescripserit, procul dubio nostra consultatio, quam ad eum misimus, quandoque manifestabitur. Nec inutilis legentibus erit, quia etsi non illa inuenient, que requirunt, inuenient certe, quemadmodum sint inquirenda, nec temere affirmanda, que nesciunt, et dum ea, que ibi legerint, consulere etiam ipsi, quos potuerint, studiosa caritate, non discordiosa contentione curabunt; donec aut id, quod uolunt reperiant, aut ipsa inquisitione aciem mentis exerceant, ut ulterius inquirendum non esse cognoscant. Nunc tamen, quamdiu iam consulti amici nondum est desperanda responsio, edendam non esse consultationem nostram, quantum quidem in nobis est, puto quod persuaserim dilectioni tue; quanquam et ipse non eam solam poposceris, sed adiunctam etiam eius quem consului, responsionem  tibi desideraueris mitti, quod utique facerem, si haberem. Si autem ut uerbis tue sanctitatis utar, que in tua epistola posuisti, sapientie mee lucidam demonstrationem, quam mihi promerito  uite mee auctor lucis attribuit, non ipsam dicis consultationem, et inquisitionem meam, sed mihi iam eius rei, quam quesiui, prouenisse inuentionem putas, et ipsam potius poscis ut mittam; facerem si ita esset, ut putas. Ego enim adhuc, fateor, non inueni, quemadmodum Anima, et peccatum ex Adam trahat,  et ipsa ex Adam non trahatur, quod mihi diligentius inquirendum, quam inconsultius asserendum est.«

4. »Habent littere tue, nescio quot senes et a doctis sacerdotibus institutos uiros, quos ad tue modicitatis intelligentiam, assertionemque ueritate plenissimam reuocare non poteras; nec tamen exprimis quenam sit assertio tua ueritate plenissima, ad quam senes, et a doctis sacerdotibus institutos uiros reuocare non poteras. Si enim hoc tenebant, uel tenent hi senes, quod a doctis sacerdotibus acceperunt, quomodo tibi rustica, et minus instructa clericorum turba molestias generauerat in his rebus, in quibus a doctis sacerdotibus fuerat instituta? Si autem senes isti, uel turba clericorum ab eo quod a doctis sacerdotibus acceperat, sua prauitate deuiabat, illorum potius auctoritate fuerat corrigenda, et a tumultu contentiosissimo comprimenda. 1072 Sed rursus cum dicis Te nouellum rudemque doctorem, tantorum ac talium Episcoporum traditiones timuisse corrumpere, et conuertere homines in meliorem partem ob defunctorum iniuriam formidasse, quid das intelligi, nisi quod illi, quos corrigere cupiebas, doctorum, atque magnorum iam defunctorum episcoporum traditiones nolendo deserere, nouello, rudique doctori acquiescere recusabant? Qua in re de illis interim taceo, tuam uero assertionem, quam dicis esse ueritate plenissimam, uehementer scire desidero; non ipsam dico sententiam, sed eius assertionem.«

5. »Improbari enim abs te eos, qui affirmant, omnes animas hominum ex illa una, que protoplasto data est, per generationum successionem propagari, atque traduci, sufficienter quidem in nostram notitiam protulisti; sed qua ratione, quibusue diuinarum Scripturarum testimoniis id falsum esse monstraueris, quia tue littere non continent, ignoramus. Deinde quid ipse pro isto, quod improbas, teneas, legenti mihi epistolam tuam, et quam fratribus antea  Cesariensibus, et quam mihi nuperrime direxisti, non euidenter apparet, nisi quod te uideo credere, sicut scribis, Deum fecisse homines, et facere, et facturum esse, neque aliquid esse in celis, aut in terra, quod non ipso constiterit, et constet auctore. Hoc sane ita uerum est, ut dubitare hinc  nullus debeat. Sed adhuc te oportet exprimere, unde faciat animas Deus, quas negas ex propagine fieri, utrum aliunde? Et si ita est, quidnam illud sit, an omnino de nichilo? Nam illud Origenis, et Priscilliani, uel si qui alii tale aliquid sentiunt: quod pro meritis uite prioris terrena, atque mortalia contrudantur  in corpora, absit, ut sentias; huic quippe opinioni prorsus Apostolica contradicit auctoritas, dicens, Esau, et Iacob, antequam nati fuissent; nichil operatos boni, uel mali. Igitur non ex toto, sed ex parte, nobis est tua de hac re nota sententia; assertio uero eius, id est unde doceatur uerum esse, quod sentis, nos penitus latet. Propterea petiueram prioribus litteris meis, ut libellum Fidei, quem te scripsisse commemoras, eique nescio quem presbyterum fallaciter subscripsisse conquereris, mihi mittere dignareris: quod etiam nunc peto, et  quid testimoniorum diuinorum huic questioni reserande adhibere potuisti. Dicis enim in epistola ad Cesarienses, Placuisse uobis, ut omnem ueritatis approbationem etiam Iudices cognoscerent 1073 seculares, quibus ex communi deprecatione residentibus, et ad fidem uniuersa rimantibus, id Diuinitas, ut scribis, misericordie sue infusione largita est, ut maiorem affirmationem pro suis sensibus assertionemque proferrent, quam uestra circa eos mediocritas cum ingentium testimoniorum auctoritatibus retentabat. Has ergo testimoniorum ingentium auctoritates ingenti studio scire desidero. Solam quippe unam causam uideris secutus, qua contradictores tuos refelleres, quod scilicet negarent esse opus Dei animas nostras. Quod si sentiunt, merito eorum sententia iudicatur esse damnanda. Nam hoc si de ipsis corporibus dicerent, procul dubio fuerant emendandi, uel detestandi. Quis enim Christianus neget opera Dei esse corpora singulorum quorumque nascentium? Nec tamen ea propterea negamus a parentibus gigni, quia fatemur diuinitus fingi. Quando ergo dicitur, sic etiam animarum nostrarum  incorporea quedam sui generis semina, et a parentibus trahi, et tamen ex eis animas Dei opere fieri, ad hoc refutandum non humana coniectura, sed diuina Scriptura testis adhibenda est. Nam de sanctis libris canonice auctoritatis potuit nobis testimoniorum suppetere copia, qua probatur Deus animas facere; sed testimoniis talibus ii redarguuntur, qui opera Dei esse singulas quasque animas in hominibus nascentibus negant; non ii qui hoc fatentur, et tamen eas, sicut corpora, Deo quidem operante, formari, sed ex parentum propagatione, contendunt. Ad hos refellendos tibi diuina testimonia certa querenda sunt, aut si iam inuenisti, nobis, qui nondum inuenimus, cum impensissime, quantum possumus, inquiramus, mutua  dilectione mittenda. Tua quippe consultatio breuis, atque postrema in litteris, quas ad fratres Cesarienses misisti, ita se habet: Exoro, inquis, ut me filium uestrum, atque discipulum, et ad hec mysteria nuper, proximeque, Deo iuuante, uenientem, qua debetis, et dignum est, et qua prudentes respondere conuenit Sacerdotes, informatione doceatis: utrum magis illa sit tenenda sententia, que animam dicit esse de traduce, et per occultam quamdam originem, ordinemque secretum in omne hominum genus, ceteras animas ex Ade protoplasti transfusione defluere, an potius ea, quam omnes fratres uestri, et sacerdotes hic positi retinent, et affirmant, eligenda definitio, credulitasque retinenda, que Deum auctorem uniuersarum rerum, hominumque cunctorum et fuisse, et esse, et futurum esse testatur, et credit.«

1074 6. »Horum igitur duorum, que consulens proposuisti, uis ut eligatur, tibi respondeatur alterutrum, quod fieri deberet ab scientibus, si essent inter se duo ista contraria, ut altero electo, consequenter esset alterum respuendum. Nunc autem, si quispiam non alterum e duobus his eligat, sed utrumque uerum esse respondeat, id est, in omne hominum genus ceteras animas ex Ade protoplasti transfusione defluere, et nichilominus Deum auctorem uniuersarum rerum, hominumque cunctorum et fuisse, et esse, et futurum esse credat, et dicat, quid huic contradicendum esse censes? Numquid nam dicturi sumus: Si ex parentibus anime propagantur, non est Deus auctor omnium rerum quia non facit animas? Respondebitur enim, si hoc dixerimus: ergo quia corpora ex parentibus propagantur, non est Deus auctor omnium rerum, si propter hoc dicendus est non facere corpora. Quis autem neget, auctorem humanorum omnium corporum Deum, sed illius dicat solius, quod de terra primitus finxit, aut certe etiam coniugis ipsius, quia et ipsam de latere eius ipse formauit, non autem etiam exterorum, quia ex illis cetera hominum corpora defluxisse negare non possumus?«

7. »Ac per hoc, si, aduersus quos tibi est in hac questione conflictus, sic asseuerant animarum ex illius unius deriuatione propaginem, ut eas iam Deum negent facere, atque formare, insta eis redarguendis, conuincendis, corrigendis, quantum Domino adiuuante potueris. Si autem initia quedam ex illo uno, et deinceps a parentibus attrahi, et tamen singulas in hominibus singulis affirmant ab auctore omnium rerum Deo creari, atque formari, quid eis respondeatur, inquire de Scripturis maxime sanctis, quod non sit ambiguum, nec aliter possit intelligi: aut si iam inuenisti, ut superius postulaui, dirige et nobis. Quod si te adhuc, sicut me latet; insta quidem omnibus uiribus eos confutare, qui dicunt animas non ex ouere Diuino, quod eos dixisti in epistola tua prima inter secretiores fabulas murmurasse, deinde propter hanc sententiam stultam, atque impiam a tuo consortio, et Ecclesie seruitio recessisse, atque aduersus eos omnibus modis defende, et tuere, quod in eadem epistola posuisti, Deum fecisse animas, et facere, et facturum  esse, neque aliquid esse in celis, aut in terra, quod non ipso constiterit, aut constet auctore. Hoc enim de omni omnino genere creature uerissime, atque rectissime creditur, dicitur, defenditur, comprobatur. 1075 Deus enim auctor uniuersarum rerum, hominumque cunctorum et fuit, et est, et futurus est, quod in extrema tua ad Cepiscopos nostros Prouincie Cesariensis Consultatione posuisti, atque ut id potius eligerent, exemplo omnium fratrum, et consacerdotum, qui sunt apud uos, atque id retinent, quodammodo hortatus es. Sed alia questio est ubi queritur, utrum omnium animarum, et corporum auctor, effectorque Deus sit, quod ueritas habet, an aliquid naturarum exoriatur, quod ipse non faciat, que opinio prorsus erroris est; alia uero ubi queritur, utrum Deus animas humanas ex propagine, an sine propagine faciat, quas tamen ab illo fieri, dubitare fas non est. In qua questione sobrium te esse, ac uigilantem uolo  ; ne sic animarum propaginem destruas, ut heresim Pelagianam incautus incurras. Nam si humanorum corporum, quorum propagatio est omnibus nota, dicimus tamen Deum, uereque dicimus, non illius tantum primi hominis, coniugumue primorum, sed omnium ex illis propagatorum esse creatorem, puto facile intelligi, eos qui animarum defendunt propaginem, non ex hoc nos  habere uelle destruere, quando Deus animas facit, cum et corpora facit, que de propagine fieri negare non possumus; sed alia documenta esse querenda, quibus hi qui sentiunt propagari animas, repellantur, si eos errare ueritas loquitur; de qua re illi magis fuerant, si fieri posset, interrogandi, propter quorum iniuriam  defunctorum, sicut scribis in  Epistola, quam mihi posteriorem misisti, in meliorem partem conuertere homines formidabas. Hos enim defunctos, tales tantosque, et tam doctos Episcopos fuisse dixisti, ut earum traditiones timeres doctor nouellus, rudisque corrumpere uelle. Itaque si scire possem, tales ac tanti et tam docti uiri istam de animarum propagatione sententiam, quibus  uel testimoniis asserebant: quam tamen in litteris ad Cesarienses datis, illorum auctoritatem nequaquam respiciens, inuentionem nouam, et inauditum dogma esse dixisti, cum profecto, et si error est, nouum tamen eum non esse nouerimus, sed uetustum, et antiquum.

8. »Quando autem nos alique cause in aliqua questione non immerito dubitare compellunt,  1076 non etiam hinc dubitare debemus, utrum dubitare debeamus. De dubiis quippe rebus sine dubitatione dubitandum est. uides, quemadmodum Apostolus de se ipso dubitare non dubitet, utrum in corpore, an extra corpus raptus sit in tertium celum: siue hoc, siue illud, nescio, Deus scit. . Cur ergo mihi, quamdiu nescio, dubitare non liceat, utrum Anima mea in istam uitam ex propagine, an sine propagine uenerit, cum eam utrolibet modo a summo, et uero Deo factam esse non dubitem? Cur mihi fas non sit dicere: Scio Animam meam ex opere Dei subsistere, et prorsus opus Dei esse, siue ex propagine, sicut corpus, siue extra propaginem, sicut illa, que primo homini data est, nescio, Deus scit  ? Unum horum uis ut confirmem? Possem, si nossem. Quod si ipse nosti, en habes me cupidiorem discere, quod nescio, quam docere, quod scio. Si autem nescis, sicut ego, ora sicut ego, ut siue per quemlibet seruum suum, siue per se ipsum Magister ille nos doceat, qui dixit discipulis suis: Ne uelitis dici ab hominibus Rabbi, unus est enim Magister uester Christus . Si tamen scit expedire nobis, ut etiam talia nouerimus, qui nouit non solum quid doceat, uerum etiam quid nobis discere expediat; nam confiteor dilectioni tue cupiditatem meam; cupio quidem et hoc scire, quod queris; sed multo magis cuperem scire, si fieri posset, quando  presentetur desideratus omnibus gentibus, et quando regnum futurum sit Sanctorum, quam unde in hanc terram uenire ceperim. Et tamen illud, cum ab illo, qui scit omnia, discipuli sui, nostri Apostoli, quererent, responsum acceperunt: Non est uestrum nosse tempus, aut tempora, que Deus posuit in sua potestate . Quid si et hoc scit non esse nostrum scire, qui profecto scit, quid nobis sit utile scire? Et illud quidem per illum scio, non esse nostri scire tempora, que Pater posuit in sua potestate; utrum autem originem Animarum, quam nondum scio, nostrum sit scire, id est pertineat ad nos id scire, ne hoc quidem scio. Nam si saltem hoc scirem, quod nostrum non sit id scire, non solum affirmare, quamdiu nescio, uerum etiam querere iam desisterem. Nunc autem quamuis tam sit obscurum, ac profundum, 1077 ut plus illic docendi caueam temeritatem, quam discendi habeam cupiditatem, tamen etiam hoc uolo scire, si possum. Et licet multo amplius sit necessarium, quod ait ille Sanctus: Notum mihi fac Domine finem meum  (non [ quod ad istam questionem attinet, me lateret.

9. »uerum de ipso quoque initio meo ingratus doctori meo non sum, quod Animam humanam spiritum esse, non corpus, eumque rationabilem, uel  intellectualem scio, nec eam Dei esse naturam, sed potius creaturam aliquatenus mortalem, in quantum in deterius commutari, et a uita Dei, cuius participatione beata sit, alienari potest; et aliquatenus immortalem, quoniam sensum, quo ei  post hanc uitam uel bene, uel male sit, amittere non potest. Scio etiam, non eam pro actibus ante carnem gestis includi in carne meruisse, sed nec ideo esse in homine sine sorde peccati, etsi unius diei, sicut scriptum est, fuerit uita eius super terram . Ac per hoc scio ex Adam per seriem generationis sine peccato neminem nasci, unde et paruulis necessarium est per gratiam regenerationis in Christo renasci. Hec tam multa, nec parua, de initio, uel origine Animarum nostrarum, in quibus plura sunt ad eam scientiam pertinentia, que fide constant, et didicisse me gratulor, et nosse confirmo. Quapropter, si nescio in origine Animarum, utrum illas Deus hominibus ex propagine, an sine propagine faciat, quas tamen ab ipso fieri non ambigo, scire quidem et hoc magis eligo, quam nescire; sed quamdiu non possum, melius hinc dubito, quam uelut certum confirmare aliquid audeo, quod illi rei sit forte contrarium, de qua dubitare non debeo.

10. »Tu itaque, mi frater bone, quoniam consulis me, et uis unum horum definiam: utrum Anime cetere ex illo uno homine, 1078 sicut corpora per propaginem, an sine propagine, sicut illius unius a Creatore, singulis singule fiant  patere, ut etiam ipse consulam, quomodo inde Anima peccatum originaliter trahat, unde originaliter ipsa non trahitur? Omnes enim Animas ex Adam trahere originale peccatum similiter non negamus, ne in Pelagianam heresim detestabilem irruamus. Si hoc, quod ego interrogo, nec tu scis, sine me patienter utrumque nescire, et quod tu interrogas, et quod ego. Si autem iam scis quod interrogo, cum hoc etiam me docueris, tunc et illud, quod uis ut respondeam, nichil ibi iam metuens, respondebo  . Peto ergo, ne succenseas, quia non potui confirmare quod queris, sed potui demonstrare quid queras, quod cum inueneris, confirmare non dubites quod querebas. Et hoc quidem sanctitati tue scribendum existimaui, qui propaginem Animarum iam quasi certus improbandam putas. Ceterum si illis, qui hanc asserunt, rescribendum fuisset, fortassis ostenderem, quemadmodum id quod se nosse arbitrantur, ignorent, et ne hoc asserere auderent, quantum formidare deberent. Sane in rescripto amici quod huic Epistole inserui, ne te forte moueat, quod duos libros a me missos commemorauit, quibus respondere uacuum sibi tempus non fuisse respondit. Unus est de hac questione, non ambo; in alio autem  aliud ab illo consulendo, et pertractando  quesiui. Quod uero admonet, et hortatur, ut magis demus operam, ut perniciosissima heresis de Ecclesiis auferatur, illam ipsam Pelagianam heresim dicit, quam cautissime ut deuites, quantum possum, frater  admoneo, cum de Animarum origine siue cogitas, siue iam disputas, ne tibi  subripiat esse credendum, ullam prorsus Animam, nisi unius Mediatoris, non ex Adam trahere originale peccatum generatione deuinctum, regeneratione soluendum.



QUINTA CLASSIS COMPLECTENS TRES EPISTOLAS QUARUM TEMPUS MINUS COMPERTUM EST; QUIBUS TRES ALIAE SUBDUNTUR, QUARUM INCERTUS EST AUCTOR.



1079 EPISTOLA CXLu  . AD  EXUPERANTIUM


Exuperantium adhortatur, ut relicta militia, conferat se ad perfectam Christiani uitam, unaque cum fratre suo Quintiliano Bethleem commigret.

1. Inter omnia que mihi sancti fratris  Quintiliani amicitie prestiterunt, hoc uel maximum est, quod te mihi ignotum corpore, mente sociauit. Quis enim non diligat eum, qui sub paludamento et habitu militari agat opera Prophetarum, et exteriorem hominem aliud promittentem, uincat interiori homine, qui  formatus est ad imaginem Creatoris? Unde et prior ad officium prouoco litterarum, et precor, ut mihi occasionem tribuas sepius rescribendi: quo de cetero scribam audacius. Illud autem prudentie tue breuiter significasse sufficiat, ut memineris Apostolice sententie: uinctus es uxori, ne queras solutionem, solutus es, ne queras uxorem , id est, alligationem, que solutioni contraria est. Qui igitur seruit officio coniugali, uinctus est; qui uinctus est, seruus est; qui autem solutus est, liber est. Cum ergo Christi gaudeas libertate, et aliud agas, aliud repromittas, ac propemodum in domate constitutus sis, non debes ad tollendam tunicam tecto descendere , nec respicere post tergum, nec aratri semel arrepti stiuam dimittere : Sed si fieri potest, imitare Ioseph, et Aegyptie domine pallium relinque, ut nudus sequaris Dominum Saluatorem, qui dicit in Euangelio: Nisi quis  dimiserit omnia, et tulerit crucem suam, et secutus me fuerit, non potest meus esse discipulus . Proiice sarcinam seculi, ne queras 1080 diuitias, que camelorum prauitatibus comparantur . Nudus et leuis ad celum euola, ne alas uirtutum tuarum auri deprimant pondera. Hoc  autem dico, non quod te auarum didicerim; sed quod  subintelligam, idcirco adhuc militie operam dare, ut impleas sacculum, quem euacuare Dominus precepit. Si igitur qui habent possessiones et diuitias, iubentur omnia uendere, et dare pauperibus, et sic sequi Saluatorem: dignatio tua, aut diues est, et debet facere quod preceptum est; aut adhuc tenuis, et non debet querere, quod erogatura est. Certe Christus pro animi uoluntate omnia in acceptum refert. Nemo Apostolis pauperior fuit: et nemo tantum pro Domino dereliquit. uidua illa in Euangelio paupercula, que duo minuta misit in Gazophylacium, cunctis prefertur diuitibus, quia totum quod habuit dedit . Et tu igitur eroganda non queras; sed quesita iam tribue, ut fortissimum tyrunculum suum Christus agnoscat; ut letus tibi de longissima regione uenienti occurrat Pater; ut stolam tribuat, ut donet annulum, ut immolet pro te uitulum saginatum , ut expeditum cum sancto fratre Quintiliano ad nos cito faciat nauigare. Pulsaui amicitiarum fores: si aperueris, nos crebro habebis hospites.



EPISTOLA CXLuI  .  AD EuANGELUM.

Refellit eorum errorem, qui diaconum Presbytero equabant, ostendens quid sit discriminis inter Episcopum, Presbyterum, et Diaconum.

1. Legimus in Isaia: Fatuus fatua loquetur . Audio quemdam in 1081 tantam erupisse  uecordiam, ut Diaconos, Presbyteris, id est, Episcopis anteferret. Nam cum Apostolus perspicue doceat eosdem esse Presbyteros quos Episcopos  , quid patitur mensarum et uiduarum minister, ut supra eos se tumidus efferat, ad quorum preces Christi Corpus Sanguisque conficitur? Queris auctoritatem? Audi testimonium: Paulus et Timotheus serui Christi Iesu, omnibus sanctis in Christo Iesu, qui sunt Philippis, cum Episcopis et Diaconis . uis et aliud exemplum? In Actibus Apostolorum, ad unius Ecclesie Sacerdotes ita Paulus loquitur: Attendite uobis et cuncto gregi, in quo uos Spiritus Sanctus posuit Episcopos, ut regeretis Ecclesiam Domini, quam acquisiuit sanguine suo . Ac ne quis contentiose in una Ecclesia plures Episcopos fuisse contendat, audi et aliud testimonium, in quo manifestissime comprobatur eumdem esse Episcopum atque Presbyterum. Propter hoc reliqui te in Creta, ut que deerant corrigeres, et constitueres Presbyteros per ciuitates, sicut et ego tibi mandaui. Si quis est sine crimine, unius uxoris uir, filios habens fideles, non in accusatione luxurie, aut non subditos. Oportet enim Episcopum sine crimine esse, quasi Dei dispensatorem . Et ad Timotheum: Noli negligere gratiam  que in te est, que tibi data est prophetie, per impositionem manuum Presbyterii . Sed et Petrus in prima Epistola: Presbyteros, inquit, in uobis precor Compresbyter, et testis passionum Christi, et future glorie que reuelanda est, particeps, regere gregem Christi, et inspicere 1082 non ex necessitate, sed uoluntarie iuxta Deum . Quod quidem Grece significantius dicitur  id est, super intendentes, unde et nomen Episcopi tractum est. Parua tibi uidentur tantorum uirorum testimonia? Clangat tuba Euangelica, filius tonitrui, quem iehsu amauit plurimum, qui de pectore Saluatoris doctrinarum fluenta potauit : Presbyter, Electe domine et filiis eius, quos ego diligo in ueritate . Et in alia Epistola: Presbyter,  Gaio carissimo, quem ego diligo in ueritate . Quod autem postea unus electus est, qui ceteris preponeretur, in schismatis remedium factum est: ne unusquisque ad se trahens Christi Ecclesiam rumperet. Nam et Alexandrie a Marco Euangelista usque ad Heraclam et Dionysium Episcopos, Presbyteri semper unum ex se electum, in excelsiori gradu collocatum, Episcopum nominabant: quomodo si exercitus Imperatorem faciat: aut Diaconi eligant de se, quem industrium nouerint, et Archidiaconum uocent. Quid enim facit excepta  ordinatione Episcopus, quod Presbyter non faciat? Nec altera Romane urbis Ecclesia, altera totius orbis existimanda est. Et Gallie, et Britannie, et Africa, et Persis, et Oriens et India, et omnes barbare nationes, unum Christum adorant, unam obseruant regulam ueritatis. Si auctoritas queritur, orbis maior est Urbe. Ubicumque fuerit Episcopus, siue Rome, siue Eugubii, siue Constantinopoli, siue Rhegii, siue Alexandrie  , siue Tanis, eiusdem meriti, eiusdem 1083 est et Sacerdotii. Potentia diuitiarum, et paupertatis humilitas, uel sublimiorem, uel inferiorem Episcopum  non facit. Ceterum omnes Apostolorum successores sunt.

2. Sed dices [al. dicis], quomodo Rome ad testimonium Diaconi, Presbyter ordinatur? Quid mihi profers unius urbis consuetudinem? quid paucitatem, de qua ortum est supercilium, in leges Ecclesie uindicas? Omne quod rarum est, plus appetitur. Pulegium apud Indos pipere pretiosius est. Diaconos paucitas honorabiles, Presbyteros turba contemptibiles facit. Ceterum etiam in Ecclesia Rome, Presbyteri sedent, et stant Diaconi: licet paulatim increbrescentibus uitiis, inter Presbyteros, absente Episcopo, sedere Diaconum  uiderim: et in domesticis conuiuiis, benedictiones Presbyteris dare. Discant qui hoc faciunt, non se recte facere, et audiant Apostolos: Non est dignum, ut relinquentes uerbum Dei, ministremus mensis . Sciant quare Diaconi constituti sint. Legant Acta Apostolorum, recordentur conditionis sue. Presbyter et Episcopus, aliud etatis, aliud dignitatis  est nomen. Unde et ad Titum, et ad Timotheum de ordinatione Episcopi et Diaconi dicitur : de Presbyteris omnino reticetur: quia in Episcopo et Presbyter continetur. Qui prouehitur, de minori ad maius prouehitur. Aut igitur ex Presbytero ordinetur Diaconus, ut Presbyter minor Diacono comprobetur, in quem crescit ex paruo, aut si ex Diacono ordinatur Presbyter, nouerit se lucris minorem, Sacerdotio esse maiorem. Et ut sciamus traditiones Apostolicas sumptas de ueteri Testamento, quod Aaron et filii eius atque Leuite in Templo fuerunt, hoc sibi Episcopi et Presbyteri et Diaconi uindicent in Ecclesia.



1084 EPISTOLA CXLuII  . AD SABINIANUM  LAPSUM.

Sabinianum Diaconum, qui perpetrato adulterio, in Bethleem fugerat, per litteras Episcopi sui Hieronymo commendatus, manensque in sanctis locis, et Diaconi officio fungens, uirginem quamdam sacram ad stuprum, fugamque sollicitauerat: deprehensum obiurgat, utque in Monasterio peniteat, hortatur.

1. Samuel quondam lugebat Saulem, quia penituerat Dominum, quod unxisset eum regem super Isrel : et Paulus Corinthios, in quibus audiebatur fornicatio, et talis fornicatio  , que ne inter gentes quidem, uoce flebili commonebat, dicens: Ne cum rursus uenero, humiliet me Deus apud uos, et lugeam multos ex his qui ante peccauerunt, et non egerunt penitentiam super immunditiis, quas gesserunt in impudicitia et fornicatione . Si hoc Propheta et Apostolus nulla ipsi labe maculati, clementi in cunctos mente faciebant, quanto magis ego ipse peccator, in te debeo facere  peccatorem, qui non uis erigi post ruinam, nec oculos ad celum leuas; sed  prodacta Patris substantia, porcorum siliquis delectaris , et superbie prerupta conscendens, preceps laberis in profundum? Deum uentrem uis habere pro Christo: seruis libidini, gloriaris  in carne et confusione tua, et quasi pinguis hostia in mortem propriam saginaris, imitarisque eorum uitam, quorum tormenta non metuis: ignorans, quoniam benignitas Dei ad penitentiam te hortetur. Secundum autem duritiam tuam et cor impenitens, thesaurizas tibi iram in die ire . An idcirco induratur iuxta Pharaonem  cor tuum, quia non statim percuteris,  et  differeris ad penam 1085 diu? Et ille dilatus est, et decem plagas non quasi ab irato Deo, sed quasi a patre commonente sustinuit, donec in peruersum acta penitentia, populum quem dimiserat, per deserta sequeretur, et ingredi auderet maria; per que uel  sola doceri potuit, timori habendum eum, cui etiam elementa seruirent. Dixerat et ille, Non noui Dominum, neque dimitto Isrel. Quem tu imitans loqueris: uisio quam hic uidet, in dies longos est, et in tempora longa iste prophetat . Propter quod dicit  idem Propheta: Hec dicit Adonai Dominus: Non prolongabuntur amplius omnes sermones mei, quoscumque loquar; quia loquar uerbum, et faciam . Sanctus Dauid de impiis et de scelestis dicit  quod seculi felicitate fruerentur et dicerent: Quomodo cognoui Deus, et si est scientia in excelso? Ecce ipsi peccatores et abundantes in seculo obtinuerunt diuitias : pene lapso pede et fluctuanti uestigio causabatur, dicens: Ergo sine causa iustificaui cor meum, et laui inter innocentes manus meas . Premiserat enim, Quia emulatus sum super iniqua agentes, pacem peccatorum uidens: quia non est respectus morti [al. in morte] eorum, et solida plaga in flagella [al. flagello] eorum. In laboribus hominum non sunt, et cum hominibus non flagellabuntur. Propterea tenuit eos superbia, circumdati sunt iniquitate et impietate sua. Egredietur sicut ex adipe iniquitas eorum: transierunt in affectum cordis. Cogitauerunt, et locuti sunt mala, iniquitatem in excelso [al. excelsum] locuti sunt. Posuerunt in celum os suum, et lingua eorum pertransiit super terram .

2. Nonne tibi uidetur de te omnis iste Psalmus esse compositus? uegeto quippe es corpore, et nouus Antichristi Apostolus, cum in una notus fueris ciuitate, transgrederis ad aliam. Non indiges sumptibus; non plaga forti percuteris; et cum hominibus, qui non sunt, ut tu, uelut irrationabilia iumenta, corripi non mereris. Propterea elatus es in superbiam, et uestimentum tuum  est facta luxuria, et quasi ex aruina pingui et quodam adipe eructans uerba mortifera, non te respicis 1086 esse moriturum, nec umquam post expletam libidinem, penitentia remorderis. Transisti in affectum cordis, et ne tibi solus uidearis errasse, simulas nefanda de seruis Dei, nesciens quod iniquitatem in altum loquaris, et ponas in celum os tuum. Nec mirum si a te qualescumque serui Dei blasphementur, cum patremfamilias Beelzebub uocauerint patres tui. Non est discipulus supra magistrum, nec seruus supra dominum suum. Si illi in uiridi ligno tanta fecerunt, tu in me, arido  ligno, quid facturus es ? Tale quid et in Malachia plebs scandalizata credentium,  de corde tuo loquitur: Dixerunt, uanus est qui seruit Deo. Et quid plus? Quia custodiuimus mandata eius, et quoniam iuimus supplicantes ante faciem Domini omnipotentis. Et nunc nos beatos dicimus alienos. Reedificantur omnes qui faciunt iniqua. Aduersati sunt Deo, et salui facti sunt. . Quibus postea diem iudicii Dominus comminatur, et quid inter iustum et iniustum futurum sit, multo ante prenuntians, ait: Et conuertimini: et uidebitis quid sit inter iustum, et iniustum: inter seruientem Domino, et non seruientem .

3. Hec tibi ridicula forte uideantur, qui comedis, et lyricis scriptoribus, et mimis Lentuli  delectaris: quamquam ne ista tibi quidem pre nimia cordis hebetudine intelligenda concesserim. Prophetarum uerba contemnes [al. contemnas]; sed respondebit tibi Amos: Et in tribus et in quatuor impietatibus, nonne auersabor eum, dicit Dominus ? Quoniam enim Damascus, Gaza, Tyrus, Idumea, Ammonite, et Moabite, Iudei quoque et Isrel, sepe ad se Dei uaticinio destinato, ut agerent aliquando penitentiam, audire contempserunt, ire sue, quam illaturus est, Dominus causas iustissimas profert, dicens: In tribus et quatuor impietatibus nonne auersabor eos?  Sceleratum est, inquit, mala cogitare: concessi. Nequius est male cogitata uelle perficere, et hoc pro mea misericordia benignus indulsi. Numquid et opere implendum peccatum fuit? et mea superbe calcanda 1087 clementia? Tamen et post factum, quia malo penitentiam peccatoris, quam mortem: Non enim sani opus habent medico, sed male habentes , iacenti manum porrigo, et conspersum in sanguine suo, ut propriis fletibus lauetur, exhortor. Quod si nec sic penitentiam uult agere, et fracto nauigio tabulam, per quam saluari poterat, non retentat, cogor dicere: Super tribus et quatuor impietatibus, nonne auersabor eum, dicit Dominus? Auersionem estimans esse  pro pena, dum sue peccator relinquitur uoluntati. Inde est quod peccata patrum in tertiam et quartam generationem restituit , dum non uult statim punire peccantes, sed ignoscens primis, postrema condemnat. Alioqui si protinus scelerum ultor existeret: et multos alios, et certe Paulum Apostolum Ecclesie non haberent. Ezechiel Propheta, cuius supra fecimus mentionem, Dei uerbum ad se factum referens, ait: Aperi os tuum, et manduca que ego dabo tibi. Et uidi,  inquit, et ecce manus extenta ad me; et in ipsa uolumen libri. Et reuoluit illud in conspectu meo, et in ipso [al. eo.] scriptum erat, a facie et retrorsum, lamentum, et carmen, et ue . Prima Scriptura ad te pertinet, si tamen uolueris agere penitentiam, post delictum. Secunda ad sanctos, qui ad Dei canticum prouocantur. Non est enim pulchra laudatio in ore peccatoris. Tertia ad tui similes, qui desperantes semetipsos tradiderunt immunditie, et fornicationi, et uentri, et his que infra uentrem sunt; qui putant omnia morte finiri, et nichil esse post mortem, et dicunt: Tempestas si transierit, non ueniet super nos . Liber ille, quem Propheta deuorat, omnis series Scripturarum est. In quibus et penitens plangitur, et iustus canitur, et maledicitur desperanti [al. desperans.]. Nihil ita repugnat Deo, quam cor impenitens. Solum crimen est, quod ueniam consequi non potest. Si enim ei ignoscitur post peccatum, qui peccare desistit, et ille flectit iudicem qui rogat: impenitens autem omnis ad iracundiam prouocat iudicantem: solum 1088 desperationis crimen est, quod mederi nequeat. Porro ut scias Deum quotidie peccatores ad penitentiam prouocare, qui si rigidi perstiterint, de clemente eum seuerum et trucem faciunt, audi Isaie uerba dicentis: Et uocabit, inquit, Dominus sabaoth in die illa  ad fletum, et planctum magnum, et decaluationem, et accinctionem ciliciorum. Ipsi uero fecerunt letitiam et exsultationem. mactantes uitulos, et immolantes oues, ut comederent carnes, et biberent uinum, dicentes: Manducemus et bibamus, cras enim moriemur . Post quas uoces et perdite mentis audaciam, Scriptura commemorat, dicens. Et reuelata sunt hec in auribus Domini sabaoth, non remittetur uobis hoc peccatum, donec moriamini . Si enim peccato mortui fuerint, tunc eis remittetur peccatum. Quod quamdiu in peccato uixerint, non dimittitur.

4. Parce queso anime tue.  Crede Dei futurum esse iudicium. Recordare a quali Episcopo Diaconus ordinatus sis. Nec mirum quamuis sanctum hominem, tamen in homine deligendo potuisse falli, cum et Deum peniteat, quod Saul in regem unxerit . et in duodecim Apostolis Iudas sit proditor repertus; et de quondam ordinis tui hominibus  Nicolaus  Antiochenus, immunditiarum omnium, et Nicolaitarum hereseos auctor exstitisse referatur. Non tibi illa nunc replico, quod plures uirgines stuprasse narreris; quod a te nobilium uiolata matrimonia, publico cesa sint gladio; quod per lupanaria impurus, et helluo cucurristi. Magna quidem ista sunt pondere suo, sed fiunt eorum que illaturus sum comparatione leuiora. Rogo quantum crimen est ubi stuprum et adulterium parum est? Infelicissime mortalium, tu speluncam illam, in qua Dei Filius natus est, et ueritas de terra orta est, et terra dedit fructum suum, de stupro condicturus ingrederis. Non times, ne de presepi infans uagiat; ne puerpera uirgo te uideat; ne mater Domini contempletur? Angeli clamant, pastores currunt, stella desuper rutilat, Magi 1089 adorant, Herodes terretur, Ierosolyma conturbatur; et tu cubiculum uirginis, decepturus uirginem irrepis? Paueo miser, et tam mente, quam corpore perhorresco, ponere tibi uolens ante oculos tuos, opus tuum. Tota Ecclesia nocturnis uigiliis Christum Dominum personabat, et in diuersarum gentium linguis unus in laudibus Dei spiritus concinebat. Tu inter ostia quondam presepis Domini, nunc altaris, amatorias epistolas fulciebas, quas postea illa miserabilis, quasi flexo adoratura genu, inueniret et legeret; et stabas deinceps in choro psallentium, et impudicis nutibus loquebaris.

5. Proh nefas, non possum ultra progredi.  Prorumpunt singultus antequam uerba, et indignatione pariter ac dolore, in ipso meatu faucium spiritus coarctatur. Ubi mare illud eloquentie Tulliane? ubi torrens fluuius Demosthenis?

Nunc [al. Nunc, nunc.] profecto muti essetis ambo, et uestra lingua torpesceret. Inuenta est res, quam nulla eloquentia explicare [al. explicari.] queat. Repertum est facinus, quod nec mimus fingere, nec scurra ludere, nec Atellanus possit effari. Moris est in Aegypti et Syrie monasteriis, ut tam uirgo, quam uidua, que se Deo uouerint, et seculo renuntiantes, omnes delicias seculi conculcarint, crinem monasteriorum matribus offerant desecandum, non intecto postea  contra Apostoli uoluntatem incessure capite; sed ligato pariter ac uelato. Nec hoc quispiam, preter tondentes nouit et tonsas, nisi quod quia ab omnibus fit, pene scitur ab omnibus. Hoc autem duplicem ob causam, de consuetudine uersum est in naturam, uel quia lauacrum non adeunt, uel quia  oleum nec capite, nec ore norunt, ne a paruis animalibus,  que inter cutem et crinem gigni solent, et concretis sordibus, opprimantur [al. obruantur].

6. uideamus igitur, tu uir bone inter ista quid feceris. Futuro matrimonio, in spelunca illa uenerabili, quasi quosdam 1090 obsides accipis capillos, sudariola infelicis, et cingulum, dotale pignus, reportas [al. deportas], iurans ei te nullam similiter amaturum. Deinde curris ad pastorum locum, et Angelorum desuper strepitu concinente, in eadem uerba testaris. Nihil dico amplius, quod in oscula rueris, quod amplexatus sis. Totum quidem de te credi potest, sed ueneratio presepis et loci [al. campi] non me sinunt plus credere, quam te uoluntate tantum et animo corruisse. Miser: nonne quando in spelunca cum uirgine stare cepisti,  caligauerunt oculi, lingua torpuit, conciderunt brachia, pectus intremuit, nutauit incessus? Post Apostoli Petri Basilicam, in qua Christi flammeo consecrata est: post Crucis et Resurrectionis et Ascensionis Dominice sacramenta, in quibus rursum se in monasterio uicturam spoponderat, audes crinem accipere tecum noctibus dormiture [al. dormiturum], quem Christo messuerat in spelunca? Deinde a uespere usque mane fenestre illius assides, et quia propter altitudinem, herere uobis cominus non licebat, per funiculum, uel accipis aliquid, uel remittis. uide quanta diligentia  Domine fuerit, ut nunquam uirginem, nisi in Ecclesia uideris: et cum talem uterque uestrum habuerit uoluntatem, nisi per fenestram nocte facultas uobis non fuerit colloquendi. Oriebatur tibi, ut postea didici, sol inuito. Exanguis, marcidus, pallidus, ut suspicione omni careres, Euangelium Christi, quasi Diaconus lectitabas. Nos pallorem ieiunii putabamus, et exangue os contra institutum ac morem tuum, quasi confectum uigiliis mirabamur. Iam tibi et scale, per quas deponeres miseram, parabantur; iam iter dispositum, decreta nauigia, condicta dies, fuga animo pertractata [al. preparata]; et ecce Angelus ille cubiculi Marie ianitor, cunarum Domini custos, et infantis Christi gerulus, coram quo tanta faciebas, ipse te prodidit.

7. O funestos oculos meos! o diem illum 1091 omni maledictione dignissimum, in quo epistolas illas tuas, quas hucusque retinemus, consternata mente legi! que ibi turpitudines? que blanditie? quanta de condicto stupro exultatio?  Heccine Diaconum,  non dicam loqui, sed scire potuisse? Ubi miser ista didicisti, qui in Ecclesia te nutritum esse iactabas? Nisi quod in eisdem epistolis iuras te nunquam pudicum, nunquam fuisse Diaconum. Si negare uolueris, manus tua te redarguet ipsi apices proclamabunt, Habeto interim lucrum sceleris, non possum tibi ingerere que scripsisti.

8. Iaces itaque aduolutus genibus meis,  et heminam, ut tuis uerbis utar, sanguinis deprecaris, Et, o te miserum, neglecto iudicio Dei, me tantum quasi uindicem times! Ignoui fateor; quid enim aliud possum tibi facere, Christianus? Hortatus sum ut ageres penitentiam, et in cilicio et cinere uolutareris, ut solitudinem peteres, ut uiueres in monasterio, ut Dei misericordiam iugibus lacrymis implorares. At tu bone spei  columen, excetre stimulis inflammatus, factus es mihi in arcum peruersum, et contra me conuiciorum sagittas iacis. Inimicus tibi factus sum, uera dicens. Non dolebo [al. doleo] de maledictis; quis enim nesciat, nichil nisi flagitiosum tuo ore laudari? Hoc plango, quod te ipse non plangis, quod te non sentis mortuum [al. esse mortuum]; quod quasi gladiator paratus  libithyne, in proprium funus ornaris. Amiciris linteis, digitos annulis oneras, dentes puluere teris, raros in rubenti caluaria digeris capillos: taurina ceruix toris adipeis intumescens, nec quia  propter libidinem fracta est, inclinatur. Super hec, unguenta fragras, mutas balneas, et contra renascentes pilos pugnas; per forum ac plateas, nitidus ac politus amator incedis. Facies meretricis facta est tibi, nescis erubescere. Conuertere miser ad Dominum, ut ad te Dominus conuertatur. Age penitentiam, ut et ille agat penitentiam super 1092 omnibus que locutus est malis ut faceret tibi.

9. Quid neglecto uulnere proprio, alios niteris infamare? Quid me bene tibi et sedulo consulentem, quasi phreneticus morsu lace ras? Esto, ego flagitiosus sim, ut uulgo iactitas saltem mecum age penitentiam; criminosus,  ut simulas, imitare lacrymas criminosi. Num mea peccata uirtutes tue sunt? An malorum tuorum putas solatium, si multos tui similes habeas? Fluant paululum de oculis lacryme intersericum et linteamina, quibus tibi uideris fulgidus et formosus; intellige te nudum, conscissum, sordidatum [al. sordidum], mendicantem.  Nunquam est  sera penitentia. Quamuis de Ierosolymis descenderis, et sis in itinere uulneratus, inde te Samaritanus impositum iumento, curandumque ad stabulum referet. Sed et si mortuus iaces [al. iaceas] in sepulcro, tamen et fetentem Dominus suscitabit. Imitare saltem cecos illos, propter quos Saluator dimittens domum suam et hereditatem suam, Iericho uenit. Sedentibus in tenebris et umbra mortis lux orta est eis, Qui postquam preterire Dominum cognouissent, ceperunt clamare, dicentes: Fili Dauid, miserere nostri. Poteris et tu uidere, si clames; si accitus ab eo, sordida uestimenta proiicias.  Cum conuersus ingemueris, tunc saluus eris, et tunc scies ubi fueris . Tangat modo cicatrices tuas, pertractet luminum quondam tuorum uestigia. Licet ab utero sic genitus sis, et in delictis conceperit te mater tua, asperget te hyssopo, et mundaberis: lauabit te, et super niuem dealbaberis. Quid incuruus terre heres, et totus in ceno iaces? Illa quam decem et octo annis Satanas uinxerat, postquam a Saluatore curata est, celum erecta suspexit. Quod ad Cain dictum est, tibi dictum puta,  Peccasti, quiesce : Quid longius recedis a-facie Dei, et habitas in terra  Naid? Quid totus in salo fluctuas, nec statuis supra petram pedem tuum? 1093 Caue ne te Phinees cum Madianitide fornicantem  seiromaste configat. Quid postquam Thamar uirginem frater et consanguineus polluisti, uersus in Absalom, occidere eum cupis, qui te rebellantem plangit et mortuum? Clamat contra te sanguis Nabuthe: et uinea Iezrel, hoc est, seminis Dei; quam in hortum uoluptatum, lasciuie olera conuertisti, dignam de te ultionem reposcit. Mittitur tibi Elias, tormenta et interitum nuntians. Incuruare, et sacco uestire paulisper, et de te poterit dicere Deus: uidisti, quia reueritus fuerit Achab a facie mea? Non superducam malitiam in diebus eius .

10. Sed forte blandiris tibi, quod a tali Episcopo Diaconus ordinatus es. Iam superius dixi, nec patrem pro filio, nec filium pro patre puniri. Anima enim que peccauerit, ipsa morietur . Et Samuel habuit filios qui recesserunt a timore Dei, et abierunt post auaritiam et iniquitatem. Et Heli Sacerdos sanctus fuit; sed habuit filios, qui, ut in Hebreorum  uolumine legimus, fornicabantur cum mulieribus  in tabernaculo Dei, et in similitudinem tui, impudenter sibi Dei ministerium uindicabant . Unde et locus tabernaculi ipse subuersus est et propter uitia Sacerdotum Dei, sanctuarium, destitutum est [al. destructum]. Quanquam et ipse Heli dum est nimium lenis in filios, offendit Deum; tantumque abest, ut te ualeat Episcopi tui iustitia liberare, ut timendum sit, ne propter te de solio suo corruens  pereat insanabili. Si Oza Leuites Arcam Domini, quam portare ipse debuerat, quasi ruentem sustentare uoluit, et percussus est: quid de te fututurum putas, qui stantem Arcam Domini precipitare conatus es? Quanto magis Episcopus qui te ordinauit probabilis est, tanto tu amplius detestandus, qui talem hominem fefellisti. Solemus mala domus nostre scire nouissimi, ac liberorum et coniugum uitia, uicinis canentibus, ignorare. Nouerat te omnis Italia. Uniuersi te stare ante altare Christi ingemiscebant. Nec tu tam callidus eras, 1094 ut prudenter tua uitia celares. Sic estuabas, sic subantem te et lasciuientem huc atque illuc rapiebat uoluptas, ut quasi quosdam triumphos, palmamque uitiorum de expletis libidinibus subleuares.

11. Denique inter gladios barbari,  et barbari mariti, et mariti potentis excubias, impudicitie flamma te rapuit. Non timuisti in illa domo adulterium facere, in qua sine iudice lesus uir se poterat ulcisci. Duceris ad hortulos, ad suburbana pertraheris: tam libere et insane te agis, ut absente marito, uxorem te putes habere, non adulteram. Inde [al. Unde] per quosdam cuniculos dum illa tenetur, erumpis. Romam occultus ingrederis, latitas inter Samnitas latrones, et ad primum mariti nuntium, quod nouus tibi ex Alpibus Hannibal descendisset, nauigio te credis in tuto. Tanta fuge celeritas fuit, ut tempestatem terra duceres tutiorem. uenis [al. uenisti] utcumque in Syriam, inde te uelle Ierosolymam transcendere, et seruiturum Domino polliceris. Quis non susciperet eum, qui se Monachum promittebat, presertim ignorans tragedias tuas, et Episcopi tui Commendatitias ad ceteros Sacerdotes epistolas legens? At tu infelix transfigurabas te in Angelum lucis, et minister Satane, ministrum iustitie simulabas. Sub uestitu ouium latebas lupus, et post adulterium hominis, adulter Christi esse cupiebas.

12. Hec idcirco retuli, ut totam tibi scenam operum tuorum, quasi in breui depingerem tabella, et gesta tua ante oculos tuos ponerem, ne misericordiam Domini nimiamque clementiam, materiam existimes delictorum, rursum crucifigens tibimetipsi  Filium Dei, et ostentui habens, et non legens illud quod sequitur. Terra enim uenientem sepe super se bibens imbrem, et generans herbam opportunam illis a quibus colitur, accipit benedictionem a Domino: Proferens autem spinas et tribulos, reproba est et maledicto proxima, cuius consummatio fit in combustionem .





1095 EPISTOLA  CXLuIII  . AD CELANTIAM MATRONAM. De ratione pie uiuendi. *

Celantiam nobilem matronam docet, quomodo inter seculi honores, diuitias, ac Matrimonii onera uitam suam sancte ac religiose ducat. Ad diuine Scripture lectionem primum hortatur, deinde ne de generis nobilitate superbiat, in quo sita sit uera nobilitas, docet; denique quod aliquot iam ante annos absque pacto, et consensu uiri, continentiam seruare sibi proposuisset in animo, acriter redarguit, et quid uiro suo debeat, ostendit.

1. uetus Scripture celebrata sententia est, esse pudorem, quo gloria inueniatur et gratia; et esse rursus pudorem, qui soleat parere peccatum. Cuius dicti ueritas, quanquam satis ad omnium intelligentiam ipsa sui luceat claritate, mihi tamen, nescio quomodo in presenti causa propius innotuit. Prouocatus enim ad scribendum litteris tuis, que miris hoc a me obsecrationibus flagitabant, diu fateor de responsione dubitaui: silentium mihi imperante uerecundia. Cui tamen fortissime resistebat, et uim faciebat precum tuarum fidelis ambitio. Pugnabatque acriter cum hesitatione mea humilitas obsecrantis, et magna quadam fidei uiolentia, oris claustra pulsabat. Cumque sic animum in utroque nutantem, cogitatio diuersa libraret, pene pudor exclusit officium. Sed me illa, quam supra posui, sapientis sententia, armauit ad depellendam inutilem uerecundiam,  et damnosum silentium resoluendum, cum utique ipsam scribendi causam tam honestam uiderem esse, tam sanctam, ut peccare me crederem, si tacerem: illud 1096 mecum Scripture reputans: Tempus tacendi, et tempus loquendi . Et iterum: Ne retineas uerbum in tempore salutis . Et illud B. Petri: Parati semper ad satifactionem omni poscenti uos rationem .

2. Petis namque, et sollicite ac uiolenter petis, ut tibi certam ex Scripturis sanctis prefiniamus regulam, ad quam ordines cursum uite tue, ut cognita Domini uoluntate, inter honores seculi et diuitiarum illecebras morum magis diligas supellectilem, atque ut possis in coniugio constituta, non solum coniugi placere, sed etiam ei qui ipsum indulsit coniugium. Cui tam sancte petitioni, tamque pio desiderio, non satisfacere: quid aliud est, quam profectum alterius non amare? Parebo igitur precibus tuis, teque paratam ad implendam Domini uoluntatem, ipsius nitar incitare sententiis. Idem est enim uerus omnium Dominus ac magister, qui nos placere sibi iubet, et docet quomodo placere ei possimus. Ipse itaque te informet, ipse te doceat, qui interroganti in Euangelio adolescenti, quid faceret, ut mereretur uitam eternam, diuina continuo mandata proponit , ostendens nobis eius uoluntatem esse faciendam, a quo speramus et premia. Propter quod alio testatur loco: Non omnis qui dicit mihi, Domine, Domine, intrabit in regnum celorum: sed qui facit uoluntatem Patris mei qui in celis est, ipse intrabit in regnum celorum . Quo manifeste illud ostenditur, nos non sola Dei confessione tanti premii magnitudinem promereri, nisi fidei et iustitie opera coniuncta sint.

3. Qualis enim est illa confessio, que sic Deo credit, ut pro nichilo eius ducat imperium?  Aut quomodo ex animo, ac uere dicimus, Domine, Domine, si eius, quem Dominum confitemur, precepta contemnimus? Unde ipse in Euangelio dicit: Quid autem uocatis me, Domine, Domine, et non facitis que dico ? Et iterum: Populus hic labiis me honorat, 1097 cor autem eorum longe est a me . Et rursum loquitur per Prophetam: Filius honorificat patrem, et seruus dominum suum timet. Et si pater ego sum: ubi est honor meus? et si Dominus ego sum, ubi est timor meus ? Ex quo apparet, nec honorari ab eis Dominum, nec timeri, qui eius precepta non faciunt. Et ad Dauid expressius dicitur, qui peccatum admiserat: Et pro nichilo duxisti  Dominum ; et ad Heli fit sermo Domini: Qui honorificat me, honorificabo eum; qui autem pro nichilo me habent, ad nichilum redigentur .

4. Et nos securo ac bono animo sumus qui per singula  queque precepta, inhonorantes Deum  clementissimum Dominum ad iracundiam prouocamus, eiusque imperium superbissime contemnendo, in tante maiestatis imus iniuriam? Quid enim unquam tam superbum, quid uero tam ingratum uideri potest, quam aduersus eius uiuere uoluntatem, a quo ipsum uiuere acceperis? quam illius precepta despicere, qui ideo aliquid imperat, ut causas habeat remunerandi? Neque enim obsequii nostri Deus indiget, sed nos illius indigemus imperio. Mandata eius desiderabilia super aurum et lapidem pretiosum nimis, et dulciora super mel et fauum: quoniam in custodiendis illis retributio multa . Et ideo nobis irascitur, idcirco magis illa immensa Dei bonitas offenditur, quia eam per tanti etiam premii detrimenta  contemnimus: nec solum imperata, sed etiam promissa illius pro nichilo ducimus. Unde sepe, imo semper illa nobis Domini reuoluenda sententia: Si uis ad uitam uenire, serua mandata ; hoc enim tota nobiscum lege agitur: hoc Prophete, hoc Apostoli docent: hoc a nobis, et uox Christi et sanguis efflagitat: qui ideo pro omnibus mortuus est, ut qui uiuunt, iam non sibi uiuant, sed ei, qui pro illis mortuus est . uiuere autem illi non est aliud, quam eius precepta seruare, que nobis ille quasi certum quoddam dilectionis sue pignus, seruanda mandauit. Si diligitis, inquit, me, mandata mea seruate . Et, qui habet mandata mea, et seruat ea, ille est qui diligit me. Ac rursus: Si quis diligit me, 1098 sermonem meum seruabit, et Pater meus diliget eum, et ad eum ueniemus, et mansionem apud eum faciemus. Qui non diligit me, sermones meos non seruat . Grandem uim obtinet uera dilectio. Et qui perfecte amatur, totam sibi amantis uindicat uoluntatem. Nihil est imperiosius caritate. Nos si uere Christum diligimus: si eius nos redemptos sanguine recordamur, nichil magis uelle, nichil omnino debemus agere, quam quod illum uelle cognoscimus.

5. Duo autem sunt genera mandatorum, in quibus clauditur tota iustitia. Prohibendi unum est, iubendi alterum. Ut enim mala prohibentur, ita precipiuntur bona. Ibi  otium imperatur, hic studium. Ibi cercetur animus, hic incitatur.  Ibi fecisse, hic non fecisse, culpabile est. Unde et Propheta dicit: Quis est homo qui uult uitam, et cupit uidere dies bonos? Prohibe linguam tuam a malo, et labia tua ne loquantur dolum. Declina a malo, et fac bonum . Et beatus Apostolus. Odientes malum, adherentes bono . Hoc itaque duplex diuersumque preceptum, prohibendi scilicet et imperandi,  equo omnibus iure mandatum est. Non uirgo, non uidua, non nupta, ab hoc imperio libera est. In quouis proposito, in quouis gradu, equale peccatum est, uel prohibita admittere, uel iussa non facere. Neque uero eorum te seducat error, qui ex arbitrio suo eligunt, que potissimum Dei mandata  faciant, queue quasi uilia ac parua despiciant: nec metuunt, ne secundum diuinam sententiam, minima contemnendo paulatim decidant .

6.  Stoicorum quidem est, peccatorum tollere differentiam, et delicta omnia paria iudicare: nec ullum inter scelus et erratum discrimen facere. Nos uero etsi multum inter peccata distare credimus, quia et legimus: tamen satis prodesse ad cautionem dicimus, etiam minima pro maximis cauere. Tanto enim facilius abstinemus a quocumque delicto, quanto illud magis metuimus. Nec cito ad maiora progreditur, qui etiam parua formidat. Et sane nescio, an possimus leue aliquod peccatum dicere quod in Dei 1099 contemptum admittitur. Estque ille prudentissimus, qui non tam considerat quod iussum sit, quam illum qui iusserit: nec quantitatem imperii, sed imperantis cogitat dignitatem.

7. Aedificanti itaque tibi spiritualem domum non super leuitatem arene, sed super soliditatem petre, innocentie in primis fundamentum ponatur, super quod  facilius possis arduum culmen iustitie erigere. Maximam enim partem equitatis impleuit, qui nulli nocuit: beatusque est qui potest cum sancto Iob dicere: Nulli nocui hominum: iuste uixi cum omnibus . Unde audenter et simpliciter loquebatur ad Dominum. Quis est ille qui iudicetur mecum ? id est  , quis tuum aduersum me potest implorare iudicium, ut se lesum a me conuincat? Purissime conscientie est, secure canere cum Propheta: Perambulabam in innocentia cordis mei: in medio  domus mee . Unde idem alibi dicit: Non  fraudauit eos Deus bonis, qui ambulant in innocentia . Itaque malitiam, odium atque inuidiam, que uel maxima, uel sola semina sunt nocendi, Christiana a se propellat anima: neque manu tantum, aut lingua, sed corde quoque custodiat innocentiam: nec opere modo, sed uoto etiam nocere formidet. Quantum enim ad peccati rationem pertinet, nocuit et qui nocere  disposuit.  Multi nostrorum [al. nostrum] illum absolute atque integre definiunt innocentem, qui ne in eo quidem ulli noceat quo prodesse desistat. Quod si est uerum, tum demum letare de innocentie conscientia, si cum potes adiuuare, non desinas; si uero diuisa inter se ista atque distincta sunt: aliudque est non nocere quod semper potes, aliud prodesse cum possis, aliud malum non facere, aliud operari bonum: illud tibi rursum occurrat: non sufficere Christiano, si partem unam iustitie impleat, cui  utraque precipitur.

8. Neque enim debemus ad multitudinis exempla respicere: que nullam morum disciplinam sequens, nullum uiuendi tenens ordinem, non tam ratione ducitur, 1100 quam quodam impetu fertur. Nec imitandi nobis illi sunt, qui sub Christiano nomine gentilem uitam agunt, et aliud professione, aliud conuersatione testantur: atque, ut Apostolus ait, Deum confitentur se nosse, factis autem negant . Inter Christianum et gentilem non fides tantum debet, sed etiam uita distinguere: et diuersam religionem, per diuersa opera monstrare. Nolite, ait Apostolus, iugum ducere cum infidelibus. Que enim participatio iustitie cum iniquitate? Aut que societas  luci ad tenebras? Que autem conuentio Christi ad Belial? Aut que pars fideli cum infideli? Qui autem consensus templo Dei cum idolis ?

9. Sit ergo inter nos et illos maxima separatio. Disiungitur [al. Distinguitur] certo discrimine error et ueritas. Illi terrena sapiant, qui celestia promissa non habent. Illi breui huic uite se totos implicent,  qui eterna nesciunt. Illi peccare non metuant, qui peccatorum impunitatem putant. Illi seruiant uitiis, qui non sperant futura premia uirtutum. Nos uero qui purissima confitemur fide, omnem hominem manifestandum esse ante tribunal Christi, ut recipiat unusquisque propria corporis sui, prout gessit; siue bonum, siue malum : procul esse debemus a uitiis, dicente Apostolo: Qui enim Christi sunt, carnem suam crucifixerunt cum uitiis et concupiscentiis . Nec turbam sequantur errantem, qui se ueritatis discipulos confitentur.

10. Duas certe conuersationis uias, et distincta in diuersum itinera uiuendi, Saluator in Euangelio ostendit.  Quam, inquit, spatiosa uia, que ducit ad mortem, et multi sunt qui intrant per eam. Et rursum: Quam arcta uia et angusta est, que ducit ad uitam, et pauci sunt qui inueniunt eam .  uide quanta inter has uias separatio sit, quantumque discrimen. Illa ad mortem, hec tendit ad uitam. Illa  celebratur et teritur a multis, hec uix inuenitur a paucis. Illa enim uitiis per consuetudinem, quasi decliuior ac mollior, et uelut quibusdam amena floribus uoluptatum facile ad se rapit commeantium multitudinem: hec uero insueto 1101 calle uirtutum tristior atque horridior: ab his tantum eligitur, quibus non tam delectatio itineris cordi est, quam utilitas mansionis. Asperam enim nobis, et insuauem uirtutum uiam, nimia facit uitiorum consuetudo, que si in partem alteram transferatur,  inuenietur, sicut Scriptura dicit, semita iustitie leuis . Ponamus ergo iam rationem uite nostre, et per quam potissimum gradiamur uiam, conscientia teste discamus. Omne enim quod agimus, omne quod loquimur, aut de lata, aut de angusta uia est. Si cum paucis angustum iter et subtilem quamdam semitam inuenimus, ad uitam tendimus. Si uero multorum comitamur uiam, secundum Domini sententiam, imus ad mortem.

11. Si ergo odio atque inuidia possidemur, si cupiditati et auaritie cedimus, si presentia commoda futuris preferimus: per spatiosam uiam incedimus. Habemus enim ad hec comitum multitudinem, et late similium stipamur agminibus. Si iracundiam libidinemque explere uolumus, si iniuriam uindicamus [al. uindicare], si maledicenti remaledicimus, et aduersum inimicum inimico animo sumus, eque cum pluribus ferimur. Si uel adulamur ipsi, uel adulantem libenter audimus, si  uerum dicere gratia impedimur, et magis offendere animos hominum timemus, quam non ex animo loqui; de multorum item uia sumus. Tot nostri sunt socii, quot extranei ueritatis. At e contrario,  si ab his omnibus uitiis sumus extranei, si purum ac liberum animum prestamus, et omni cupiditate calcata, solis studemus diuites esse uirtutibus: per angustam uiam nitimur. Conuersatio enim ista paucorum est. Estque perrarum atque difficile, idoneos huius itineris comites reperire. Quin etiam multi hac ire se simulant, et per diuersa errorum diuerticula, ad uiam multitudinis reuertuntur. Ideoque timendum est, ne quos duces recti huius itineris habere nos credimus: eos comites habeamus erroris.

12. Si igitur inueniuntur exempla, que nos per hanc ducant uiam, et rectum Euangelii tramitem teneant, sequenda sunt. Sin uero ea uel deficiunt, uel deficere putantur, Apostolorum forma 1102 uniuersis proposita est. Clamat uas electionis Paulus, nosque quasi ad angustum hoc iter conuocans, dicit: Imitatores mei estote, sicut et ego Christi . Certe quod est amplius omnibus, ipsius Domini relucet exemplum, qui in Euangelio ait: uenite ad  omnes qui laboratis et onerati estis, et ego  requiescere faciam uos. Tollite iugum meum super uos, et discite a me, quia mitis sum, et humilis corde . Si periculosum est imitari illos, de quibus dubitas an imitandi sint: hunc certe imitari tutissimum est, atque eius uestigia sequi, qui dixit: Ego sum uia, ueritas, et uita . Nunquam enim errat, qui sequitur ueritatem. Unde et Apostolus Ioannes ait: Qui dicit se in Christo manere, debet sicut ille ambulauit, et ipse ambulare . Et beatus Petrus ait: Christus pro nobis passus est, uobis relinquens exemplum, ut sequamini uestigia eius: qui peccatum non fecit, nec est inuentus dolus in ore eius. Qui cum malediceretur, non maledicebat: cum pateretur, non comminabatur. Tradebat autem iudicanti se iniuste. Qui peccata nostra, ipse pertulit in corpore suo super lignum, ut peccatis mortui, iustitie uiuamus .

15. Cesset omnis excusatio errorum, auferantur peccandi feda solatia. Nihil omnino agimus, qui nos per multitudinis exempla defendimus, et ad consolationem nostram, aliena sepe numerantes uitia, deesse nobis dicimus, quos debeamus sequi. Ad illius exemplum mittimur, quem omnes fatemur imitandum. Atque ideo precipua tibi cura sit, legem nosse diuinam: per quam  possis, quasi presentia cernere exempla sanctorum: quid faciendum sit, quidue uitandum, illius consilio disce [al. discere]. Maximum enim ad iustitiam auxilium, est implere diuinis eloquiis animum, et quod opere exequi cupias, semper corde meditari. Rudi adhuc populo, et hominibus ad obedientiam insuetis, per Moysen imperatur a Domino, ut in signum memorie, qua precepta Domini recordentur:  per singulas uestimentorum fimbrias, habeant cum cocco hiacynthini coloris insignia, ut etiam casu huc illucque respicientibus oculis, mandatorum celestium memoria nascatur. De quibus fimbriis Pharisei redarguuntur a Domino , 1103 quod eas peruerso usu, non ad commonitionem preceptorum dei, sed ad ostentationem sui habere ceperint, ut scilicet quasi de maioris obseruationis diligentia, sancti a populo iudicarentur.

14. Tibi uero seruanti non iam littere precepta, sed spiritus, diuinorum mandatorum memoria spiritualiter excolenda est. Cui non tam frequenter recordanda sunt precepta Domini, quam semper cogitanda. Sint ergo diuine Scripture semper in manibus tuis, et iugiter mente uoluantur. Nec sufficere tibi  putes mandata Dei memoria tenere, et operibus obliuisci. Sed ideo illa cognosce, ut facias quicquid faciendum didiceris. Non enim auditores legis iusti sunt apud Deum, sed factores legis iustificabuntur . Latus quidem et immensus diuine legis campus extenditur. Qui diuersis testimoniis ueritatis, uelut celestibus quibusdam floribus uernans, mira oblectatione legentis animum pascit ac refouet. Que omnia semper cognoscere, secumque reuoluere, ingens ad conseruandam iustitiam beneficium est. Sed quasi ad compendiosum quoddam  commonitorium, illa tibi Euangelii eligenda sententia est, et superscribenda cordi tuo, que ad totius iustitie breuiarium, dominico ore profertur: Omnia quecumque uultis ut faciant uobis homines, hec et uos facite illis. Hec enim Lex et Prophete . Infinite namque sunt species, partesque iustitie: quas non modo stylo persequi, sed cogitatione etiam capere difficillimum est. Quas omnes una ac breui sententia comprehendit, et latentem hominum conscientiam, secreto animi iudicio, aut absoluit, aut damnat.

15. Ad omnem igitur actum, ad omne uerbum, ad omnem etiam cogitatum, hec sententia retractetur: que tibi quasi speculum quoddam paratum, et ad manum semper positum, qualitatem tue uoluntatis ostendat, ac etiam uel de iniusto opere redarguat, uel de iusto letificet. Quotiescumque enim talem in alterum habueris animum, qualem in te ab altero seruari cupis, equitatis uiam tenes. Quoties uero talis erga alterum fueris, qualem in te uis neminem: iter iustitie 1104 dereliquisti. En totum illud diuine legis arduum totumque difficile. En ob quam causam dura imperia Domino reclamamus, et dicimus nos uel difficultate, uel impossibilitate mandatorum premi. Nec sufficit, quod iussa non facimus, nisi etiam iubentem iniustum pronuntiemus: dum ipsum equitatis auctorem, non modo dura et ardua, sed etiam impossibilia precepisse conquerimur. Omnia, inquit, quecumque uultis, ut faciant uobis homines, hec et uos facite illis. Coniungi uult inter nos, atque connecti, per mutua beneficia caritatem. Omnesque homines uicario inter se amore copulari, ut id unoquoque prestante alteri, quod sibi ab omnibus prestari uelit: tota iustitia, et preceptum hoc Dei, communis sit utilitas hominum. Et, o miram clementiam Domini! o ineffabilem Dei benignitatem! Premium nobis pollicetur, si nos inuicem diligamus, id est, si nobis ea prestemus inuicem, quorum uicissim indigemus. Et nos superbo simul et ingrato animo, eius renitimur uoluntati: cuius etiam imperium beneficium est.

16. Nulli unquam omnino detrahas, nec aliorum uituperatione te laudabilem uideri uelis: magisque uitam tuam  ornare disce, quam alienam carpere.  Ac semper Scripture memor esto dicentis: Noli diligere detrahere, ne eradiceris . Pauci admodum sunt, qui huic uitio renuntient, raroque inuenies, qui ita uitam suam irreprehensibilem exhibere uelint, ut non libenter reprehendant alienam. Tantaque huius mali libido mentes hominum inuasit, ut etiam qui procul ab aliis uitiis recesserunt, in istud tamen quasi in extremum diaboli laqueum incidant. Tu uero hoc malum ita effuge, ut non modo ipsa non detrahas, sed ne alii quidem detrahenti, aliquando credas. Nec obtrectatoribus auctoritatem de consensu tribuas: ne eorum uitium nutrias, annuendo. Noli, inquit Scriptura, consentaneus esse cum derogantibus aduersus proximum tuum, et non accipies  super illum peccatum. Et alibi: Sepi aures tuas spinis, et noli audire linguam nequam . Unde et beatus Dauid, diuersas 1105 innocentie species iustitieque dinumerans, de hac quoque uirtute non tacuit, dicendo: Et opprobrium non accepit aduersus proximos suos : propterea quod ipse non solum aduersatur, sed etiam persequitur detrahentem. Ait enim: Detrahentem secreto proximo suo hunc persequar . Est sane tale hoc uitium, quod uel in primis extingui debeat, et ab eis qui se sancte instituere uolunt, prorsus excludi. Nihil enim tam inquietat animum, nichil est quod ita mobilem mentem ac leuem faciat, quam facile totum credere, et obtrectatorum uerba, temerario mentis assensu sequi. Hinc enim crebre dissensiones, hinc odia iniusta nascuntur. Hoc est quod sepe de amicissimis etiam inimicos facit, dum concordes quidem, sed credulas animas, maliloqua lingua dissociat. At contra, magna quies animi, magnaque est morum grauitas, non temere de quoquam sinistri aliquid audire. Beatusque est qui ita se contra hoc uitium armauit, ut apud eum detrahere nemo audeat. Quod si hec in nobis esset diligentia, ne passim obtrectatoribus crederemus, iam omnes detrahere timerent: ne non tam alios, quam seipsos uiles detrahendo facerent. Sed hoc ideo malum celebre est, idcirco in multis feruet hoc uitium, quia pene ab omnibus libenter auditur.

17. Adulatorum quoque assentationes, et noxia blandimenta fallacie, uelut quasdam pestes anime fuge. Nihil est quod tam facile corrumpat mentes hominum, nichil quod tam dulci et molli uulnere animum feriat. Unde et quidam sapiens ait: uerba adulatorum mollia, feriunt autem interiora uentris . Et Dominus loquitur per Prophetam: Populus meus, qui beatificant uos, seducunt uos, et semitas pedum uestrorum dissipant . In multis, isto maxime tempore, regnat hoc uitium quodque est grauissimum, humilitatis ac beneuolentie loco ducitur. Eo fit, ut qui adulari nescit, aut inuidus,  aut superbus putetur. Est sane grande et subtile artificium, laudare alterum in commendationem sui, et decipiendo, animum sibi obligare decepti: quodque hoc maxime uitio agi solet, fictas laudes, certo pretio uendere. Que hec tanta est leuitas animi, que tanta uanitas, relicta propria conscientia, alienam opinionem sequi: et quidem fictam atque simulatam? 1106 Rapi uento false  laudationis, gaudere ad circumuentionem suam, et illusionem pro beneficio accipere? Tu ergo si uere laudabilis esse cupis, laudem hominum ne requiras. Illique prepara conscientiam tuam, qui et illuminabit abscondita tenebrarum, et manifestabit consilia cordium, et tunc laus  tibi erit a Deo .

18. Sit igitur intentus ac uigilans, et aduersus peccata semper armatus animus tuus. Sermo in omnibus moderatus et parcus, et qui necessitatem magis loquendi indicet, quam uoluntatem.  Ornet prudentiam uerecundia, quodque precipuum in feminis semper fuit, cunctas in te uirtutes pudor superet. Diu ante considera, quid loquendum sit, et adhuc tacens prouide, ne quid dixisse peniteat. uerba tua ponderet cogitatio, et lingue officium animi libra dispenset. Unde Scriptura dicit: Argentum et aurum tuum confla, et uerbis tuis facito stateram, et frenos ori tuo rectos: et attende ne forte labaris lingua . Nunquam  malum uerbum de ore tuo procedat, que ad cumulum benignitatis iuberis etiam maledicentibus benedicere. Misericordes, inquit, modesti, humiles, non reddentes malum pro malo, neque maledictum pro maledicto, sed e contrario benedicentes .

19. Mentiri uero atque iurare, lingua tua prorsus ignoret, tantusque in te sit  ueri amor, ut quidquid dixeris, iuratum putes. De quo Saluator ad discipulos ait: Ego autem dico uobis, non iurare omnino. Et paulo post: Sit autem sermo uester, est, est: non, non: Quod autem his abundantius est, a malo est . In omni igitur actu atque uerbo, quieta mens et placida seruetur: semperque cogitationi tue Dei presentia occurrat: sit humilis animus, ac mitis, et aduersus sola uitia erectus. Nunquam illum aut superbia extollat, aut auaritia inflectat, aut ira precipitet. Nihil enim quietius, nichil purius, nichil denique pulchrius ea mente esse debet, que in Dei habitaculum preparanda est, quem non auro templa fulgentia, non gemmis altaria distincta delectant, sed anima ornata uirtutibus. Ideo et templum Dei, sanctorum corda dicuntur, affirmante Apostolo, qui ait: Si quis templum Dei uiolauerit, disperdet illum Deus. Templum enim Dei sanctum est, quod estis uos .

20. Nihil habeas humilitate prestantius, 1107  nichilque amabilius. Hec est enim precipua conseruatrix, et quasi custos quedam uirtutum omnium: nichilque est quod nos ita et hominibus gratos et Deo faciat, quam si uite merito magni, humilitate infimi simus. Propter quod Scriptura dicit: Quanto magnus es, humilia te in omnibus, et coram Deo inuenies gratiam . Et Dominus loquitur per Prophetam: Super quem alium requiescam, nisi super humilem, et quietum, et trementem uerba mea ?  uerum tu eam humilitatem sequere: non que ostenditur, atque simulatur gestu corporis, aut fracta uoce uerborum, sed que puro affectu cordis exprimitur. Aliud est enim uirtutem habere, aliud uirtutis similitudinem: aliud est rerum umbram sequi, aliud ueritatem. Multo deformior illa est superbia, que sub quibusdam humilitatis signis latet. Nescio enim quomodo turpiora sunt uitia, que uirtutum specie celantur.

21. Nulli te unquam de generis nobilitate preponas, neque obscuriores quasque et humiliore loco natas, te inferiores putes. Nescit religio nostra personas accipere: nec conditiones hominum, sed animos inspicit singulorum. Seruum et nobilem de moribus pronuntiat. Sola apud Deum libertas est, non seruire peccatis. Summa apud Deum est nobilitas, clarum esse uirtutibus. Quid apud Deum in uiris nobilius Petro,  qui piscator et pauper fuit? Quid in feminis beata Maria illustrius, que sponsa fabri describitur? Sed illi piscatori et pauperi celestis regni a Christo creduntur claues. Hec sponsa fabri, meruit esse mater illius, a quo ipse claues date sunt. Eligit enim Deus ignobilia et contemptibilia huius mundi , ut potentes ac nobiles ad humilitatem facilius adduceret. Nam et alias frustra sibi aliquis de nobilitate generis applaudit, cum uniuersi paris honoris, et eiusdem apud Deum pretii sint, qui uno Christi sanguine sunt redempti: nec interest qua quis conditione natus sit, cum omnes in Christo equaliter renascamur. Nam et si obliuiscimur, quia ex uno omnes generati sumus: saltem id semper meminisse debemus, quia per unum omnes regeneramur.

22. Caue ne si ieiunare aut abstinere ceperis, te putes iam esse sanctam. Hec enim uirtus adiumentum est, non perfectio 1108 sanctitatis. Magisque id prouidendum est, ne tibi hoc, cum licita contemnas, securitatem quamdam illicitorum faciat. Quicquid supra iustitiam offertur Deo, non debet impedire iustitiam, sed adiuuare. Quid autem prodest tenuari abstinentia corpus, si animus intumescat superbia? Quam laudem merebimur de pallore ieiunii, si inuidia liuidi simus? Quid uirtutis habet uinum non bibere, et ira atque odio inebriari? Tunc, inquam, preclara est abstinentia, tunc pulchra atque magnifica castigatio corporis, cum est animus ieiunus a  uitiis. Imo qui probabiliter ac scienter abstinentie uirtutem tenent, eo affligunt carnem suam, quo anime frangant superbiam: ut quasi de quodam  fastigio contemptus sui atque arrogantie, descendant ad implendam Domini uoluntatem, que maxime in humilitate perficitur. Idcirco a uariis ciborum desideriis mentem retrahunt, ut totam eius uim occupent in cupiditate uirtutum. Iamque minus ieiuniorum et abstinentie laborem caro sentit, anima esuriente iustitiam. Nam et uas electionis Paulus dum castigat corpus suum, et in seruitutem redigit, ne aliis predicans ipse reprobus inueniatur , non ad [al. ob] solam, ut quidam imperiti putant, hoc facit castitatem: non enim huic tantummodo, sed omnibus omnino uirtutibus abstinentia opitulatur. Neque magna aut tota Apostoli gloria est, non fornicari: sed hoc agit, ut castigatione corporis, erudiatur animus; quantoque nichil ex uoluptatibus concupiscit, tanto magis possit de uirtutibus cogitare: ne perfectionis magister, imperfectum aliquid in se ostendat: ne Christi imitator, extra preceptum quicquam aut uoluntatem Christi faciat: neue minus exemplo, quam uerbo doceat, cumque aliis predicauerit, ipse reprobetur:  audiatque cum Phariseis: Dicunt enim et non faciunt .

23. Apostolici uero et precepti est, et exempli, ut habeamus rationem, non conscientie tantum, sed etiam fame . Non superfluum et a fructu uacuum, gentium magister hoc docet: uult enim etiam extraneos ad fidem homines, per fidelium opera proficere, ut religionem ipsam religionis disciplina commendet. Et ideo sicut luminaria in mundo lucere 1109 nos iubet, in medio nationis praue et peruerse, ut incredule mentes errantium, ex nostrorum actuum lumine, ignorantie sue tenebras deprehendant. Unde et ipse ad Romanos ait: Prouidentes bona non solum coram Deo sed etiam coram hominibus . Et alibi: Sine offensione estote Iudeis, et gentibus, et Ecclesie Dei, sicut ego per omnia omnibus placeo, non querens quod mihi utile est, sed quod multis . Beatus est qui tam sancte, tamque grauiter disposuit uitam suam, ut de eo sinistri aliquid ne fingi quidem possit: dum aduersus obtrectatorum libidinem pugnat meriti magnitudo nec fingere quisquam ausus est, quod a nullo putat esse credendum. Quod si id assequi difficile atque nimis arduum est, saltem hanc adhibeamus uite nostre diligentiam, ne male mentes occasionem inueniant detrahendi. Ne ex nobis scintilla procedat, per quam aduersus nos sinistre fame flamma confletur. Alioqui frustra irascimur obtrectatoribus nostris si  eis ipsi obtrectandi materiam ministramus. Si autem nobis diligenter atque sollicite omnia ad honestatem prouidentibus, cunctisque actibus  nostris timorem Dei preferentibus, illi nichilominus insaniunt: consoletur nos conscientia nostra, que tunc maxime tuta est, tunc optime secura est, cum ne occasionem quidem male de se sentiendi dedit. Illis enim ue dicitur per Prophetam, qui dicunt quod bonum est malum: qui lucem appellant tenebras: et quod dulce est, amarum uocant . Nobis ergo Saluatoris aptabitur sermo: Beati estis cum uobis maledixerint homines, mentientes . Nos modo agamus, ut male de nobis nemo loqui absque mendacio possit.

24. Ita habeto sollicitudinem domus, ut aliquam tamen uacationem anime tribuas. Eligatur tibi opportunus, et aliquantum a familie strepitu remotus locus, in quem tu uelut in portum, quasi ex multa tempestate curarum te recipias, et excitatos foris cogitationum fluctus, secreti tranquillitate componas. Tantum ibi sit diuine lectionis studium, tam crebre orationum uices, tam firma et pressa de futuris cogitatio, ut omnes reliqui temporis occupationes facile hac uocatione compenses. Nec hoc ideo dicimus, quo te retrahamus a tuis: imo id agimus, ut ibi discas, ibique mediteris, qualem tuis prebere te debeas.

25. 1110 Familiam tuam ita rege et confoue, ut te matrem magis tuorum, quam dominam uideri uelis, a quibus benignitate potius, quam seueritate exige reuerentiam. Fidelius et gratius semper obsequium est, quod ab amore, quam quod a metu  proficiscitur. Precipue autem in coniugio uenerabili atque immaculato Apostolice regule ordo teneatur.

26. Seruetur in primis uiro auctoritas sua, totaque a te discat domus, quantum illi honoris debeat. Tu illum dominum obsequio tuo, tu magnum illum tua humilitate demonstra, tanto ipsa honoratior futura, quanto illum amplius honoraueris. Caput enim, ut ait Apostolus, mulieris est uir : nec aliunde magis reliquum corpus ornatur, quam ex capitis dignitate. Unde idem alibi dicit: Mulieres subdite estote uiris, sicut oportet in Domino . Sed et beatus Petrus Apostolus ait Similiter autem mulieres subdite sint uiris, ut et si qui non credunt uerbo, per mulierum conuersationem, sine uerbo lucrifiant . Si ergo etiam gentilibus maritis debetur honor iure coniugii, quanto magis reddendus est Christianis.

27. Atque ut ostendat, quibus ornamentis etiam uiris iuncte femine decorari debeant, ait: Quarum sit non extrinsecus capillatura, aut circumdatio auri, aut uestimentorum cultus, sed qui absconditus cordis est homo in incorruptibilitate quieti et modesti spiritus, qui est in conspectu Dei locuples. Sic enim aliquando et sancte mulieres sperantes in Domino, ornabant se, subiecte propriis uiris, sicut Sara obediebat Abrahe, Dominum suum uocans . Hec autem precipiens, non eas iubet  squalere sordibus, et horrentibus pannorum assumentis tegi, sed immoderato  cultui, et nimis exquisito interdicit ornatui, simplicemque commendat ornatum atque habitum. De quo et uas electionis ait: Similiter autem et mulieres in habitu ornato, cum uerecundia et sobrietate: ornantes se non in tortis crinibus, aut auro, aut margaritis, uel ueste pretiosa, sed quod decet mulieres, promittentes castitatem per opera bona .

28. Reperi uero te  miro fidei ardore succensam, aliquot iam ante annos continentiam proposuisse, et reliquum uite tue tempus pudicitie consecrasse. Magni hoc animi signum, et perfecte uirtutis indicium est, renuntiare subito experte uoluptati, fugere notas carnis illecebras, 1111 et calentis adhuc etatis flammas fidei amore [al. ardore] restinguere. Sed illud quoque simul didici, quod me non mediocriter angit ac stimulat, te uidelicet tantum hoc bonum, absque consensu et pacto uiri seruare cepisse, cum hoc Apostolica omnino interdicat auctoritas, que in hac duntaxat causa, non modo uxorem uiro, sed etiam uirum uxoris subiecit potestati. Uxor, inquit, sui corporis potestatem non habet, sed uir. Similiter autem et uir potestatem non habet sui corporis, sed mulier . Tu uero quasi oblita federis nuptialis, pactique huius ac iuris immemor, inconsulto uiro uouisti Domino castitatem. Sed periculose promittitur quod adhuc in alterius potestate est. Et nescio quam sit grata donatio, si unus offerat rem duorum  Multa iam per huiuscemodi ignorantiam et audiuimus, et uidimus scissa coniugia, quodque recordari piget, occasione castitatis adulterium perpetratum. Nam dum una pars se etiam a licitis abstinet: altera ad illicita delapsa est. Et nescio in tali causa, quis magis accusari, quis amplius culpari debeat, utrum ille qui repulsus a coniuge fornicatur, an illa que repellendo a se uirum, eum fornicationi quodammodo obiicit. Atque ut super hac causa, quid ueritas habeat, agnoscas, pauca mihi de diuina auctoritate ponenda sunt. Apostolice doctrine regula nec cum Iouiniano equat continentie opera nuptiarum, nec cum Manicheo coniugia condemnat. Ita uas electionis ac magister gentium, inter utrumque temperatus incedit ac medius, ut remedium incontinentie indulgeat, et ad premium prouocet continentiam. Totusque in hac causa eius hic sensus est, ut ex utriusque sententia proponatur castitas, aut certe ab utroque debitum commune soluatur.

29. Sed ipsa iam Apostoli uerba ponamus, totamque hanc causam a sui principio retractemus. Loquitur enim ad Corinthios: De quibus autem scripsistis mihi: bonum est homini mulierem non tangere . Et quanquam hic laudauerit castitatem, tamen ne aliquibus uideatur prohibere coniugia, subiungit. Propter fornicationem autem unusquisque suam uxorem habeat.  Uxori uir debitum reddat: similiter autem et uxor  uiro. Mulier autem sui corporis potestatem non habet, sed uir. 1112 Et uir sui corporis potestatem non habet, sed mulier. Nolite fraudare inuicem  Ac rursus, ne tanta pro nuptiarum parte dicendo, uideretur excludere castitatem, sequitur: Nisi forte ex consensu ad tempus, ut uacetis orationi. Et statim quasi recusat hoc, quod dixit, ad tempus: ne non tam perpetuam, quam temporalem ac breuem continentiam docere uideatur. Ait enim: propter incontinentiam uestram. Hoc autem dico secundum indulgentiam, non secundum imperium. Unde hoc quod dixit, ad tempus, docet meditationem debere fieri castitatis, ut per certa interualla temporum quasi exploratis continentie sue uiribus, sine periculo utrique promittant, quod semper est ab utroque seruandum. Quid uero absolute uelit, manifeste dicit: uolo autem omnes homines esse sicut meipsum, id est, in iugi ac perpetua castitate uiuere.

30. uides ne quam caute quam prouide, quam sine ullius occasione scandali, magister firmauerit de castitate sententiam, nolens tantum bonum in unius temeritate nutare, quod ligare et confirmare debet consensus amborum? Et reuera, quid ea castitate firmius est, quidue tutius, quam que ex duorum cepta sententia, ab utroque uelut in commune seruatur? Nec de se tantum pars altera sollicita, mutuo se ad uirtutis animet perseuerantiam. Hoc enim, sicut alia quoque bona, non tantum cepisse, sed perfecisse laudandum est. Iamdudum, ut intelligis, scopuloso difficilique in loco uersatur oratio, nec audet in alterutram declinare partem, dum equaliter utrumque formidat, sed ex nostra difficultate tuum agnosce discrimen, maluimus enim te contristare forsitan uera dicendo, quam ficta adulatione  decipere. Duplex, ut uides, malum, equale et anceps periculum est: ex utroque arctaris, ex utroque constringeris. Contemnere omnino uirum atque despicere, aperta contra Apostoli sententiam est:  perdere uero tanti temporis castitatem, et Deo non reddere quod promiseras, timendum, atque metuendum est. Ut uulgo dicitur: Facile ex amico inimicum facies, cui promissa non reddas.  Sic enim Scriptura dicit. Quod si uoueris uotum Domino Deo, non moreris reddere illud: quia querens querit illud Dominus Deus abs te, et erit tibi in peccatum . Ait ergo: Debitam honorificentiam uiro 1113 exhibe, ut ex utroque Domino debitum, quod uouisti, reddere possis. De cuius conscientia non diffidimus, si paululum exspectasses: non quod te a bono castitatis retrahamus, sed huius animum ad castitatis oraculum totis uiribus incitemus; ut uoluntarium sacrificium offerat Deo, in odorem suauitatis: ut exuta mens a cunctis retinaculis  mundanis, atque corporalibus uoluptatibus  sit: ut ualeas plenius inherere Dominicis preceptis. Quod tamen, ne quid a nobis negligenter esse dictum arbitreris, diuinarum Scripturarum testimoniis edocuimus, sicut etiam. Apostolus dicit: Et erunt duo in carne una ; iam non una caro , sed unus spiritus .

31. Hoc sacramentum magnum est, arduumque est iter castitatis: sed magna sunt premia, uocatque nos Dominus in Euangelio dicens: uenite benedicti Patris mei, possidete preparatum uobis regnum ab origine mundi . Idem ipse Dominus dicit: uenite ad me omnes, qui laboratis, et onerati estis; et ego uos reficiam. Tollite iugum meum super uos, et discite a me, quia mitis sum, et humilis corde, et inuenietis requiem animabus uestris; iugum enim meum suaue est, et onus meum leue. Dicit enim idem Dominus iis, qui ad sinistram eius erunt: Discedite a me maledicti in ignem eternum, quem preparauit Pater meus diabolo, et angelis eius : nescio uos, operarii iniquitatis. Erit ibi fletus et stridor dentium. Illi utique omnes plangent, illi lugebunt, qui ita curis se uite presentis inuoluunt, ut obliuiscantur futuram; quos somno quodam ignorantie, et male securitatis oppressos fluctibus, Domini comprehendet aduentus: unde ipse, in Euangelio ait: Attendite uobis, ne forte grauentur corda uestra in crapula, et ebrietate, et curis huius uite: ne forte superueniat in uos repentina dies illa, tanquam laqueus enim superueniet in omnes, qui sedent super faciem omnis terre . Et rursum: uigilate, et orate, nescitis enim, quando tempus sit .

32. Beati sunt, qui ita exspectant, ita illum speculantur diem, ut se ad eum quotidie preparent, qui non de preterita sibi iustitia blandientes, secundum Apostolum, per dies singulos in uirtute renouantur . Iustitia enim iusti non proderit ei, 1114 a quo die iustus esse desierit. Sicut etiam iniquo non nocebit iniquitas, sua a die, quo se ab iniquitate conuerterit . Nec sanctus ergo securus esse debet, quamdiu in huius uite agone uersatur; nec desperare peccator, qui, secundum predictam Prophete sententiam, uno die iustum se efficere potest; sed totum, quo tenditur, spatium uite tue est, ut peragere possis iustitiam; nec de preterita iustitia confidens, remissior efficiaris; sed sicut dicit Apostolus, Posteriora obliuiscens, ad ea autem, que anteriora sunt, me extendens, ad destinatum persequor brauium superne uocationis, sciens scriptum esse cordis inspectorem Deum . Et idcirco satagit, ut animam mundam habeat a peccato. Propter quod scriptum est, omni custodia serua cor tuum . Et iterum: Diligit Dominus munda corda. Accepti autem sunt ei omnes immaculati . Idcirco age, ut ordines reliquum tempus uite tue sine offensa, ut possis secure canere cum Propheta: Perambulam  in innocentia cordis mei, in medio domus mee . Et iterum: Introibo ad altare Dei, ad Deum, qui letificat iuuentutem meam . Quia inchoasse non sufficit; sed perfecisse iustitia est.





EPISTOLA  CXLIX  . S. HIERONYMI. 

De solemnitatibus Pasche.

Hebreorum dies festos edisserit, eosque minime obseruari debere post Euangelium docet.

1. De solemnitatibus et Sabbatis, Neomeniis, que in Lege a Domino precipiuntur obseruari, tue caritatis imperio cogente, dicturi, quid secundum litteram reprobari, uel quid spiritualiter obseruari debeat: prius cogimur amatoribus littere aduersariisque ueritatis respondere; quos cum  meo iure possim repercutere magis eos blande leniterque alloquens ad agnitionem ueritatis uenire cupio, qui cum radicum amarum corticem ruminare cupiunt, poma expuunt, pulueremque auri mirantes, formata metalla despiciunt. Qui etsi secundum litteram Legis obseruari 1115 cuncta contendunt, uelamine posito super faciem Moysi, spiritus ueritatis luce illuminari nequeunt,  quos etsi ueritati non acquieuerint, hirci tamen more emissarii, humero nostre patientie parati ad satisfactionem de ea que in nobis est fide , ad eremum sue perditionis, et lauare postea uestimenta, ne contagione heretici sensus polluti remaneant. Nos autem in initio huius opusculi exemplo Ieremie docti, euellere prius, destruere, et postea plantare et edificare proponimus.

2. De Scripturis prius ostendere cupientes, quomodo he ferie Domini, que precipiuntur Loge seruari, non umbra, sed spirituali obseruantia celebrantur. Et siqui imbecillitatis nostre auctoritatem paruipendere uoluerint, Prophetas audiant, qui prouido patrocinio prouidentes harum reprobationum Euangelii tempore aperta uoce predixerunt. Imo in eis Domino proloquente: Dies festos uestros, et Neomenias, et Sabbatha audit anima mea. Et hec se Dominus non mandasse pronuntiat, cum ipsum in Lege hec precepisse manifestum est. In quibus uerbis quid aliud ostenditur, quod cum Christo finis Legis aduenerit, ea secundum litteram custodiri non mandauerit? De sacrificiis autem per alium Prophetam  loquitur. Non in sacrificiis tuis arguam te. Holocausta autem tua in conspectu meo sunt semper,  neque de gregibus tuis hircos, et reliqua usque, aut sanguinem hircorum potabo. Quibus uerbis Apostolus eodem spiritu repletus conueniens ait: Nemo uos seducat in esca aut in potu, aut in parte diei festi, aut Neomenie, aut Sabbati quod est umbra futurorum et reliqua. Quibus uerbis luculentissime declarat in his siue diebus temporaliter, siue escis carnalibus obseruatis, nichil aliud quam uanissimam umbram, et erroris seditionem inuenire poterit [al. inueniri posse]. Et Dominus iehsu Christus in Euangelio Sabbatum soluere declarauit cum paralytico preceperat: Tolle grabatum tuum, quod lege prohibitum, uidelicet onera in Sabbato portari, manifestum est. Soluit et Scenopeiam, quando dicebat: Non ascendam ad diem festum hunc; ac si dixisset, in hac huius festiuitatis obseruantia honoris mei gloria non ascendet.

3. De Pascha autem tanquam maximo 1116 sacramento salutis nostre, paulo latius aliquid dicturus, etiam si non est huius temporis cuncta disserere, prius ostendere uolo, quibus, uel quantis rationibus phase Domini custodiri precipitur. Mense primo, X. die mensis agnus anniculus immaculatus segregari, et seruari usque ad XIII. et XIu. a Domino precipitur per Moysen occidi ab uniuerso cetu filiorum Isrel ad uesperum. Quas rationes ipse Dominus uerus agnus cum ad uesperum Pascha progreditur aliquas permanere uolens custodiuit, aliquas non seruari cupiens, commutauit. Qui cum in primo mense secundum preceptum legis immolari dignatus est, et XIII. nullo modo preuenire sue passionis tempora permisit. Aliqua tamen contra figuram fecisse narrat Euangelium, quia cum a Iuda traderetur Iudeis,  XI. die mensis primi tentus est. Et cum sui corporis et sanguinis sacramenta dare in sua uita, et discipulis suis dignatus fuerit, hoc contra figuram fecisse monstratur. Cum ille agnus igitur in typo Christi Pascha occidi precipitur assatus igni cum capite et pedibus, et interanea post suam occisionem consumi a populo mandaretur. Hoc autem, ut mihi uidetur, propter duas rationabiles causas Dominus fecisse cognoscitur, ne cum Pascha cum discipulis manducaret, nisi postea sacrificium commutasset, dicens: Hoc est corpus meum ; sic etiam postea obseruari debere crederetur. Hec autem altera, ut opinor, causa, ut corpus Domini integrum et suum sanguinem in se continens ante passionem cernerent, hoc corpore spiritualiter refici crederent, et sic etiam nunc a nobis credi debeat. Et hoc etiam intueri debemus, quod non in XIu. die ad uesperum, ut lex precipit, ille agnus Dei, qui tollit peccata mundi, et Pascha nostrum immolatus est Christus ; sed Xu. die, in quo manifestum est  diem festum Iudeorum cum suo sacrificio a Domino esse solutum. Sed quid in hoc intelligere debemus, quod prius figurat agni carnes comedere, et postea sui corporis cibo nostros Apostolos reficit, et post Iudeorum typicum Pascha immolatus est Christus? Hoc, ut opinor, non ut ueritas figuram; sed figura ueritatem precederet, quia non prius quod spiritale, sed quod animale, deinde quod  spiritale unde electa, et amica 1117 sponsa Christi uniuersalis Ecclesia anathematizat eos qui cum Iudeis in festiuitate paschali XIu. celebrari definiunt, et Sabbata, et cetera huius umbralis obseruantie, et hoc tantum obseruare dignatus est quod Dominus ut in primo mense post XIu. diem paschalem festiuitatem precedente una Sabbatorum celebrari sine ulla ambiguitate censuerit, licet in hoc ueritas Ecclesie orta est: aliis sufficere credentibus, ut non in XIu. cum Iudeis Pascha celebrarent, alii hoc fortiter cauteque custodiant, ut immolationem ueri agni Dei, qui tollit peccata mundi ante XIu. celebrare non audeant secundum illud legale preceptum, quod et Dominus ad passionem ueniens minime contempsit, obseruabitis eum usque ad XIu ; que nunc maxime Ecclesia auctoritatem Sedis Apostolice sequens obseruat. Sed hec deserentes, quia non est huius temporis per singula discuti, ad spiritalem intelligentiam mentis aciem commutamus, quibus precipitur mense nouorum XIu. die mensis paschalis agni carnes comedere, ut nobis nascentibus ob bonorum operum fructus, cum Decalogi a nobis uerba completa fuerint, in Euangelii perfectione quaterno numero consistentes carnes nostri agni in uespere mundi, in quo finis seculorum peruenit, non tenebratis cordibus, Spiritu Sancto noctem nostram illuminante, comedamus.

4. De Sabbato, et uI. diebus operari precipitur; in uII. autem hoc est Sabbato, ab omni opere seruili prohibemur. Per senarium autem numerum perfectio operum designatur, quia uI. diebus fecit Dominus celum et terram. In Sabbato autem omne opus seruile, hoc est peccatum, operari prohibemur, quia qui facit peccatum, seruus est peccati , ut cum in presenti seculo perfectionem operum compleuerimus, non obdurantes corda nostra in ueram requiem, que contumacibus denegata est, peruenire mereamur Domino per Dauid dicente: Si intrabunt in requiem meam . De quinquagesimo ab altero die Sabbati uII. hebdomadas plenas numerare nobis lege precipitur usque ad alteram diem expletionis hebdomade uII. id est quinquagesimum diem in quo primitie offeruntur, que denumeratio perfectionis plena per septenarium numerum et quinquedecies et X. quinquies in hoc significare puto, ut per 1118 quinquagenarium, qui remissionem in se continet, per caritatem, que septiformi spiritu gratie superueniente diffusa est in cordibus nostris, et quinque nostri corporis sensus legi Dei subditos habeamus. Que uerba Decalogum in se continent et  per caritatem, ut dixi, que caritas operit multitudinem peccatorum , et sic sacrificium nouum Domino ex omnibus habitationibus nostris in usum nostri Sacerdotis cum pacificis nostris uictimis cedentes offerimus, si cum Domino pacem fecerimus offerentes spirituales hostias acceptabiles Deo per Iesum Christum, qui panes primitiarum terre nostre etsi fermentatos, tamen sibi consecratos comedit sibi Pontifex, qui celum penetrans possit compati infirmitatibus nostris, et cum apud Patrem aduocatum habeamus cum opera que fermento fragilitatis nostre fermentata in usum huius Sacerdotis manu orationis eleuata cedent per uiscera misericordie, deuorat, que odorem suauitatis Deo prebent, sed magis indulgentiam exigunt.

5. De Scenophegia et in fine anni solaris apud Hebreos idem uII. mense, quando congregantur fructus in horrea, siue in cellaria, tunc solemnia celebrare lege preceptum est, id est primo die tubarum X. die expletionum celebrare debere Sabbata, et Xu. die per dies uII. usquedum finiantur, uIII. tabernaculorum ferie esse precipiuntur. His autem fortasse significare potest, ut quia nos in fine seculi trine inuocationis Sacramento simus consecrati tuba, predicationis Euangelii fidem et aspersionem Sanguinis Iesu Christi, in quo uera propitiatio est finito legis tempore dicere non cessamus, et congregatis bonorum operum fructibus ab omni opere malo quiete per septiformis spiritus gratiam persecutione substenta in octaue beatitudinis numerum peruenire mereamur. Quod tamen per ieiunii et orationis laborem fieri non est dubium, quia et affligi animas lege precipitur.

6. De Neomeniis: in Neomenia buccinare tuba precipitur, id est noua luna, quia qui in lumine scientie illuminatus est predicare aliis, cessare non debet, quod Paulus scientie Christi fulgore illuminatus obseruare minime contempsit, predicans in Synagogis. Pauca dicere decreueram,  que cum hostie ueri Pontificis 1119 in se figuram continent a nobis etiam Domino spiritualiter offerri debent. Per uitulum enim labor noster, per ouem innocentia, per hircum mortificatio fornicarie uoluptatis, per capram, que in sublimi pascitur, uita theorica, per arietem  autem predicationis, que agnos bono pastori generat, per uirtutem castitatis solitarie mentis nemini preter Christum iuncte, per columbam perspicacia intuitus sacramentorum, per panem soliditas preceptorum, per similam sinceritas uite, per uinum et sal ueritas predicationis, per oleum fomenta caritatis intelliguntur. Que omnia siue festa, siue sacrificia in uno loco celebrari et offerri. Lex iubet, quia tunc omnia prosunt, cum in unitate Ecclesie 1120 sine ullo schismatis erroro peraguntur. Hec pauca in  abysso multa legis precepta  disserens, hanc sorbitiunculam diuiti pauper, peregrinus ciui prebere non timui, perfecta dilectio foras mittit timorem : credens etiam hoc, O uenerabilis Papa, quod plus ualet obedientia cum fide, quam facultas humani ingenii. Hec autem et a te postulata et a me dicta sunt propter eos, qui, cum in superficie Christiani uideantur, per iudaici sensus impietatem corpus Christi Ecclesiam suis schismatibus scindere non metuunt. Hec sub breuitate transcurrimus, que si per omnia tractarentur, grande uolumen poscerent, quod  in huius temporis otium exigit. Ora pro me, uenerabilis Papa.





EPISTOLA CL. PROCOPII AD HIERONYMUM. 

Procopius  Hieronymo.

»Iterum Aegyptus et mollities, nosque tibi pauperes, et absentium ratio nulla. Nihil est istud, rideas modo auro fluentem spectans Nilum. Etiamsi magis etiamnum attolas supercilium, contemptum omnino patiemur. Erit enim tempus cum iterum uidebis Elusam, et flebis arenam disiectam uentis et radice tenus uastantem  [uites. Peregrine alique et mari aduenientes Nymphe et Iupiter] pluuius ibi nusquam. Tunc quidem ipse ridebo et subsannabo fortunam. Tu uero me nunc abiectum, tum beatum putabis. uerumtamen dum tibi Nilus deliciis uiuere permittit, scribe tantummodo, et nos minutos et uelut quosdam humo prorepentes appelles. Sic enim et te scribente fruemur, et tuam superbiam futuri exspectatione mollius feram.





D. IOANNIS MARTIANAEI MONACHI BENEDICTINIE CONGREGATIONE S. MAURI IN UNIuERSAS S. HIERONYMI EPISTOLAS NOTAE.

N. B. Quos indicamus columnarum numeri ex Benedictina editione deprompti sunt: Illas referunt notas arithmeticas, quas in decursu totius operis inseruimus, eas typo crassiore distinguendo: ita ut numerus 3 respondeat columne editionis nostre 327, numerus 5, columne 328, numerus 7, columne 331, in queis eos reperire est; sicque de ceteris.



EPIST. I. AD INNOCENTIUM.

Qui necdum scalmum. In Mss. codicibus uarie sunt huiusmodi lectiones, qui necdum clauum in lacu rexi; uel qui necdum scalfum, etc., aut, qui necdum capham in lacu rexi. Unus habet scalnum.	3
Igitur uercelle Ligurum. Hic quoque uariant Mss. Igitur uergellenorum ciuitas, uel, Igitur uercellis Ligurum ciuitas. Igitur uercellenorum ciuitas.	Ibid.
Rasure modice sanguinem. In aliquot uetustis Mss. codicibus iste est contextus, »et leuiter perstringens cutem, rasure modico sanguine aspersit. Sine bello imbellem manum percussor expauit, et uictam dextram gladio marcescente iratus in secundos impetus torquet.«	5
Tertium ictum sacramentum frustrauerat. Hoc modo legunt uetustiores Mss. codices. Editi aliter, et tertius ictus sacramentum frustratus erat Trinitatis. Doctus Grauius legendum statuit, et tertius ictus frustratus sacramentum erat Trinitatis.	Ibid.
Omnium subeat mentibus. Exemplaria manuscripta legunt, mentes omnium subeat.	Ibid.
Mediolanis incubantem. Hanc coarguit Marianus lectionem, sed frustra, uti noscunt eruditi, qui bene interpretantur uerbum incubantem.	7




EPIST. III. AD RUFFINUM.

Qui audacia satis uota. Editi legunt, qui audaci fieri satis uolo credebam, si, etc.	9
Ad Aegyptios Confessores. Confessores isti Aegyptii, hi sunt  quos propter diuinitatis Christi confessionem ualens Imperator in exilium eiecit anno 371. Sed hoc repugnat cum aduentu Ruffini et Melanie in Aegyptum. Nam ex Palladio in Lausiac. c. 33. exploratum nobis est Melaniam Alexandriam peruenisse ipso exordio ualentis Imperii, hoc est, anno Christi 364 uel 365, quo scriptam dicimus hanc Hieronymi epistolam ad Ruffinum Monachum.	10
Sancte Melanie famulus. Non legas cum Erasmo et Mariano, sancti Melanii; sed, Sancte Melanii, uel sancte Melanie, ut legunt Mss. Codices nonnulli.	11
Nulla Euriporum amenitate. Tubos et Euripos olim nobiles habebant in hortis, sic arte factos, ut aqua miris uicibus huc et illuc flueret ac reflueret, ad exemplar Eurip maris, unde Euripi nomen sumpserunt.	Ibid.
Fulgeat quilibet auro. Cluniacensem Codicem et alios Mss. secuti sumus hoc loco. Editi sic mutant hanc lectionem; Fulgeat, cui libet, auro, et pompaticis ferculis corusca ex sarcinis metalla radient. Sed hoc nullo sensu dicitur, nec huiusmodi contextus caret solecismo.	13




EPIST. Iu. AD FLORENTIUM.

Secundam Epistolam inscribunt Mss. Codices quamplures, de Ortu amicitie, hoc est, Incipit Epistola Hieronymi ad Florentium, de Ortu amicitie.	Ibid.
In quibus Christum sustentasti. Manuscriptus Cluniacensis optime note legit, in quibus sustentandis Christum uestisti, etc.	Ibid.
Mutorum etiam potest ora. Idem legit, mutorum, alii, multorum.	Ibid.
Ego ille tardissimus. Excepto eodem Cluniacensi Codice Mss. decem alii legunt contrario sensu. Ita ego ille ardentissimus, quem intolerabilis languor afficiebat.	Ibid.
Gestu caritatis et uoto. Exemplar Cluniacense secuti sumus: ceteri Mss. Codices diuersas huiusmodi retinent lectiones: certo caritatis uoto; uel carta caritatis et uoto.	Ibid.




EPIST. u. AD FLORENTIUM.

Habeo alumnos qui antiquarie arti seruiant. Locus corruptissimus in quampluribus exemplaribus Mss. ubi legimus, qui antique artis me erudiunt.	15




EPIST. uI. AD IULIANUM.

In ueteribus libris Mss. inscribitur, ad Iulianum Diaconum Aquileie. Erat tamen Diaconus in patria S. Hieronymi, hoc est, in Stridone, et non in Aquileia.	16
Hibera excetra. Excetra hec siue hydra erat sacerdos Lupicinus, pastor mercenarius et inutilis, qui sororis forte Hieronymi casus et culpe particeps, postea fratri detrahebat.	17




EPIST. uIII. AD NICEAM.

Turpilius Comicus. Hunc Comicum Eusebius testatur fuisse temporibus Pompeii: sed nullum exstat hodie monumentum huius auctoris.	21
In re non uera. In re non uera, id est, in comedia sua. Nam comedia est res ficta, continens tamen ueras sententias.	Ibid.
Quos Cascos Ennius appellat. Lingua Sabinorum Cascum dicebat senem et antiquum; unde prouerbium in Chiliadibus Erasmi: Cascus cascam ducit, hoc est, uetulus uetulam. Ritu igitur ferino uictum querebant Casci, quia glandibus uictitabant.	Ibid.
Apud Ciceronem Lelius. Prodit hoc M. Tullius in libro qui Lelius inscribitur; ubi docet dissuendam esse consuetudinem, non discindendam, si quando inciderimus in amicitiam nobis parum idoneam.	Ibid.




EPIST. IX. AD CHRYSOGONUM.

Chrysocomam uocant Mss. Codices.	Ibid.




EPIST. X. AD PAULUM.

Ad Christi similitudinem candidum. Idem Hieronymus hec habet in caput 10. Ecclesiaste: »Lege Daniel, uetustum dierum inuenies Deum. Lege Apocalypsin Ioannis, et caput Saluatoris candidum ut niuem, et quasi lanam albam reperies.«	24




EPIST. XII. AD ANTONIUM MONACH.

Duodecim Exemplaria manuscripta inscribunt hoc modo Epistolam istam; unus autem Colleg. Nauarr. Ad Ammonium Monachum; alter denique Monasterii S. Cygiranni, Ad Chrysocomam Monachum Aquileie. Antiquissimus unus Codex Regie Biblioth. et alter S. Martini a Campis retinent huiusmodi lectionem. Incipit ad Antonium Monachum Hemone, id est Hermone. Erat itaque Monachus ille, ubi erant uirgines Hermonenses.	26
Quum tu ne mu quidem. De hac syllaba mu, quam solent muti sonare, diximus in Notis nostris in Epistolam ad Philemonem. uide Hieronymi Commentarium in hanc Epistolam cap. 3. Isaie pro ne nutum quidem, uellem reponere, ne mu quidem: quia uox illa ualde familiaris erat Hieronymo.	27




EPIST. XIu. AD HELIODORUM.

legimus, Scylleum renidens libido blanditur. Erasmus Scyllaceum renidens, etc.
In Mss. Codicibus diuerse sunt ac uarie lectiones tituli huius Epistole, nempe: Incipit Epistola Hieronymi ad Heliodorum Presbyterum, uel ad Heliodorum Episcopum; alii legunt, ad Heliodorum Monachum: Unus autem Codex perantiquus, ad Heliodorum Monachum, postea Episcopum. Quem titulum genuinum agnosco.	28
Nolo pristinarum necessitatum. Editi legunt, Nolo pristinarum necessitudinum recorderis: sed reclamant omnes Mss. Codices, qui retinent, necessitatum. Cuius lectionis potest firmari ueritas ex Epistola prima ad Florentium, ubi aiebat Hieronymus. »Heliodori fratris a te adiuta necessitas, mutorum etiam potest ora laxare. Quibus gratiis, quo ille preconio peregrinationis incommoda a te fota referebat?« De his necessitatibus loquitur hic S. Hieronymus, deque incommodis peregrinationis antique.	29
Non fateatur fraudem idololatriam. Aliquot Exemplaria manuscripta sic legunt: Non fateatur idololatras eos, sed similes eorum, etc. uel, non fateatur idololatras exosos tantum, sed similes eorum, etc.	32
Scylla ceu renidens. In quampluribus Mss. Codicibus

32
Crucis antenna. Alii Codices Mss. cum editis legunt, Crux antenna figatur, etc.	33
Nicolaitarum heresis. Curiosis describo annotationem marginalem, que legitur in uetusto Codice Cluniacensi Epistolarum S. Hieronymi. Hec igitur uerba retinet e regione posita uocis Neophitarum, quam legit pro uoce Nicolaitarum: Neophite uocabantur Heretici, id est, nouelli. Quare heresis a Nicolao exorta est. Nam cum ille uxorem haberet pulcherrimam quam nimium zelabat; eumque nimium detraherent quod zelotypus esset, produxit eam in publicum dicens: Quicumque uult, hac mea uxore abutatur. Quod ille simpliciter dixit: tamen ex eo heresis orta est, ut uxores omnibus essent communes. Unde propter hoc malum, in alia scelera incidit.	35
Et ut his interesse contingat. Cluniac. Codicem hic secuti sumus, quia sensum genuinum exhibet, quod difficile in aliis reperies nisi in altero Monasterii S. Martini a Campis, qui legit eodem modo.	39




EPIST. Xu. et XuI AD DAMASUM.

A Sacerdote uictima salutem. Manuscripti omnes legunt, a Sacerdote uictima salutem, a Pastore, etc. Editi uero, uictimam salutis.	Ibid.
Fine determinat. Editi, disterminat: sed omnes Mss. Codices legunt, determinat. Eucaristiam porro, sanctum Domini prisci uocabant; et mutuo eam sibi mittebant in signum Catholice communionis.	39
Ab Arianorum Presule. In pluribus Mss. Codicibus ita legimus, ab Arianorum prole Campensibus, etc.	Ibid.
Crucifixam mundi salutem. Hic quoque legunt Exemplaria uetustissima, per crucifixam mundi salutem, per homousiam Trinitatem.	41
Ne obscuritas loci in quo dego, fallat baiulos. Editi optimam Mss. Codicum mutarunt lectionem hoc modo, obscuritas loci, in quo dego, te fallat, per baiulos litterarum, etc.	Ibid.
Per necessarium fidei. Ita legunt exemplaria Mss. excepto uetusto Codice Cluniacensi, qui retinet sequentem lectionem, per necessarium fidei nostre decus passionum: ita qui Apostolos honore sequeris, etc.	43




EPIST. XuII. AD MARCUM.

In quamplurimis Codicibus Mss. inscribitur hec Epistola: Ad Marcum Presbyterum Calcide, in uetusto autem Cluniacensi iam laudato, ad Marcum Episcopum Calcide. Falso itaque uel Caledensem, aut Teledensem Presbyterum dixerunt editi libri et Latino et Gallico sermone. Erat porro Marcus Presbyter uel Episcopus Chalcidis urbis uel regionis, ad quem attinebat fidem agnoscere Monachorum deserti Chalcidis.	Ibid.




EPIST. XuIII. AD DAMASUM.

Quamuis sint eruditissimi. Origenem intelligit, de quo Epistola ad Pammachium et Oceanum hec habet: »In lectione Isaie, in qua duo Seraphim clamantia describuntur, illo interpretante Filium et Spiritum Sanctum, nonne ego detestandam expositionem in duo Testamenta mutaui? Habetur liber in manibus ante uiginti annos editus,« etc.	48
IOD HE, IOD HE. Miror silentium Erasmi et Mariani in locis obscurioribus Hieronymi: nichil enim de Nomine Dei Tetragrammato inuenire potui apud huius modi editores qui sepius tamen friuola scholiis ac notis illustrant. Sciat itaque lector curiosus Hieronymum hic respexisse ad nomen Dei ineffabile quomodo scriptum legebatur in Grecorum libris, ubi in hunc modum edi solitum fuit, IIIIII. Ex hoc scribendi modo, atque illud nomen legendi, potuit dicere Hieronymus nomen Dei ineffabile et Tetragrammaton scriptum esse per IOD HE, IOD HE, siue duplici IA. Consule que a me dicta sunt Prolegomeno III. num. uI. in Tomo I. et deinde Tomo II. col. 281. uide etiam Epistolam ad Marcellam col. 705. eiusdem Tomi II. Editionis nostre.	52
Septuaginta: Et missum est. Pars isthec expositionis uisionis Isaie, eodem tempore et eodem loco scripta est, quo superior expositio, quam non absoluit uno tenore Hieronymus, propter dolorem oculorum, et quia notarius, qui ceratis tabellis excipiebat uerba dictata a sancto Doctore, explicuerat ceras, quando explanatio iam peruenerat ad hunc sequentem uersiculum: Et missum est ad me, etc. Una itaque Epistola, siue breuis Tractatus confitendus est, ex duabus partibus constans, et per diuersa interualla dictatus. Unde in Ms. codice Tolosano Conuentus S. Dominici, totus iste Tractatus suo ordine positus reperitur indiuisus, sub eodem numero, quasi una et singularis Epistola.	59
Symmachus. Omittunt Editi libri lectionem Symmachi, quam retinent omnes Mss. codices, de qua paulo post meminit ipse Hieronymus.	Ibid.




EPIST. XIX. DAMASI.

Dilectionis tue est. Aliquot Mss. Codices sic legunt post uocem proferunt. Studium ergo dilectionis tue deprecor, ut ardens, etc.	63
Ambiguitatibusque supplosis. Editi libri, pro supplosis, substituunt scrupulosis, id est, ambiguitatibusque scrupulosis.	Ibid.




EPIST. XX. AD DAMASUM.

dicit Ain elisum, quod sonum Iod idem Ain haberet in hac uoce.
PHEDUTH interpretatur. In cunctis Exemplaribus Mss. mutatum est nomen istud in uocem EPHOT, cum propter aliquam affinitatem uerborum, tum propter imperitiam ueterum exscriptorum, quibus potior erat uox Ephod, quam uerbum Pheduth, quod non intelligebant.	64
Lector inueniat. Ita legimus in omnibus Mss. Codicibus. Editi inter uoces Lector, et inueniat, hoc habent additamentum, quid sequatur.	65
ANNA ADONAI. In Hebreo hodierno legimus Psal. 117, uers. 25. [Figure: [Hebrew Text] 2Kb] ; tempore autem S. Hieronymi primum et secundum Anna legebatur cum He in fine [Figure: [Hebrew Text] 1Kb] ; tertium uero quod est ante uocem BARUCH legebatur cum He in principio et in fine [Figure: [Hebrew Text] 1Kb] , quia He in uerbo ASLIANNA non erat paragogicum, apud ueteres Hebreos, sed primum elementum uocis [Figure: [Hebrew Text] 1Kb] Anna, que coniunctio siue interiectio habebatur, sicut apud Grecos in , et . Locus iste adeo corruptus inuenitur in antiquis Editionibus, ut uix sensus Hieronymianus possit ex illis percipi uel comprehendi. Nos ex attenta lectione ac Codicum Mss. subsidio uoces Hebreas, Grecas atque Latinas pristine integritati restituimus. Conferat qui uoluerit noua cum ueteribus, ut nostri laboris fructum facilius percipiat.	Ibid.
In Latino mutare uideamur. Id est, in Latinum sermonem transferendo mutare uideamur uerba Grecorum Interpretum, Aquile, Symmachi, Theodotionis et Quinte Editionis. Quod non intelligentes Editores antiqui posuerunt, in Latino et in Latina.	Ibid.
Ponitur . Hunc locum ita restituimus ad fidem Exemplarium Mss. precipue uero auctoritate Codicis eximii, Monasterii S. Cygiranni. De quo Hieronymi contextu ignoto Erasmo atque Mariano audiendus ipse Erasmus in scholiis suis. Hic locus, inquit, in omnibus Exemplaribus ita deprauatus est, ut non possim liquido coniicere. Quanquam ex elementorum uestigiis, ita legendum arbitror, , id est, deprecationis, ut , que uox apud Grecos aliquando est obsecrantis, presertim apud Petas. uerum hanc coniecturam meam protinus reiiciat, qui probabilius aliquid inuenerit. Quidam ascripserat post uerbum, ponitur, , magis suam, ut opinor, coniecturam, quam exemplaria secutus. Hec Erasmus, quem si Marianus imitari uoluisset, uerbum protinus abiecisset: sed non fuit editor perdiligens, unde futilem nescio cuius coniecturam nobis obtrudit, quasi sincerum Hieronymi contextum.	66
Interiectionis porro Hebraice [Figure: [Hebrew Text] 1Kb] Anna; siue [Figure: [Hebrew Text] 1Kb] cum Aleph ab initio, non exprimit sermo Latinus in uulgata Editione Latina Psalmorum; sed Hieronymus illam expressit in suo Psalterio Latino ex fonte Hebraico deriuato; habet enim: Obsecro Domine; salua obsecro: obsecro Domine, prosperare obsecro. Ubi uides Anna quater expressum obsecro; et consequenter, quater in Hebreis uoluminibus fuisse positum tempore Hieronymi, ut hodieque exstat in Exemplaribus Massorethicis. Diligentius itaque contextum Hebraicum Psalmorum conferebat Hieronymus quando Latinam interpretationem adornauit, quam dum scriberet adhuc iunior ad Papam Damasum. Nisi dixerimus in eius excusationem, uarias fuisse tunc temporis lectiones Codicum Hebreorum, quod facile crediderim.	67
A Domino factum est. Pulcherrimum genuinumque totum huncce contextum retinent Codices Mss. Cluniacensis maxime quem secuti sumus, addentes solummodo sith ex alio Codice, cum alii legerent si. Editi ante nos libri hoc modo deprauate legunt: »Et quando silentium uolumus imperare, strictis dentibus spiritum coarctamus et cogimus insonando scilicet sibilum: ita et Hebrei,« etc.	Ibid.
Extremum prioris. Hieronymi genuinum istum locum mutant ueteres editores in alium falsum ac imperitum, legunt enim contra fidem omnium Exemplarium manuscriptorum: »Aleph namque littera prima uerbi sequentis, extremam uerbi prioris Iod inueniens excludit.« Nam in [Figure: [Hebrew Text] 1Kb] Hosiach anna, littera Iod non est extrema prioris uerbi; sed littera Ain, ut retinent constanter omnes Codices Mss. Error hinc natus, quod Erasmus et Marianus non attendebant animum ad consuetudinem Hieronymi, qui Aleph et Ain habebat pro uocalibus; unde in [Figure: [Hebrew Text] 1Kb] OSI,

68
OSANNA BARRAMA. Licet legat Hieronymus cum elisione Osana Barrama, attamen apud Mattheum legebatur, sicut in Psalmo [Figure: [Hebrew Text] 3Kb] hosiah anna. Legit porro barrama iuxta regulas hodiernorum Grammaticorum docentium [Figure: [Hebrew Text] 3Kb] he emphaticum, siue articulum affici patahh id est, a uocali, sequente daguesh, ut in [Figure: [Hebrew Text] 3Kb] haddabar, uerbum: hunc uero articulum sepius excludi per litteras seruiles, que usurpant illius punctum. u. g. [Figure: [Hebrew Text] 3Kb] hacchoben, pro [Figure: [Hebrew Text] 3Kb] hehacchoben. Sic ergo Hieronymus legebat [Figure: [Hebrew Text] 3Kb] OSANNA BARRAMA, pro bebarama. Supra autem legebat quidem basem cum a; sed non duplicabat litteram s, iuxta morem hodiernum [Figure: [Hebrew Text] 1Kb] bassem. Id si exploratum fuisset imperito Ioanni Clerico, non ineptus fuisset defensor aliorum imperitie qui posuerunt in Questionibus Hebraicis S. Hieronymi in Genesim beben, in filio, pro baben, uero et genuino.	Ibid.
Fictam ferre sententiam. In quampluribus Mss. Codicibus legimus, quam de aliena lingua fictam alibi falsam referre sententiam. Hinc lectio duplex in editis libris, fictam falsamque referre sententiam.	Ibid.




EPIST. XXI. AD DAMASUM.

Quare hic peccatores recipit. Ita legunt omnes Mss Codices: nec licet Mariano mutare hanc lectionem absque auctoritate exemplarium manuscriptorum, quamuis in uulgata positum sit, Quia hic, etc.	69
Marcus quoque in eadem. Erasmi Editio addit hic ad penitentiam. Quod additamentum legebatur in Exemplaribus uersionis Italice, ut uidere est in nostra Italica, ueteri uulgata Latina quam nuper edidi.	70
Pendens ex Isrel. Nihil aliud lego in Mss. Exemplaribus huius Epistole: quare non laudo Marianum qui addidit uocem filiis, quia Tertullianus lib. de Pudicitia cap. 9. ex hoc loco Deuteronomii legebat, Non eris uestigal pendens ex filiis Isrel.	71
Famis autem . Hunc locum non restituit Erasmus, ut putabat, sed deprauatum edidit in contextu et in scholiis. Marianus nec diligentior Erasmo, nec felicior noua deprauatione sic eum castigat, Fames autem . , productio, extensio. Prius legebatur, sed falso. Hoc est, non solum dictum fuit, quod facta sit fames; sed quod ualida etiam fames facta fuit, cum extensione quadam scriptum est. Hucusque Marianus. Deus bone, qualem habemus Hieronymum in ueteribus Editionibus! Nihil est certe genuinum, nichil sepius Hieronymianum in illis; sed pleraque conficta falsaque, ut ex presenti loco manifestum esse poterit, quem locum restitui subsidio decem Exemplarium Mss.	74




EPIST. XXII. AD EUSTOCHIUM.

Persius Satyr. 3. Et similis regum pueris pappare minutum Poscis, et iratus mamme lallare recusas? Hic pappare minutum significat puerorum pultem, quam et nos papet dicimus, ut ante nos uiri docti obseruarunt apud Calpinum. Sicut autem cibus ille antiquissimus fuit ex farina, aqua, melle seu caseo, et ouo decocto factus; ita pultes senum potuerunt ex farina et iuribus altilium confici et carnium ceterarum, unde senex importunus prandium et eiusmodi pultem nidoribus altilis et carnis probare solitus fuit. Huic lectioni ac sensui fauent ceteri Mss. Codices, legunt enim omnes accusatiuum casum, opopan et pepan hoc modo: Prandium nidoribus probat et altiles uulgo papizo nominatur: uel, et altilis genere pepam uulgo papizo nominatur: aut denique, et altilis geronepepan uulgo papizo nominatur. Cluniacensis Codex quem secuti sumus, addit super uocem pappezo, uel papio. Aliam lectionem mihi subministrare in promptu fuisset, si quid de antiquis lectionibus mutare uoluissem: ita uero legendum coniicerem, salua superiori lectione, prandium nidoribus probat ut altilis geronepopa, que uulgo pappezo nuncupatur. Certum namque ac exploratum mihi est ab adolescentia, upupam auiculam spurcissimam, quam fimus boum et stercora delectant, prandium nidoribus probare, et prepeti penna uolitare in prata illa que bouinis infecta sunt fimis et stercoribus. Potuit igitur Hieronymus senem, cui inimica castitas, inimica ieiunia, dicere geronepupam uel geronepepan, que prandium nidoribus probaret, in similitudinem upuparum ueterum nidoribus et fimis gaudentium. Si ad Grecas uoces confugere uoluerimus et lingue peregrine auxilia querere, tertio hocce diuerso modo legendum erit: prandium nidoribus probat et altiles;uulgo pappizo nuncupatur. Hoc est, senex ille, uenter popa, gulosus et insatiabilis, probat altiles prandiumque nidoribus carnium ac fumo, et libenter accurrit ad popinales delicias. Hec sunt, ni fallor, que possunt excogitari ad restitutionem huius loci. Hincque uideas frustra laborasse eos qui per iuniores grues hunc locum multis sermonibus restituere et interpretari studuerunt. Ceterum upupa que uulgo pappezo dicta erat apud Romanos secundum lectionem secunde restitutionis, nunc dicitur la plupe apud uascones: aues enim cristatas plumis, uocant aues plupades. uenatores eas insectantur, quia obese sunt et pingues, et capiuntur ultima estate cum ficedulis et ceteris auiculis que hoc tempore ualde pinguescunt. Ne quid uero desiderari possit post diuturnam meditationem nostram et laborem improbum, addamus et quartam huiusmodi lectionem que sensum habet optimum: Prandium nidoribus probat et altiles, uulgo papezo nuncupatur. uocabatur uulgo pappezo, id est, pappedo, quod nos Gallice diceremus, uieux gourmand, aut, père-gourmand; sicut in prouerbio dicimus, un uieux singe, un uieux barbon, un uieil iurogne, un maitre iurogne. Si quis meliorem ac ueriorem inuenerit restitutionem, libenter suspiciemus, modo doceat et non detrahat. Meminisse etiam iuuat lectionem hanc ultimam esse Codicis Colbertini num. 2397. qui cum omiserit uocem geronepopan uidetur nonnichil corruptus, quamuis aliunde optimum sit exemplar ac uetustum. Ex eodem tamen post inextricabiles difficultates, et isto modo legendum censeo: Prandium nidoribus probat et altiles,uulgo pappezo nuncupatur. Nulla est tam facilis et expedita lectio siue in uerbis, siue in sensu: nam senex erat ille Clericus qui prandium et altiles nidoribus probabat, unde dicitur geron o poppas, Gallice, ce uieux papa idemque uulgo papezo per iocum et contemptum nuncupabatur, sicut infans dicitur pusio apud ueteres Latinos.uestimentis et Calceamentis Fratrum: Dentur ab Abbate omnia que necessaria sunt . . . ut omnis auferatur necessitatis excusatio.
Super humeros hyacinthina lena. Locus omnino corruptus in editis libris, qui legunt; Et per humeros, hyacinthina lena forte uolitans, uel, Et per humeros hyacinthina lena Mauorte uolitans. Nihil exstat in exemplaribus Mss. de hyacinthina lena, hecque uerba conficta sunt ab iis qui contextum non intellexerunt. Legendum itaque, Et super humeros Maforte uolitans. Est autem Maforte, uel potius Marphote, uelum sericum tenue, quod nunc uocamus la ceffe, in uasconia uero la Marsouile, quod uelum in uirgunculis est album, in aliis mulieribus nigrum. uolitat sepius super humeros cum caput laxius ligatum est. Hoc nomen deriuatum non dubito a Greca uoce , que formam et faciei pulchritudinem sonat. Nam adhibetur istud ornamentum ad componendam faciem mulierum et uirginum. Qui uolunt Maforte uocem esse Aegyptiam, non satis attendunt Hieronymum Rome scripsisse hunc libellum, et de uirginibus Romanis fuisse locutum, non de Monachis Aegypti.	97
Humilis sedeas. In Ms. Codice Cluniacensi legitur, in humili sedeas loco, scabello te, etc. Alii non pauci legunt, humi sedeas, scabello te, etc.	111
Et nudi impatientia. Exemplaria tria uel quatuor Mss. et nudi ad impatientiam frigoris pedes.	112
Probat, et altilis geronepopam. Locus obscurissimus et qui restitui uix possit subsidio ueterum librorum manuscriptorum. Neque tamen dubitauerim genuinam esse lectionem Codicis Cluniacensis, si uera est in antiquis Exemplaribus: sensus enim huius lectionis mentem Hieronymi nobis representat, et in eo consequentia sermonis perspicua mihi uidetur. Prandium, inquit, nidoribus probat, et altilis geronepopam que uulgo pappezo nominatur. Certe si geronepopa siue gerontopopa, fuit senum puls siue cibus confectus ex succo altilis pingui et farina triticea, qui uulgo diceretur pappezo, Cluniacensis Codex uetustus et optime Note retinet fere quod Hieronymus ediderat. Iam quia nesciat pappam esse puerorum cibum siue pultem, et pappare, idem significare quod cibum sumere?

112
Quod Remoboth dicunt. In Mss. Codicibus hec uox non uno modo scribitur, in quamplurimis legimus Ronnuoth, in aliis Remneuoth, uel Remnoth. Tertium istud Monachorum genus uocat S. Pater noster Benedictus, Sarabaitarum; et quartum genus addit uocans illud gyrouagum, Regule Capite 1. Legat qui uoluerit Cassianum Collatione 18. que est Priamonis, cap. 4. et cap. 7. ubi de hisce Monachis disputatur. Quod autem sequitur, in nostra prouincia, non intelligas in Pannonia Hieronymi patria, uel in Italia, sed in Syria uel Palestina, ubi uitam Monachi primum professus est Hieronymus. Consule Sulp. Seuerum in Dialogo de Hieronymo loquentem.	118
Ut nemo dehabeat. Omnes Mss. Codices, nullo excepto, hanc retinent lectionem: uoce quoque dehabere utuntur antiqui Scriptores lib. 3. de uitis Patrum cap. 20. Maxime si dehabent, et egentiores sunt. Ubi uides dehabere, idem esse quod minus habere, et non ualde habere, ut putauit Marianus. Sensus itaque Hieronymi hic est, ita economus uniuersa in Cenobio moderatur, ut nullus indigeat rebus necessariis, nemo quid postulet, nemo minus habeat quam necesse sit. S. Benedictus, qui plura Regule sue Capitula ex hoc loco contexere uidetur, sic habet Cap. Lu. de

120
Nouem mensibus. In Codice Ms. Cluniacensi recentior manus nouem posuit pro decem: sed prima scriptoris manu positum fuerat decem, quod cetera retinent Exemplaria uetustissima. De nouem autem mensibus uel decem, quibus infantes in utero gestari solent, uide Medicos et rerum naturalium Scriptores.	123
Pone me sicut umbraculum in corde tuo. Multa post hec attexuit codex Ms. Bibliothece Eminentissimi Cardinalis Chizii; sed cum sint manifesto supposititia, ea negleximus.	126




EPIST. XXIII. AD MARCELLAM.

De suis socculis detrahentem. Falsam hoc loco substituunt lectionem editi libri, et ueram ponunt in margine uel in notis. Et uero quid significat designatum Consulem de suis seculis detrahente aut detrahentem? Restituenda igitur codicum ueterum lectio, »Tertio, ut designatum Consulem, de suis socculis detrahentem, esse doceamus in tartaro«: tria enim ostendebat Hieronymus de sancta Lea, primum quod gaudiis uniuersorum esset prosequenda que iam in celo coronam acceperat uirtutum. Secundo uita eiusdem breuiter explicanda fuit. Tertio docebat Pretextatum Consulem designatum, qui quondam detraxerat de socculis Lee, id est, eam contemptui habuerat, esse in tartaro, dum illa eterna beatitudine frueretur.	127




EPIST. XXu. AD EAMDEM.

Interpretantur . Pro hac uoce aliam ab ipsis confictam posuerunt Erasm. et Marian. nempe , cuius nullum exstat uestigium in Mss. exemplaribus, que constanter legunt , licet aliquantulum corruptum sit in quamplurimis, ubi etiam falso additum est, siue , et siue .	130
ELOIM et ELe, Ioannes Drusius in Notis ad librum de nomine Elohim, ueteres Erasmi et Mariani Editiones merito castigat his uerbis: Qui Hebraica uocabula adiecerunt Hieronymo, scripserunt [Figure: [Hebrew Text] 5Kb] . 1. Elohe, nimis imperite insciteque [Figure: [Hebrew Text] 5Kb] Ele, ut Manoa, Mone: Noa, Ne, Hosea, Hosee. Sed falsus, mihi uisus est uir, doctus, cum miratur Hieronymum [Figure: [Hebrew Text] 5Kb] Elohim, et [Figure: [Hebrew Text] 5Kb] Ele tanquam duo nomina diuersa posuisse; quia uere diuersa sunt, licet [Figure: [Hebrew Text] 5Kb] Ele Chaldaicum, uel Hebreum dixeris.	Ibid.
Aquila exercituum. Ms. Cluniacensis, Aquila et Theodotion, exercituum, transtulerunt.	131
ESER IEIE. Idem codex hic legit, ASER IEIE. Consule supra Annotationes nostras col. 271. et seqq. ubi fusius disputatur de decem Nominibus Dei.	Ibid.
Nonum . Quamplures Mss. codices, tetragramum habent.	Ibid.
Non interpretatum ponitur. Errorem tam Mss. quam editorum librorum hoc loco castigauimus: in illis enim falso antea legebatur sine particula negatiua, Et in Ezechiel interpretatum ponitur: cum legendum sit, non interpretatum ponitur, scilicet Ezechielis capite decimo u. 5. , quasi uox Dei Saddai loquentis. Quod Symmachus et Theodotion reddunt, , tonitru Dei potentis. Unde manifestum exstat, [Figure: [Hebrew Text] 1Kb] Saddai interpretatum fuisse , non , ut confingunt Erasm. et Marian. supra. 	Ibid.
Athenas, Thebas, Salonas. In omnibus fere exemplaribus Mss. hec mendose leguntur litteris Grecis .	Ibid.




EPIST. XXuI. AD EAMDEM.

Hebreos, legitur. Hebraica uerba sunt isthec [Figure: [Hebrew Text] 4Kb] , que in editis antea libris sic leguntur, halleluia chi tob samra, pessime z zain, per s legentes. In exemplari Hebraico Hieronymi scriptum fuisse uidetur. [Figure: [Hebrew Text] 4Kb] zammer, non [Figure: [Hebrew Text] 4Kb] zamera, ut hodie legitur.	132
Pro EIELETH. Titulus est Psalmi 22. de quo plenius disputatum est suo loco, in Notis ad Canonem Hebraice ueritatis. Consule Bibliothecam Diuinam S. Hieronymi a nobis editam. Notandum autem, pro Aieleth, in omnibus Mss. codicibus legi solitum, pro meleth: quia litteram m, et diphthongum ai facile confundunt ueteres exscriptores.	133
Ultroneas putere merces. Horatius Epistolarum lib. 2. Epist. 2. ad Iulium Florum:

Multa fidem promissa leuant, ubi plenius equo
Laudat, uenales qui uult extrudere merces.
	Ibid.




EPIST. XXuII. AD EAMDEM.

Hieronymus ad id quod refertur a Tito Liuio, Decadis III. lib. 5. de Iubellio Taurca equite Campano, et de Claudio Asellio, equite Romano. Hinc enim natum uolunt rusticum prouerbium, Cantherius in fossa. Sunt qui putent hoc loco notari Palladium Galatam, qui studiose detrahebat Hieronymo propter Scripturarum translationem nouam. Certe in nonnullis Mss. Codicibus antiquis simile aliquid reperi, nempe adnotationem istam, uel in ipso contextu, uel post contextum: Erat enim Gallus quid de translatione detraxerat. Consule que diximus Tomo III. in cap. 4. Ione Prophete, ubi Cantherius reprehendit Hieronymum. Hoc uero loco aliquem potius Montani Sectatorem subtiliter notatum puto, quam Palladium Galatam hominem Grecum qui uix hoc tempore notus fuit Hieronymo. uide Epistolam XXuI. de Semiuiris et abscissis.
Gallicis Cantheriis. Plautus in Aularia: Sint uiliores Gallicis Cantheriis. Cantherius uero est equus castratus; ita appellatus quod semine careat. Nescio an respexerit

135




EPIST. XXuIII. AD EAMDEM.

Quid prodest ad . Deprauatum prorsus hunc locum restituimus adiuti presertim Mss. codicibus duobus, uno Cluniacensi et altero San. Cygiranno, qui retinent puram et integram uocem , quam Erasmus diuinando mutauerat in . Ergodioctes autem dicitur qui urget opus, sicut Marcella urgebat Hieronymianas lucubrationes. Consule Editionem Grecam LXX. Interpretum Exodi 1. 11. et 3. Et Epitaphium Nepotiani, quem Hieronymus uocabat ; sicut Origenes Ambrosium uocat in quadam Epistola, quia Ambrosius incredibili studio quotidie ab Origene opus exigebat. uidesis Catalogum Script. Eccles. in Hippolyto.	Ibid.
Sepe querens causas. Ex hoc loco notam ac manifestam habuimus Epistolam Origenis nondum editam, que cum diuersis opusculis in Psalmos descripta legitur in perantiquo codice Ms. Greco Regie Bibliothece, sed absque inscriptione et auctoris nomine. Hanc Origenis lucubrationem quidam nostrorum editurus est aliquando.	137
Post AMUDA. Origenes in supradicto opusculo, , id est, post amuda; quod legunt etiam Mss. codices Hieronymi nullo excepto. Ex quo animaduertimus uniuersa Hebraica uocabula deprauata legi apud Erasmum et Marianum, qui pro Origene et Hieronymo nobis Massorethas obtrudunt legentes ammudeia.	138
Pro quo apud Aquilam. Male in Editione Erasmiana legitur, pro quo Aquila. Nam preterquam quod exemplaria Mss. Hieronymi retinent, pro quo apud Aquilam; Origenes ipse sic habet: , , , , , hoc est, pro quo apud Aquilam, post clypeum, et bellum, et gladium semper.	Ibid.
Post UMALAMA. Latini codices omalama, uel omalaama, quia ueteres promiscue accipiebant et legebant ou pro o, et o pro ou. In Greco Origene legimus , umalama, ut ego restitui. Erasm. et Martian. corruptissime, umilhama.	Ibid.
ANIE ARES. In Greco Origenis, , , , id est, post anie ars, hoc est, mites terre, sela. Latina quoque Hieronymi exemplaria retinent anie ares aut annie ares, siue aniares. Unde exploratum habemus antiquos Scriptores legisse in Hebreo contextu [Figure: [Hebrew Text] 2Kb] , et non [Figure: [Hebrew Text] 2Kb] aneue erez, ut falso Erasmus et Marianus legunt.	139
Cuius nos maluimus. Suspicatur Erasmus hoc loco legendum: Cuius nos maluimus in hac disputatione duntaxat prudentem imperitiam sequi, quam stultam habere scientiam nescientium. Ms. Cluniacensis retinet quod nos edidimus, plures habent peritiam sequi, sicut editi antea libri.	Ibid.




EPIST. XXIX. AD EAMDEM.

altissimum nepotum gurgitem uocat. Meminit huius et Iuuenalis. Quoniam igitur paulo superius comparauit colloquium quod per epistolas fit, conuiuio: nunc memor metaphore, uocat lectorem fastidiosum conuiuam, cuius palato nichil sapiat, nisi uehementer exquisitum, ac uariis eloquentie condimentis edulcatum. Nam res ipsa, ueluti cibus est: ornamenta dicendi, condimentum. Hec Erasmus. Quibus ego addo breuiter nullum esse codicem Ms. e tredecim aut quatuordecim quos contuli, qui non legat distincte quod edidimus. Mss. illi sunt, uaticani duo, Remigiani totidem, duo etiam Sorbonici, unus Regius, unus Colbertinus, unus Cluniacensis, unus Sangermanensis, unus Tolosanus Conuentus S. Dominici, unus Sancygirannus, et alter Collegii Nauarrensis. Hi omnes nullomodo fauent Erasmi coniecturis. Quare ut pro Hieronymo Erasmum lectori obtruderemus, res ut sunt in exemplaribus uetustissimis manere uoluimus.dicens: Mirum quam hic locus sit deprauatus in omnibus exemplaribus. Arbitror autem legendum ad hunc modum, ne Lectorem tamdiu torqueam, quam ipse tortus fui. Aquila autem, quod illi dixerunt et , id est, uestimentum et subteruestimentum, dixit et , quod subtunica est, et quod Hebreo sermone uocatur mail,[Figure: [Hebrew Text] 1Kb], , id est, superiorem tunicam, uero, quod Hebraice dicitur Ephod, cum superius pallium significet, etc. Hanc emendationem in multis peccare docet Marianus uictorius; sed nec ipse felicior in restituendo hocce loco fuit, quippe quod imitetur sepius Erasmum et Lectorem incertum relinquat genuine lectionis Hieronymiane. Nos subsidio quindecim exemplarium Mss. purum representamus contextum: non dicam autem cum quanto labore, ne eum insolenter extollere uideri possim apud emulos.
Cluniacensis codex hanc Epistolam falso inscribit ad Damasum Episcopum, et in contextu nonnulla uerba accommodat titulo ementito, ut: uerum totus in, etc. pro, uerum tota in, etc.	Ibid.
Tale conuiuium doctrine. Idem Ms. et aliquot alii, confabulationis tue tale conuiuium; consequenter etiam multi legunt hoc modo: uerum tu tota in tractatibus occuparis . . . et Scripturas legere compellis.	Ibid.
Non sunt suaues epule. Ut facilior eluceat intellectus huiusce loci, integrum describam scholion Erasmianum. Non sunt suaues epule. Locus hic in omnibus ferme codicibus uarie deprauatus habebatur. Quidam ita scriptum habebant. Que non placent ac redolent. Mihi conferenti ueterum exemplarium uestigia, uidetur ita legendum: Non sunt suaues epule, que non placentam redolent, quas non condiit Apicius, in quibus nichil de magistrorum huius temporis iure suffumat, et haud scio an pro magistrorum legendum sit magirorum, id est, coquorum. Placenta cibi genus est, olim in deliciis habitum. Apicius diligentia rei culinarie nobilitatem emeruit. Cuius extant et Commentarii nonnulli de coquendis et condiendis cibis. Hunc Plinius

140
Sed quia uector. In aliquot Mss. codicibus, uiator et internuntias. 	Ibid.
Si eloquentiam queris. Similiter hic legunt, si eloquentiam querimus.	Ibid.
Et Samuel. Aduertat Lector Hieronymum recitare Scripturas iuxta uersionem LXX. Interpretum: nondum enim nouam ediderat e fontibus Hebreis.	Ibid.
Dec Syrus mortificauit. uaticanus 342. Dec Idumeus Syro mortificauit.	Ibid.
Abimelech filii Achitoh. Abimelech legunt nonnulli codices Mss. quod apud LXX. similiter scriptum reperio.	141
Esse non possit. Ms. Regius, uestimentum esse non possit; alii quamplures, uestimenti genus esse non possit.	Ibid.
Et fuit in domo Miche. Hunc locum corruptissimum et omnis sensus expertem uoluit Marianus contra Des. Erasmum, quem carpit ista annotatione sequenti: Corruptissimus antea erat hic locus, et omni prorsus carebat sensu. Restitutus est autem LXX. interpretationis, e qua ille haustus est, ope. Sic enim illi habent Iudicum 17, ubi hec historia inuenitur; , , id est, Micha domum suam illi Deo sacrauit, dedicauitque . . . Antea tamen ex Erasmi corruptione, potiusquam correctione, legebatur, Fecit illud sculptile atque conflatile, quod fuit in domo Miche: et uir Micha, et domus eius Dei: quod quidnam sibi uellet, ad ipsum ut exponeret, pertinuisset. Sed inique Erasmum a Mariano castigatum docent omnes libri, Hebrei, Greci et Latini. Nam etsi in LXX. Romane editionis posita sit lectio Marianea; in manuscripto tamen Alexandrino exstat Erasmi genuinus contextus Hieronymianus. Sic igitur scriptum legimus. . , . hoc est, Et fuit in domo Micha. Et uir Micha, ipsi domus Dei. Quem locum explicat Chaldeus Paraphrastes, dicens: Et uir Micha, illi domus erroris. Sed clarius adhuc Syrus Interpres. uir enim ille Micha habebat fanum deorum. Denique in fonte Hebreo scribitur [Figure: [Hebrew Text] 1Kb] , ueaisch Micha, lo beth Elohim, id est, Et uir Micha, illi domus Dei; quasi diceretur, Et uir Micha, erat ille uir, in cuius domo fuit domus idoli. Hec profecto non debuit ignorare prorsus Erasmi castigator acerbus, et falsus Hieronymiani loci restitutor. Mss. porro omnes Latini codices fauent Erasmo, nullus restitutioni Mariani uictorii. Mea intererat ueritati palmam tribuere, et de ea Lectorem monuisse.	Ibid.
Coarguit igitur eorum opinionem. Plures Mss. legunt contrario sensu, Coarguitur eorum opinio, qui ut dissolubilem facerent questionem, etc. Sed retinenda ceterorum lectio, quidquid uelit Marianus contra Erasmum. Nam questio fit indissolubilis, si dixerimus cum ueteribus Grecis et Latinis, Ephod ex argento confectum; quia constanter in Scriptura Ephod ex lino uel ex auro, hiacyntho, purpura, cocco, byssoque contextum dicitur; non ex argento, ut putabant illi, qui indissolubilem faciebant questionem.	142
Et Sacerdotes Nobe hoc dignitatis sue insigne portabant. Falso hic apud Erasmum legimus, Et sacerdotes Nob bad, id est, dignitatis sue insigne portabant.	Ibid.
Et uestiuit eum . Editi legunt , iuxta LXX. Translatores editionis Romane: sed nullus est codex e quindecim manuscriptis, qui non retineat , uel . Codex Monasterii Sancygiranni, legit , alii uel . Hanc quoque lectionem inuenio in Ms. Alexandrino LXX. Interpretum. Unde mutandam minime censeo, etsi melius respondeat explicationi Hieronymiane subtunicalem; et infra dicatur LXX. interpretes posuisse et . Nec refert quod in Mss. codicibus legamus , quia imperiti exscriptores antiqui mutant e in y, ut ypenduma pro ependuma.	143
Quod illi et dixerunt. Quantum hic locus torserit Erasmi diligentiam, palam esse testatur in scholiis,

Ibid.
Audiens bar. Meminit huius erroris S. Hieronymus lib. 3. Comment. in Zachar. cap. 12. Sanctus autem Augustinus legit Bar uel Bad Quest. XII. in Iudices. Consule loca, si uolueris.	144
PHESTHA significantius exprimatur. Manuscripti non pistha, sed effertim et efferth, uel efferthain legunt. Cluniacensis, effertain significantius exprimatur; Sancygirannus, restam significantius exprimatur; Ex tot ac tantis deprauationibus uocis Hebree, satis perspicuum est legendum esse phesta in singulari, [Figure: [Hebrew Text] 2Kb] , quod hodie pistha legunt: uel certe in plurali [Figure: [Hebrew Text] 2Kb] , phesthim, iuxta effertim et efferthain, pluralia in exemplaribus Mss.	Ibid.
Quia ubicumque cum hac littera scribitur. Ex hac Hieronymi obseruatione discimus multa fuisse in ueteribus exemplaribus Hebreis diuersa ab iis que leguntur in contextu Massorethico hodierno: nam nomen Cherubim, quod Ezechielis capite decimo significat animalia, sepissime scribitur sine uau in hunc modum [Figure: [Hebrew Text] 1Kb] . Hoc ideo monemus, ut sciat Lector prudens uerba Hebraica in Operibus Hieronymianis minime restituenda esse iuxta lectionem et punctorum uocalium definitionem Massorethicam.	145
Quam uellem nunc tibi. Illud expleuit uotum in Epistola superiori ad Fabiolam, et de habitu Sacerdotis.	Ibid.
Presens percontator presentem. Mss. presens percunctato presentem. Sed nulla ibi est sensus mutatio, licet pretermissa sit ultima imperatiui uerbi littera r. Consequenter uero clausulam integram, Mater communis, etc. omittunt tam editi quam plures Mss. libri. Est autem Hieronymo admodum familiaris, ut in Epistola nunc 74. Albinam communem matrem ualere cupio: etc.	146
Iuxta Aesopici canis fabulam. Aliquot exemplaria Mss. iuxta Aesopianam fabulam, uel iuxta Aesopii fabulam. Exstat porro apologus de cane, qui cum umbram uidisset in aqua maiorem, dum ad eam diducto rictu inhiat, hoc quoque carnium, quod ore tenebat, amisit.	Ibid.




EPIST. XXX. AD PAULAM.

Nonnulli Mss. codices inscribunt hanc Epistolam ad Marcellam? sed manifesto errore et imperitia librariorum: quia in libro Nominum Hebraicorum, ad Paulum scripsisse istam Epistolam Hieronymus declarauit. uidesis supra col. 51. lin. 16. Et finem ipsiusmet Epistole.	Ibid.
Theologicen sibi uendicant. Ita legunt omnes codices Mss. excepto Cluniacensi qui habet Theologicam. Falso igitur in antea editis libris legerunt theoricem. Lectionem Mss. exemplarium nostrorum confirmat Henricus ualesus Annot. in lib. 1. Histor. Ecclesiast. Eusebii Pamphili.	147
Tres uersiculos qui sibi. Unus codex Monasterii nostri Sancti Andree secus Auenionem hoc modo legit, tres uersiculos qui subnexi sunt, etc.	Ibid.
Nisi Ethice. Idem exemplar Ms. necnon Cluniacense, retinent quod editi. Alterum Sancti Remigii, nisi ab Ethicis ipsis, etc. San Cygirannum, nisi ab Ethice ipsis exordiis, secundum, etc. Pauca legunt cum editis libris, ab Ethica habuerimus, etc.	148
Conterat Satanam. Eodem modo Question. Hebr. in Genesim, cap. 3. u. 15. Et Dominus conteret Satanam sub pedibus nostris uelociter.	150




EPIST. XXXI. AD EUSTOCHIUM.

uelle honorare Martyrem. ualde hallucinatum reperio hoc loco uirum doctum, qui putauit Hieronymum hoc sentire de Petro Alexandrino, cuius natalis dies celebratur septimo kalend. Decembris. Certe cerasa Rome non proueniunt in mense Nouembri; sed mense Iunio circa tempus natalis B. Petri Apostoli, quo die missa sunt ab Eustochio cum aliis munusculis. Hic itaque Martyrem intellige et Apostolum Petrum, qui Rome passus est.	125




EPIST. XXXII. AD MARCELLAM.

initium est, Nudius tertius, etc. Proptereaque in multis Codd. Mss. ad Marcellam inscribitur, ut suo loco obseruatum est tom. II. Edit. nostre. Altera uero Epistola superior est ad Eustochium de Munusculis.
Duas Epistolas. Una ex illis duabus Epistolis erat eadem que ad Paulam scribitur de Alphabeto Hebraico, cuius

152




EPIST. XXXIII. AD PAULAM.

Damnatur a Demetrio. Huius Epistole meminit Hieronymus Libro de Scriptoribus Ecclesiasticis in Origene, ubi monet Demetrium Episcopum tanta insania debacchatum fuisse Origenem, ut per totum mundum super nomine eius scriberet. Consulat qui uoluerit locum, et Eusebii Cesariensis Historiam Ecclesiast. Lib. uI. etc.	154
Urbe Romana. In his uerbis ansam calumniandi se inuenisse gaudet Ruffinus Libro secundo inuectiuarum aduersus Hieronymum; sed infelici iudicio hec retorquet contra suum Auctorem, ut uidere est infra in Apologia Sancti Doctoris aduersus criminatorem.	Ibid.




EPIST. XXXIu. AD MARCELLAM.

Acacius dehinc. De eodem in Catalogo Script. Eccles. »Adolescens, inquit, Cesarea eruditus est: et eiusdem postea urbis Episcopus, plurimo labore, corruptam Bibliothecam Origenis et Pamphili in membranis instaurare conatus est.«	155
Et PHE. Hic locus indicare uidetur Origenem Tractatus edidisse in litteras Alphabeti Hebrei Mss. non Phe, sed Fe constanter legunt.	Ibid.
. Omittunt editi antea libri articulum , quem tamen inueni in omnibus Mss. exemplaribus. Consequenter eadem exemplaria legunt .	Ibid.
Reprehendere non audeo. Ut probem me nequaquam proprio stomacho seruire; quin potius cum omni cautione prouidere ne quempiam ledam, scholia quedam in Hilarii Commentarios super Psalmum 126. ueritati minime consona pretermitto, contentus dixisse Auctorem huiusmodi scholiorum magnopere hallucinatum, ac quidquid scripsit contra Hieronymum, nulla opera falsum deprehendi ex sola contentione huius Epistole cum supradictis Commentariis Sancti Hilarii in Psalmum 126.	156
Executus est. Aliquot Mss. codices, et alieno errore disertius excusatus est.	Ibid.
Sexta . Ita legit Ms. Regius in aliis omnibus locis ferme corruptus. Ceteri quoque Mss. codices retinent eamdem uocem Grecam, quamuis paululum corruptam in litteris, legunt enim pro , , aut , uel . Porro uox significat acutum siue exacutum; sicut apud Hesychium dicitur recens acutus. Hinc intelligas quam falsa sit Annotatio Mariani in hunc presentem locum, ubi Erasmum reprehendit his uerbis: Sexta . Hoc est acuti sensus, ut ipsemet exponit, et sic habent omnia manuscripta exemplaria, propterea opus non est ut pro ea uoce Erasmus ex sua libidine nobis , id est exacuti substituat. Certe si uiueret nostro tempore Marianus, audacter eum prouocarem ad Mss. exemplaria Hieronymi, nullum esse sciens prorsus in quo legatur, cum uniuersa retineant quod iam obseruaui.	157
Cuiusdam librum. His proxima habet sanctus Athanasius Tomo I. Editionis noue col. 1224. Unde falsus deprehenditur scholiastes Hilarii supra memoratus, qui putabat elegantem hunc sensum ex Hilario depromptum.	Ibid.
CHAPHACH Editi antehac libri legunt iuxta morem hodiernum Caphecha; ut sic a primo ad ultimum nullum sit uerbum Hebraicum quod non corrumpant in cunctis operibus Sancti Hieronymi.	158




EPIST. XXXuI. DAMASI.

Sensus exigere uidetur, disputantibus; contra sententiam Mariani.
Excitare disposui. Duo Mss. codices, excitare debui. 	Ibid.
Et heri tabellario. Hunc locum mutauit Marianus et hoc modo contendit legendum, quoniam Etherio tabellario ad me remisso. Quam lectionem genuinam quoque existimauit Baronius in Annal. Eccles. ad annum Christi 378. Ubi uir doctus asserit Hieronymum moratum fuisse Ierosolymis, cum ad eum presentem Epistolam scriberet Damasus. Sed ego contrariam sententiam argumentis Chronologicis demonstraui supra in Prolegomenis huius Tomi secundi.	Ibid.
Noctium operis. Quamplurimi Mss. codd. legunt, furtiuis noctium operibus; alii duo, noctium horis.	159
Etiam si negasses. Editio Mariani, et Mss. codices non pauci, quod rogare uolueram, si negasses.	Ibid.
Lactantii dederas libros. Corrupte pro Lactantii, scriptum est lectitanti in duobus Mss. exemplaribus.	Ibid.
Eius usque Editi antea libri, et plurime Epistole in eis usque, etc. Sed omnes Mss. retinent quod hic editum est.	Ibid.
Philosophis disputantibus. uariant in hac uoce tam editi, quam Mss. libri: plures posuerunt disputandis, alii disputantia.

159




EPIST. XXXuI. AD DAMASUM.

cum Hieronymus posuerit Grece, aut Phenolen Latino charactere.
Interim iam et ego linguam. Editi libri, Interim tamen et ego linguam.	160
uerum quia heri diacono. Eadem difficultas que supra in Epistola Damasi ad Hieronymum, quamque haud satis expendit Marianus uictorius: nam ipse contextus Epistolarum cum antiquioribus exemplaribus Mss. ac melioris note, legendum docet, quia heri Diacono ad me misso. Sed de his in Prolegomenis nostris abundanter diximus.	Ibid.
. Corruptissimus exstat hic locus in editione Erasmiana, quam proinde merito castigat his uerbis Marianus: uitiatus maxime erat hic locus apud Erasmum; legebatur enim , et cibi confestim discussi, id est, ex improuiso et impremeditate discussi. uerum preter hoc quod hic deerat quid ab Hieronymo elucubratum esset, hoc est casus, quem ab accusando uocant, et ita uerbum non habebat casum qui eum sequeretur, uox, et superflua etiam erat. Error natus, quod aliquis Grece peritus interpretatus primo est , hec tibi confestim discussi; mox codici interpretatio admixta est, et pro, hec, subrepsit, et quia Latine uerbum Grecum fuerat explicatum. Sic enim error errorem semper gignit, etc.	Ibid.
Tertulliano nostro scilicet. Codex manuscriptus Morbacensis annorum 800. legit absque pronomine. »Tertulliano et Nouatiano Latino sermone sunt edite.«	Ibid.
tomo. Unus e Colbertinis Mss. Exemplaribus, ad Romanos tomo.	161
Hebraico conferentes sermone. Quinque Mss. cum ipso Hebraico digeramus.	Ibid.
uAIOMAR LO ADONAI, etc. Sic omnes Mss. codices. In Hebreo hodierno legimus [Figure: [Hebrew Text] 1Kb] uaiomer lo Adonailachen col horeg Cain sciobathaim iuccam. Non addit [Figure: [Hebrew Text] 1Kb] uau paragogicum in ultima uoce; sicut exemplaria Hebraica Hieronymi, qui legisse uidetur [Figure: [Hebrew Text] 1Kb] iucccamo, siue ioccamo. Hophal futurum cum affixo paragogico; quasi diceretur, punietur ipse, aut uindicabitur ille.	Ibid.
Hebdomas. Imperitia ueterum librariorum pro hebdomas, id est, septimus, substituit Hebdomadas. Neque melior est Erasmiana lectio hebdomada. Grece est septimus; et, ni fallor, hebdomos posuerat Hieronymus, non hebdomas: quia numerus est septenarius, non septimus, ut Hieronymus interpretatur.	Ibid.
Lucem ipsam ferre. Omittitur uox tremebundus in multis exemplaribus Mss.	162
Et furiate mentis agitatu. Quamplurimi Mss. codices, Et furiate mentis agitatu eum esse intelliget; uel, Et furiate mentis agitatum eum esse intelligit: aut, agitatum se esse intelligit.	Ibid.
Mortis finire cruciatus. Similiter hic habent, compendiose mortis finire cruciatus.	Ibid.
Soluat interfector. Duo aut tres soluat imterfecto. Totidem, absoluat interfectione.	Ibid.
Enoch genuit Irad. Codex Ms. Morbacensis, Enoch genuit Gaidad, iuxta uitiosam lectionem Grecorum. uidesis I. Drusii Henoch, cap. 4.	163
Ul in quodam Hebreo. Agnoscit Hieronymus, bis in hac responsione, uolumina Hebreorum apocrypha, que utrum supersint, prorsus ignoro.	Ibid.
Sui sceleris dederit. Quinque Mss. codices, suis sceleribus dederit.	Ibid.
Cataclysmum perseuerauerit. Aliquot exemplaria Mss. cataclysmum aqua, etc.	164
Longeuitate meroris. Plures Mss. longe uite merore compulsus.	Ibid.
Sacrati, in Euangelio: Sex exemplaria manu exarata, sacrat in Euangelio positum debitorem.	165
Octo ferme. Non, decem et octo ferme; sed, XuI. ferme, ponunt quamplures Mss. codices.	Ibid.
Ad Finees. Sex aut septem Mss. hic legunt, Ab Amram et ad Finees.	166
iuxta quosdam uocat. Disputant Grammatici atque interpretes Scripture Sacre, de uoce siue , que legitur 2. ad Tim. 4. 13. cuius meminit abundanter Eduardus Leigh, in sua Critica sacra, pag. 343. Sed quod Hieronymo proprium, hic tantum proponere debemus. Igitur octo codices Mss. quos ego diligenter et oculis curiosis lustraui, sic legunt uerbum antea dictum: quod Paulus Phenolem; uel, quod Paulus Penolon, siue Penolem uocat; unus Monasterii S. Cygiranni, quod Paulus Penulam uocat. Falso itaque legunt Erasmus et Marianus, et ,

167
uAMUSIM ALU. Hebraice est [Figure: [Hebrew Text] 2Kb] quod legunt apud Hieronymum: uahamusim alu bene Isrel meerez Mizraim.	Ibid.
AMESA DOR. uitiatus omnino hic locus in antea editis libris: nam pro [Figure: [Hebrew Text] 3Kb] Amesa dor, ut posuit Hieronymus, genus mutarunt et ordinem uerborum, legentes [Figure: [Hebrew Text] 3Kb] Dor amisi, genere masculino contra fidem omnium codicum Mss. Epistole ad Damasum.	Ibid.
In Sacerdotio Dei. Omnes fere Mss. codices legunt hoc modo, connumeratus Moysi in Psalterio, ad, etc. Scilicet Psalmo 98. u. 6. »Moyses et Aaron in sacerdotibus eius: et Samuel inter eos, qui inuocant nomen eius.« Connumeratur quoque Samuel, Moysi, Ierem. 15. 1. »Si steterint Moyses et Samuel coram me«, etc.	168
Semper ignorans. Editi libri, Et per singulos filios septem ignorans. In pluribus Mss. consequenter legitur, usque ad Dauid nescit.	169
Posset occidere. Hoc loco similiter Erasmus et Marianus et eum, qui postea fratrem, si posset, occideret.	Ibid.
uox quidem. Aliquot exemplaria Mss. uox hec, uox Iacob est. Alia, uox, uox Iacob est.	Ibid.
Teneros et bonos. Editi antea libri sit legunt, dociles et innocentis anime significat. Stola uel uestimentum Esau, etc. Omnes autem Mss. codices nostri uaticani, Gallicani et Germani constanter retinent quod posuimus. Subauditur ergo uox sunt, uel significantur. Hedi namque teneri et boni sensu allegorico dociles anime sunt et innocentes.	170
uirtutem resurrectionis. Manuscripta non pauca exemplaria uetustissima et optime note, odore perfruitur; resurrectionis et regni aperta uoce pronuntiatio.	Ibid.
Appropinquent dies passionis patris mei. Omnes Mss. codices ita legunt, appropinquent, etc. nullus habet appropinquant iuxta mutationem Mariani.	Ibid.




EPIST. XXXuII. AD MARCELLAM.

Rheticii Augustodunensis Episcopi. Meminit huius Rheticii in Catalogo uirorum illustrium, et in Epistola secunda ad Florentium his uerbis: »Plurimum queso, ut tibi beati Rheticii Augustodunensis Episcopi Commentarios ad scribendum largiatur, in quibus Canticum Canticorum sublimiori sensu ille disseruit.	171
esse uocabulum. Erasmus, homonymum esse uocabulum: porro idem est quod equiuocum, cum eadem uox diuersas res significat, ut Tharsis nomen hic positum significat Indie regionem, lapidem pretiosum et ipsum mare.	172
TAU littera commutata. Diuerse sunt huius loci editiones; Erasmiana sic legit, Licet Iosephus pro littera mutata Grecos putet Tarsum appellare pro Tharsis. Marianus aliter, licet Iosephus, pro littera mutata, Grecos putat, etc. Ipse autem Iosephus Antiqq. lib. 1. cap. 7. de eodem uocabulo hec habet; , , id est, commutato Tau pro Theta ad uocationem. Que haud dubie genuinam ostendunt lectionem quam restituimus ad fidem exemplarium Mss.	173
Cothurno fluens. Altum dicendi genus, cothurnus dicitur, et usurpabatur apud Tragedos: unde et uirgilianum istud Eclog. 8. Sola Sophocleo tua carmina digna cothurno. Hieronymus in Epistola ad Florentium uidetur fauere huic expositioni, dicit enim Canticum Canticorum sublimiori sensu edissertum fuisse a Rhetico Augustodunensi.	Ibid.
Ut nemo posset. Cluniacensis codex addit, de posteris.	Ibid.




EPIST. XXXuIII. AD EAMDEM.

Inscribitur hec Epistola in Mss. Libris, de Conuersione Blesille. Quod quidem recte dicitur, cum in hac Epistola et de egrotatione Blesille, et de eiusdem conuersione scripserit Hieronymus.	Ibid.
Que denique. Hunc locum antea restituimus in Commentariis eiusdem S. Hieronymi in cap. 2. Epist. ad Titum, ubi ita legendum diximus: »Licet sint plurime que nec canos suos erubescunt, et ante gregem nepotum trementes, ut uirguncule componantur.« Hic si addatur particula ut, sensus erit liquidus, id est, licet ante gregem nepotum sint trementes uetule, tamen comuntur et poliuntur quasi uirguncule. Sine tali particula phrasis est ironice proposita, trementes uirguncule: quasi diceret, pre senectute trementes sunt uirguncule quas imitantur.	175




EPIST. XXXIX. AD PAULAM.

note. Ceteri cum editis Libris omittunt sentiens, etc. usque ad Confidimus. Nonnulli etiam legunt, Confidimus, uera probantes que dicimus; Nunquam est sera conuersio.
Semianimis lectulum. In aliis Codicibus Mss. legimus eodem sensu: semianimem in lectulo uallaret, etc.	177
Secura esto. Hoc modo legit Codex Cluniacensis optime

177




EPIST. XL. AD MARCELLAM.

Miror Erasmum, et Marianum presertim, cur mutare uoluerint titulum et inscriptionem huius Epistole; inscribitur enim in omnibus Mss. Codicibus, id est, in uiginti uel amplius, quos uidi, non Bonaso; sed Marcelle in hunc modum: Hieronymus ad Marcellam de Onaso. uel alio modo: Incipit de Onaso ad Marcellam; aut quid simile. Deinde falso mutarunt nomen Onasi in Bonasum; cum nullum sit exemplar Ms. in quo non legamus de Onaso; et Onasus Segestanus in contextu Epistole. Fausto uero uocabatur nomine Onasus, id est, Onasimus, uel Onesimus; quod utilis et decorus siue respondens intelligitur in libro Nominum Hebraicorum: non a Naso, Bonasus, ut ridicule existimant antiqui editores, qui non attendunt hominem fausto nomine uocatum, cachinno fuisse uexatum ab Hieronymo, propter enormem nasum uel feditatem eiusdem nasi, Nasus non uideatur in facie, etc.	186
Onasus Segestanus. Ita legimus in omnibus Mss. Exemplaribus, neque puto aliquod uidisse Marianum uictorium in quo Bonasus scriberetur. Erat porro Onasus ex Egesta siue Segesta urbe Sicilie, ubi emporium est Egestanum siue Segestanum.	187
Quia fausto uocaris nomine. Iam dixi superius faustum illud nomen fuisse Onasus quasi diminutum et abbreuiatum ex Onasimus siue Onesimus, quod nomen decorum significat in Libro Nominum Hebraicorum.	Ibid.
Optent te generum. Codices Mss. Formosum te optent generum Rex et Regina, Puella, etc.	Ibid.




EPIST. XLI. AD EAMDEM.

Toto nobis orbe congruo. Nolo incusare Erasmum alicuius doli in hac deprauatione contextus Hieronymiani: sed uix possum non redarguere Marianum uictorium, qui Erasmum hoc loco castigare nesciuit, ueterum Codicum auctoritate ac consensu subnixus; legunt enim, toto nobis orbe congruo, et non toto anno, tempore nobis congruo. Ergo nobis uniuersus orbis congruebat in obseruatione Quadragesime.	189
Et semiuirum. Abscissum uocat et semiuirum; quia Montanus erat ex Phrygia, ubi Cybelis sacerdotes castrari solebant.	190




EPIST. XLIII. AD EAMDEM.

Ligna non cemam. Non necesse erat ligna cemere ad arcendum frigus, quia sylua prope Bethleem abunde ligna suppeditabat: et si emenda fuissent, uiliori pretio poterant comparari.	194
In terra. uale. Que sequuntur in editis libris, non exstant in Mss. codd. et ab imperitis scriptoribus ex precedenti Epistola Paule et Eustochii huc quoque translata non dubium est.	Ibid.




EPIST. XLuI. PAULAE et EUST. AD EAMDEM.

Certe si etiam. Cicero in uerrem in Diuinat. Si optimis a pueritia disciplinis atque artibus studuisses, et in his elaborasses, si litteras Grecas Athenis, non Lilybei; Latinas Rome, non in Sicilia didicisses.	206




EPIST. XLuIII. AD PAMMACHIUM.

est dicunt aduersus ea que dicunt gentiles. Nos uero retinemus quod legimus in octo Exemplaribus manuscriptis.
In quamplurimis Mss. exemplaribus alius est titulus huius Apologie, nempe: incipit Liber Apologeticus ad Pammachium; uel, Epistola S. Hieronymi Apologetica ad Pammachium. Hieronymus autem Prefatione Commentariorum in Ionam, uocat Apologeticum; et Prefatione Lib. I. in Ieremiam, appellat Apologiam. Legat eiusdem Operis Apologiam quam ante annos plurimos aduersum magistrum eius gaudens Roma suscepit, et tunc animaduertet, etc.	211
Tullius tuus. M. Antonius apud Ciceronem, de Oratore lib. 1. et pro A Cluentio. Consequenter legunt editi ac plures Mss. Codices, primam causam esse uictorie, etc.	212
Roma audire non potuit. Sic legunt antiquiores Mss. Codices: alii cum editis addunt nomen uictorini, et uictorini Martyris, sed falso.	Ibid.
Sicut coheredes. Hunc locum pretextu uulgate Latine deprauat Marianus, legit enim contra consensum omnium Mss. codicum, sicut dispensatores, etc.	215
Legimus, eruditissime uir. Codex unus Ms. legit in singulari, Legimus eruditissime uir, etc., quasi Pammachium solum Hieronymus alloquatur. Sed que sequuntur huic sensui repugnant, Legite Tullium, etc.	222
Problematibus diaboli. Plures Mss. Codices legunt hoc modo: Considerate quibus argumentis et quam lubricis problemata diaboli spiritu contexta subuertant. Consequenter editi libri sic mutant contextum Hieronymi: Sed quod necesse

223
Quorum Cyprianum. Nulla fide hic pro Cypriano Hilarium obtrudunt Erasmi et Mariani Editiones: cum omnes Mss. Codices nullo excepto ueram ac genuinam retinent lectionem, Quorum Cyprianus de septenario, etc. Errorem Mariani habes confutatum Prefatione in Opera S. Hilarii Pictauiensis, edita nuper a Domno nostro Petro Coustant.	232




EPIST. XLIX. AD PAMMACHIUM.

. Contextum alium confingunt Erasmus et Marianus, legentes uerba que in nullo reperiuntur Exemplari manuscripto: »Apologeticum ipsius operis tibi misi et quem , et te poscente edidi. Quem,« etc.	
Inter ueritatem. De solo libro Iob in ueteri Translatione mutilo ac uitiato hec dicit Hieronymus; non de ceteris libris ueteris Testamenti, ut imperite notat Erasmus, qui scatet erroribus in notis ad hanc Epistolam Hieronymi.	Ibid.




EPIST. L. AD DOMNIONEM.

omnes Scriptores censoriam accepit uirgulam Monachus iste reprehensor Librorum in Iouinianum, omnes nos non meremur appellari Scriptores, nouo isto Attilio censore et iudice; quia, ut infra dicitur, nullus est in terris qui eius eloquentie non displiceat.
Monachum rumigerulum. Ruffinus non est iste Monachus, neque ille seipsum prodit, ut multi putant ex libro secundo Inuectiuarum aduersus Hieronymum, ubi legimus. »Cum libellos eius, quos aduersus Iouinianum scripsit, reprehendissem; cuidam Domnioni beate memorie seni, qui sibi hoc ipsum indicauerat, ipse respondens excusat, et dicit, nullo genere potuisse fieri se errasse, hominem qui omnium haberet scientiam. Cum ergo enumerasset uel syllogismorum genera, uel dicendi ac scribendi artes, quas uidelicet ille qui eum reprehenderat ignoraret, continuo subiungit hoc: Stultus, inquit, qui me putauerim hoc absque philosophis scire non posse:« etc. Non legas cum imperitis librariis reprehendissem in prima persona; sed in tertia, reprehendisset quidam, Domnioni beate memorie, etc. De alio enim, non de seipso loquitur Ruffinus, ut ex uerbis consequentibus manifestum est.	236
. Erasmus post uocem syllogismos legebat in suo exemplari manuscripto osanoistois; notauit propterea in scholiis suis, forte legendum syllogismos nectere, id est, cornutos. Marianus uero dicit se reperisse in quibusdam Mss. Exemplaribus , id est, syllogismos indissolubiles. Ne cuiquam detrahamus, sufficiat lectorem monuisse, nullum apud nos inueniri Exemplar Ms. ubi hec uox legatur. In manuscripto quidem sancti Cygiranni codice Latinis litteris legimus, syllogismis usianusitois texere; et in aliis multis Grecam uocem, sed cuius uestigia nichil renuntiant de Mariani. Tandem nactus sum codicem manuscriptum Cluniacensem in quo genuina retinetur lectio, syllogismos , syllogismos non concludentes. uide Synesium epist. 154.	Ibid.
. Hoc loco perperam addita est uox Greca , que in nullo apparet Exemplari manuscripto.	237
Religionem nostram pugnam facere. Codex S. Theoderici prope Rhemos, Et religione nostra pugnam facere. Editi, et religionem nostram paganam facere.	238
. Grecam uocem retinent antiquiora Exemplaria, Cluniacense presertim et aliud Monasterii S. Theoderici. Codex unus Sorbonicus legit Latinam solum interpretationem, cui ego responsum dedi ut potui. Quod Erasmus et Marianus sequuntur: unde coniicio eos recentioribus usos fuisse manuscriptis Exemplaribus, et quidem perpaucis, aut certe ea negligentius contulisse cum prioribus editionibus Epistolarum Hieronymi. Utique qui restitutas a nobis in hac tantum Epistola uoces Grecas perlegerit, animaduertet quantum distet inter ueritatem et mendacium, inter diligentem ac preproperam uel neglectam editionem.	Ibid.
. Erasmus haud mediocriter sudauit in restitutione huius loci; quem ita sibi concinnauit e certissimis litterarum uestigiis: pellamus Attilio iudice. At si habuisset copiam Mss. codicum, facile factu fuisset inuenire quod querebat; nam recentiores Latine retinent lectionem eius. Talis est Sorbonicus qui legit: Omnes conscriptores pellamus Attilio iudice. uerum corrupta ac uitiata lectio hec est; retinendaque prorsus illa nobis uidetur, quam ex consensu ueterum Mss. codicum restituimus. Omnes enim legunt, ; uariant autem in ultimis uerbis, alii legentes appellamus, pro appellamur, et a tali iudice, pro Attilio iudice. Cluniacensis codex melior ac uetustior retinet appellamur, et prima manu habuit Atalu iudice, nunc uero A tali iudice. Hec omnia nos docuerunt genuinam lectionem, Hieronymi, appellamur Attilio iudice; id est, si in

239
Gnatonici uel Phormionici uocentur. Gnathon insignis adulator fuit, Phormion impudens parasitus. His discipulis dignus erat censor Monachus, garriens per domos et medicorum tabernas.	Ibid.
Paratorum semper ad lites. Hic deesse uidetur uerbum aliquod in manuscriptis; legunt enim omnes excepto Sorbonico, scurrarum est et parasitorum semper ad lites. Sorbonicus codex sensum retinet perfectum, scurrarum est, et paratorum semper ad lites. Cluniacensis delet in uoce parasitorum, medias litteras s et i, ut sit paratorum ad lites. San-Cygirannus e contrario super paratorum, addit easdem litteras, s et i, ut legatur parasitorum. In tanta uarietate lectionum retinemus paratorum semper ad lites. Quia hec est natura scurrarum, non parasitorum, quorum sepius interest non litigare.	240




EPIST. LII. AD NEPOTIANUM.

Nepotiane carissime. Duo ex uiginti Mss. codicibus quos habui ad collationem huius Epistole, sic legunt: »Petis, Nepotiane carissime; litteris transmarinis, et crebro a me petis, ut tibi in breui uolumine,« etc.	254
uel Atellanarum ludicra. Atella, Campanie oppidum, a quo ludi Atellani. Fuit enim in illo amphiteatrum egregium. Steph. Idem legimus in aliquot Mss. Codicibus ad marginem; in uno Exemplari Bibliothece Colbertine, num. 28. 7. et in altero Collegii Nauarrici, ita scriptum reperi. Atella est oppidum Campanie, ex quo Atellani dicti, uel, inde Atellani. Atellana autem genus est Comedie obscenioris et lasciuioris; ab Atella ciuitate Oscorum sic uocatum, ut testis est Liuius libro septimo. Idem S. Hieronymus infra ad Sabinianum: »Repertum est facinus, quod minus fingere, nec scurra ludere, nec Atellanus posset effari.«	255
Chameunie, etc. Chameunie dicuntur humi cubationes: quam Grecam uocem alibi etiam retinet Hieronymus, quia Latine haud satis commode potest exprimi. autem intelligitur humi, cubile. Inde , cum quis in nuda humo cubat.	256
Non proderunt eis. Editi post uerba proderunt eis, retinent additamentum sequens: »Nonnulli enim sunt ditiores Monachi, quam fuerant seculares: et Clerici, qui possident opes sub Christo paupere, quas sub locuplete et fallace diabolo non habuerant: ut suspiret eos Ecclesia diuites, quos mundus tenuit ante mendicos.« Nihil simile legimus in Mss. Codicibus uiginti, nisi tantum in Ms. ueteri Codice Colbertine Bibliothece, num. 635. qui habet additamentum, non intra contextum; sed in margine inferiori nec prima manu: unde potuit in recentiora Exemplaria, et inde in editos libros deriuari. Desumptum est autem ex Epistola consequenti.	259
Attrita frons. Hic quoque addunt nonnulla, legentes: attrita frons, cui nundine, fora placent, etc.	Ibid.
Inopie prouidere. Duodecim uel quindecim Mss. Codices legunt cum Erasmo, pauperum opibus prouidere.	261
Illud Domitii. Nomen Domitii retinent omnes Mss. Codices: illud tamen L. Crasso tribuunt Cicero. ualer. Maxim. et Fabius lib. 6. cap. 3. Iliud Crassi: Ego te Consulem putem, cum tu me non putes esse Senatorem? De Domitio uide Eusebium in Chronicis, anno Domini XLuI. et Fabium lib. 12. cap. 11.	262
Quinto Gallio. Pro Gallio quidam Mss. legunt Gallo; sed uetustiores retinent Gallium.	263
Quanto melius erat. Huius contextus ordo est omnino preposterus in omnibus fere Codicibus Mss. nam in illis legimus: »Et conscientia repugnante, pharisaica ambitione circumdari. Inde pendet Euangelium, inde Crux et Prophete. Fidelis mecum Lector intelligis quid taceam, et quid magis tacendo loquar. Tot regule, quot species gloriarum. Quanto melius erat hec non in corpore, sed in corde gestare; Dominum habere fautorem, non aspectus hominum. uis scire.«	267
Inde Crux et Prophete. In editis libris Erasmi et Mariani, inde Lex et Prophete; sed falso, nam omnes Mss. nostri, id est, plus uiginti retinent uocem Crux. Quod uerbum sensui huius loci congruit, ubi questio est de Euangelio siue Apostolica doctrina, ut ipse Hieronymus interpretatur. Deinde in fimbris et phylacteriis Sacerdotum potuit imago Crucis Dominice representari: quare legendum optimo sensu: Inde pendet Euangelium: inde Crux et Prophete, siue sacra Apostolica doctrina, que tota est de Cruce Domini.	Ibid.




EPIST. LIII. AD PAULINUM.

Herod. lib. 3. Thalia dicto. ual. Max. lib. 4. c. 1. Iohan. Salisbur. in Epist. ad Henricum Comitem: Rodigin. lib. 29. cap. 4.
Famosissimam Solis mensam. De famosissima mensa solis

271
Tamen : Greca hec retinent Mss. Codices, editi legunt, tamen uirtute totus est.	272
Ad Timotheum scribit. Mss. fere omnes Codd. legunt sine prepositione ad, hoc modo; Timotheum scribit, etc.	Ibid.
, Latina sunt Grecis permixta in multis Codd. Mss. scinditur in doctrinam , in rationem et usum.	275
Sola Scripturarum. Pro lege omnium Exemplarium Mss. libri ante nos editi retinent uerbum, lingua.	Ibid.




EPIST. LIu. AD FURIAM.

Genuinus infingit. Mss. codices duo, genuinus liuor infingit; alii duo, sermo genuinus infingit: ceteri sex uel octo retinent lectionem editorum librorum.	283
Ubicumque uiderint Christianum. Hec est genuina lectio Hieronymi, ut exploratum nobis est ex Ep. 19, alias 23. ubi Latine idem affertur prouerbium, impostor et Grecus est. Confer utramque Epistolam, quia in eis multa similiter dicta inuenies de mulierum ornatu, etc. Editi falso addiderunt post Greca, uocant impostorem, detrahunt. Nihil tale reperitur in codd. Mss.	284
Exit fama de mendacio. In pluribus Exemplaribus Mss. Exit infamia, etc.	Ibid.
uiperinis orbibus. Hic similiter legunt, uiperinis coloribus.	Ibid.
Incentiua aufero uoluptatum. Quamplures Mss. codd. incentiua assero uoluptatum.	287
Stultus sapientior erit. Marianus legit stultus sapientior erit. Hoc quoque legunt plures Mss. codd. sed ex sensu uerborum Hieronymi, Erasmianam retinemus lectionem.	290
Quod augustior urbe Romana. Formula usitata Hieronymo, quid Bethleem uocat Roma augustiorem propter Christum Ducem et Imperatorem nostrum. uide Prefat. Comm. in Ecclesiasten, Pref. in librum Didymi de Spiritu Sancto, etc.	291
Ut uenefica, etc. Marianus alium habet in hisce uerbis ordinem, sed sine codd. Mss. auctoritate.	292
Quidam imperite. Inter alios sanctus Ambrosius libro de uiduis.	293




EPIST. Lu. AD AMANDUM.

Reperi iunctam Epistole. Qua auctoritate Erasmus et Marianus mutare uoluerint ordinem et seriem contextus huius Epistole, nullus uideo; cum omnes Mss. codices serie perpetua et consona hic retineant, Reperi iunctam, etc., et infra tertiam Questionem siue extremam propositionem de resurrectione.	297
Utrum mulier relicta. De Fabiola id forte intelligendum, de qua suo loco dicemus.	Ibid.




EPIST. LuI. AUGUSTINI.

Fratri et compresbytero Hieronymo Augustinus. Hanc salutationem retinent omnes Mss. codices: sed Corbeiensis noster num. 675. addit in fine uocem Presbyter. Et reuera tunc temporis non erat Episcopus sanctus Augustinus, sed Presbyter duntaxat.	300




EP. LuII. AD PAMMACHIUM.

. Latine scribitur in Mss. codicibus logodedali. Exscriptor Codicis sancti Theodorici ignarus huius sermonis, aliam finxit uocem, quam intelligebat: Respondeant ergo didascali et fastidio i, etc. Sunt autem legodedali quasi uocum artifices opifices. uide Ciceronem in Oratore et Platonem in Phedro.
. Excusandus utcumque Erasmus est, quod obtruderit in hunc Hieronymi locum, Grecum atque Latinum contextum falsum: nam ipsi erroris occasionem prebuerunt Mss. codices nonnulli hoc modo legentes: , quod interpretantur Latine, honestum auribus omnium. Erasmus itaque ad normam Greci sermonis restituere uoluit eadem uerba, eumdemque sensum; ideo sine scholiis hec nobis edidit, , id est, reuerendum auribus omnium, noluisse transferre Idem legimus apud Marianum uictorium: doctus autem Grauius in Annotationibus lectionem hanc sequentem indicat ex uetusto Exemplari 3 . Sed ne longum faciam, false sunt ac deprauate huiusmodi lectiones; uera et genuina, quam e quinque uel sex Exemplaribus antiquis manuscriptis restituimus. Eamdemque indicare uidentur uerba precedentia, pro honorabili dixisse, carissimum: et maligna interpretatione, quod nefas dictu sit, noluisse transferre. Accusabant ergo Hieronymum, quod uerba honoris gratia dicta Ioanni Ierosolymitano, id est, honorabilem, et reuerendissimum Patrem, noluisset transferre.	306
Faciunt ne intelligenda. Ex Prologo Terentii in Andriam sumpta hec sunt; significantque Gallico sermone, Ils font fort les entendus, mais ils n'y entendent rien. Aliqui ne scribunt cum diphtongo; sed in Mss. codicibus ne scriptum reperio.	308

312
ELI ELI. Quia Matth. cap. 27. uers. 46. legimus. Eli, Eli, lamma sabacthani, ex Chaldeo [Figure: [Hebrew Text] 1Kb] sebacthani, exscriptores nonnulli pro lama azabtham Hebreo et Hieronymiano, posuerunt in hac Epistola lama sabactani. Sed retinenda lectio meliorum et plurium Mss. Codicum, ubi legimus azabctani, sicut in Psalmo 21. non sabactbani quod Chaldeum est.	315
Tamen iure. Marianus putabat legendum, uires obtinuit. sed frustra: nam Mss. retinent iure obtinuit. E contrario de Aquile uersione dicitur, iure proiicitur a nobis.	316
Quis enim. Hunc locum deprauatissime editum apud Erasmum et Marianum, primus restituit eruditus Grauius, non imperita presumptione secundum sciolorum recentiorum morem, sed subsidio ueterum Codicum manuscriptorum quibus religiose ac prudenter utebatur. Huius scriptoris fidem atque diligentiam imitatus, nonnulla supplere curabo in eadem restitutione pretermissa ab ipso uel mutata. Totus itaque locus ex nouem Mss. Codicibus a nobis sic integre restituitur: Quis enim pro frumento et uino et oleo, possit uel legere, uel intelligere. , , quos nos possumus dicere fusionem, pomationemque, et splendentiam. Aut quia Hebrei non solum habent ; sed et , ille et syllabas interpretatur et litteras; dicitque : Quod Greca et Latina lingua omnino non recipit? Huius rei exemplum ex nostro sermone capere possumus, etc. Quisquis ista contulerit cum ueteribus Editionibus, liquido peruidebit nec uerba, nec Hieronymi sensum in eis fuisse positum. Ait igitur sanctus Doctor, num quia Hebrei in sua lingua habent non solum articulos, sed litterarum etiam annexiones, Aquila proselytus et contentiosus interpres debuit illa arthra et proarthra reddere, ac pro uerbis Hebreis [Figure: [Hebrew Text] 2Kb] eth hasschameim ueeth haarets, Grece dicere, . Hic uides [Figure: [Hebrew Text] 2Kb] eth uocatum fuisse syllabam et articulum; [Figure: [Hebrew Text] 2Kb] be uero litteram et proarthron, siue connexionem et commissuram. Que sane uera ac docte notata concedunt omnes Hebraice lingue periti.	Ibid.
Dixit . Nescio cur Erasmus et Marianus hic quoque deprauare uoluerint contextum Hieronymi, legentes , non : cum sic legamus in cunctis Mss. Exemplaribus; et plerumque dicatur de opinione arroganti et stulta, quam aliquis de se concepit.	317
Ad ceroma. Ceroma unguentum est quo athlete ungebantur ad palsestram, cui certamini bos est ineptissimus.	Ibid.
Melanii magistrorum eius. Sic legit codex Cluniacensis, alii Melanie, ut iam obseruatum est supra in I. Epistola.	Ibid.
In quibus loquendi, etc. Hanc sententiam Erasmus male editam peiori illustrauit scholio. Omnes Mss. uerum Hieronymi sensum ac uerba retinent. Ceterum multa pretermittimus sine scholiis et adnotationibus, ne uideamur eruditi lectoris memorie atque diligentie diffidere.	318




EPIST. LuIII. AD PAULINUM.

Dum adhuc canis. Omnes Mss. Codices hanc retinent genuinam lectionem: editi legunt, dum nondum canis, etc.
Bonus homo. In decem uel duodecim Exemplaribus Mss. huiusce Epistole iste titulus est et epigraphe: »Incipit Epistola S. Hieronymi ad Paulinum Presbyterum de institutione Clericorum uel Monachorum, et de diuine Historie expositionibus diuersis.«	Ibid.
Surgite abeamus. In cenaculo Christum fuisse, quando hec uerba locutus est, manifeste probatur ex Euangelica historia: sed cum de Iudeis a Deo derelictis disputaret Hieronymus, et duo testimonia ad probationem coniungat, quorum unum in Templo dictum non dubium est e capite 24. u. 1. Matthei, potuit consequenter dicere hec uerba Christum in Templo fuisse locutum ad discipulos et ad Iudeos, qui in Templo confidebant. At si cui non placet hec interpretatio, uolueritque legere, in cenaculo: ostendat etiam quomodo ad Iudeos in cenaculo dicere Christus potuerit, Relinquetur uobis domus uestra deserta. Ex hoc loco facile defendo nostram annotatiunculam in Commentariorum Isaie caput primum, quam euentilatam habet curiosus lector in Appendicibus apologeticis huius Tomi Iu.	320
Peregre uiuere. Hec est lectio omnium Codicum Mss. quam non intelligens Marianus mutauit in periculosius uiuere. Peregre autem uiuere significat cum animi distractione uiuere propter secularium consortia et colloquia.	324

326




EPIST. LX. AD HELIODORUM.

Celesti Ierusalem. Quod in celesti Ierusalem uisa sint post Christi resurrectionem corpora Sanctorum, id affirmat Hieronymus uulgatam secutus opinionem, qua credimus Christum in celum adduxisse Sanctos qui secum resurrexerant, quando secundum Matth. cap. 27. uisa sunt corpora multa Sanctorum, qui dormierant in sancta ciuitate, et apparuerunt multis. Attamen in Epistola Paule et Eustochii ad Marcellam, res eadem uidetur minime probata, dicunt enim: »Nec statim Ierosolyma celestis, sicut plerique ridicule arbitrantur, in hoc loco intelligitur; cum signum nullum esse potuerit apud homines Domini resurgentis, si corpora Sanctorum in celesti Ierusalem uisa sunt.«	333
Quam uarie linguis. Ex octauo Aeneidos uirgilii libro hec adduxit: Incedunt uicte longo ordine gentes.	
Quam uarie linguis habitu, tam uestis, et armis.	Ibid.
Quas nationes fidei. Ita legunt uetustiores Mss. Codices, alii cum editis, Quas nationes sub Crucis titulo dedicauit.	334
Bessorum feritas. Qui sint Bessi et Pelliti populi non fuit compertum docto Grauio. Ego uero non dubitauerim fuisse populos Thracie, de quibus Ouidius hec habet libro sexto Tristium:

uiuere quam miserum est inter Bessosque Getasque.
	
Deinde libro quarto de Ponto, Elegia 10. Getas uocat Pellitos, quia scilicet pellibus tegebantur ad arcendum frigus, sicut et hodie populi septentrionales: Bessorum feritas quoque notior nobis est ex Diomede rege Thracie, qui cum equos suos humana carne aleret, ab Hercule uictus, equis suis in pabulum est obiectus. uide eumdem Ouidium in Ibin, et 9. Metamorph. Inferie porro mortuorum, ait Seruius, sunt sacra mortuorum que inferis soluuntur. Unde uirgilius 10. Aeneidos:

uiuentes rapit, inferias quos immolet umbris.
	
Dare etiam inferias manibus dixit Ouid. 5. Fastorum, et mittere inferias extincto alicui, 11. Metam. Sacrare umbris eternas inferias, Stat. lib. 3. Inferie igitur erant sacra mortuorum, ab inferis dicte. Sane, inquit idem Seruius, mos erat in sepulcris fortium captiuos necari: quod postquam crudele uisum est, placuit gladiatores ante sepulcra dimicare, qui a bustis, bustiarii dicti sunt. Pro manibus et umbris Hieronymus uidetur hic accepisse inferias: uirgilius pro uictimis lib. 11. Aeneidos.

uinxerat et post terga manus, quos mitteret umbris
Inferias, ceso sparsuros sanguine stammas.
	Ibid.
Ubicumque eum. In quibusdam Exemplaribus emendatores Codicum manuscriptorum posuerunt, Ubciumque eum quereres, in Ecclesia inuenires. Idque secutus est Erasimus et post eum Marianus uictorius.	340
Imo minus regi, quam Episcopo. Hec est genuina lectio in omnibus ueteribus Exemplaribus Mss. In Cluniacensi manus recentior mutauit ordinem uerborum, imo minus Episcopo quam regi. Sed prima lectio uera et germana est, ut ex consequentibus uerbis liquido demonstrari potest. Editi falsatam retinent lectionem.	342
Hic seruituti donatur. Plures Mss. Codd. hic seuitute dominatur.	Ibid.




EPIST. LXI. AD uIGILANTIUM.

sermonem. Hoc uerbum non significat inconditum uel incompositum: sed non connexum, non coherentem; uel proprie ineptum, et non conuenientem. A themate uel a uerbo ; non uero ab , ut Erasmus docet in scholiis.
Iustum quidem fuerat. Permulta addita reperio in Ms. Codice Cluniacensi, ut hic statim ab initio, Utile quidem iustumque fuerat, etc. Infra ad uoces Grecas retinet interpretationes, que in aliis Exemplaribus non comparent.	347
. Cluniacensis Codex addit interpretationem Grecorum uerborum hoc modo: Tibi soli licet , id est, sapientissimo cerebro, de cunctis, etc.	349
. Hic omittunt editi uoces Latinas, paruulorum quoque uoce cantatum, quamuis legantur in cunctis Exemplaribus manuscriptis. Codex uero Cluniacensis partim Grecis litteris ita totum locum retinet: Alioquin preferrem omnia prelia tua et tropheum, paruulorum quoque humero portatum, et eorum uoce cantatum. Sed, etc. Solus hunc habet contextum deprauatum: alii pene omnes legunt , forsan pro , id est, tropheum gestantem. Unus Colbertinus legit pro uoce a nobis retenta. Est autem sensus iste Hieronymi: Christiana uerecundia teneor, ne preclara tua facinora et pompam tropheorum tuorum proferam, sicut de uiris fortissimis cantant paruuli. Quod ironice dixit sanctus uir, ne turpia cauponis facta cogeretur suis exprimere nominibus.	Ibid.

350
Prouerbium . Perperam mutant hoc loco prouerbium Grecum ueteres Editiones, ubi legimus . asinus ad lyram. uera itaque ac genuina lectio retinetur in omnibus Mss. Codicibus, nempe , uel . Sed ex ipso Hieronymo retinenda prior lectio , asino lyra, subaudi, superflue canit: ut habet idem Hieronymus in Epistola ad Marcellam: Quos ego cum possem meo iure contemnere , tamen ne nos superbie etc. Codex Cluniac. uerum est illud apud Grecos prouerbium, asino lyra superfluo canit . Dicit ergo Hieronymus prouerbium illud Grecum aptissime quadrare in uigilantium, cui etiam nomen sit impositum per antiphrasin, quia Dormitantius magis dicendus erat, quam uigilantius. De hoc presenti prouerbio multa habemus in Chiliadibus Erasmi, siue in libro Adagiorum. Consulat qui uoluerit.	Ibid.




EPIST. LXIu. AD FABIOLAM.

Aquila. Editi corrupte legunt pro , id est, superindumentum.
Peruersus est ordo Epistolarum ad Fabiolam in antea editis libris: nam ea que est de quadraginta duabus Mansionibus filiorum Isrel in deserto, prior posita in eis legitur; cum tamen sit posterior et ordine temporis et materiarum genere, respectu scilicet uoluminum Mosaicorum quorum seriem imitamur in disponendis hisce Epistolis Criticis ueteris Instrumenti. Quia igitur liber Exodi, ubi de uestitu sacerdotum Moyses loquitur, prior est libro Numerorum, cuius ultimam partem edisserit Hieronymus in Epistola de XLII. Mansionibus, rectum iudicauimus eam prius edere, que prior ab Auctore scripta est, ac de iis que leguntur in Exodo diligenter pertractat. Preterquam quod et ipsemet eumdem ordinem sequendum docuit in Epitaphio Fabiole, ad Oceanum.	354
Pectore et uentre. Editi, pectusculo et uentre: Regius Ms. 3993. et alter Abbatie celebris Cluniacensis. Et armo dextri pedis et uentre.	Ibid.
. In omnibus Mss. codicibus, appellatur , id est additamentum. Seruata uoce et casu immutato scripture Grece LXX. Interpretum, pectusculum additamenti, etc.	355
Confossus. uariant in hoc uerbo Mss. exemplaria, alia confixus, nonnulla defossus, reliqua confossus. Consequenter etiam legunt curamus et currimus.	Ibid.
Segnes sint. Editus Mariani et Mss. aliquot, insignes sint. Postea duo Romani seu uaticani 342. et 343. semis naribus.	356
Pretium equaliter offertur. Eodem sensu legunt quamplurimi Mss. codices, omnes pretium equaliter offerunt.	357
Christi Dei sui super eum est. Omittunt editi nomen Christi, quamuis sit in omnibus nostris Mss. exemplaribus. 	358
Crateras. Unus codex manuscriptus sancti Theodorici prope Remos, cantaros, scyphos.	360
Patuerit ornatus. In editis et aliquot Mss. libris, ornatus. Consequenter etiam nonnulli legunt femoralibus; et uerecunda pro uerenda.	Ibid.
Dirigendo iaculo. Nonnulla exemplaria Mss. cum editis retinent hoc loco, dirigere iacula, tenere clypeum, ensem librare.	361
HEMIAN uocant. Sic legunt omnes Mss. codices; editi uero ut in paraphrasi Chaldaica [Figure: [Hebrew Text] 2Kb] heineianim; sed legere debuerunt ut in Polyglottis [Figure: [Hebrew Text] 2Kb] hemianin. Exod. 28. 40. Quantum autem a uero distent Er. et Mari. ex hoc loco manifestum ac exploratum habemus, nichil enim ad propriam originem expendunt; sed ad aliena opera reuocant, ut hic ad Targum Onkelosi; cum ad Iosephum reuertendum fuisset. Scio baltheum [Figure: [Hebrew Text] 1Kb] hemian dici apud Chaldeos; nec tamen ab illis mutuari uolo ueram lectionem contextus Hieronymi; sed a Iosepho Iudaicarum Antiquitatum scriptore, unde deriuata est in presens opusculum Hieronymi. Iosephus itaque lib. 3. Antiqq. Iud., cap. 8. de Pontificali et Sacerdotali ornatu loquens, hec de baltheo nos docuit: , , , , Moyses enim abaneth ipsam nominauit; nos uero a Babyloniis edocti, Emian illam uocamus: sic namque apud illos cognominatur. Mss. omnes cum Iosepho concinunt, legunt enim Emian, et Hemian cum aspiratione. Porro quid intelligat hoc loco Hieronymus, nouum dicens uocabulum Babyloniorum, alibi commodius explicabitur.	362
Hebrei MISNEPHET. Plures Mss. codices omittunt has uoces, Hebrei Misnephet.	Ibid.

363
Epistola scripsisse me memini. uide infra Epistolam ad Marcellam, que incipit, Epistolare officium; numeraturque 130. in antea editis.	Ibid.
In modum caracallarum. Caracalla genus dicitur uestis barbarice, unde nomen Imperatori Antonino Septimii Seueri filio, ut in ipsius refertur uita.	364
uel patriam demonstraret. In aliquot exemplaribus Mss. uel patriam de patria demonstrat.	Ibid.
Lyncurium inuenire non potui. Erasmus sic monet in suis scholiis siue annotationibus Ligurius. Haud dubium est, quin lyngurius sit legendum. Hieronymus ingenue fatetur se gemmam hanc non potuisse reperire apud Auctores, qui de his tradiderunt: nec mirum est, hominem tantulum suffugisse lapillum, cum aliquoties non uideamus et id in quod incurrimus. Quanquam meminit Lyngurii Theosphrastus in libello , et hunc secutus Plinius libro trigesimo septimo, cap. Iu. Hanc ferunt nasci ex urina lyncis, unde et nomen habet. animal est, urina. Ea protinus concrescit in gemmam. Sed inuidum animal protinus egestam urinam terra operit, ne possit ab homine inueniri, ad multa efficax medicamenta. ualere enim ad eliciendos uessice calculos, et aduersus morbum regium, si gestetur, aut ex uino bibatur. Non est dissimilis electro, siue succino. Non enim solum attrahit festucas et lignum, uerum et ferrum, si sit genuinus. Theophrastus huius rei citat auctorem Dioclem. At Plinius neutri credit hac quidem in re: et negat unquam hoc nomine gemmam uisam.	365
Coccus igni et etheri. Plures Mss. coccus igni et eri. Deinde omnes legunt sani et , pro sen et librorum antea editorum.	366
Id est terra. Dissonant hoc loco codices manuscripti, alii, quod terra constringitur; nonnulli, id est terrea constringitur; unus Cluniacensis emendatus, eo quod terram constringat.	367
MAZUROTH. Editi imperitia Typographorum, meo quidem iudicio, falso legunt [Figure: [Hebrew Text] 2Kb] mazoloth, hoc est, etc. Nam in Hebraico scriptum [Figure: [Hebrew Text] 2Kb] , quod Septuaginta legunt mazuroth, ut etiam omnes Mss. codices Hieronymi. Id dictum uelim in excusationem Erasmi ac Mariani, quos non puto adeo imperitos fuisse lingue Hebree, ut mazoloth legerint, ubi mazuroth, uel mazaroth legere debuissent cum aliis omnibus sermonis Hebrei haud penitus ignaris.	Ibid.
Terre per eam deputatur. Editi antea libri, terre per ea deputatur. Ms. Cluniacen. per eam deputatur.	368
. Plures Mss. legunt .	369
Euangelia. Ita legunt omnes codices nostri Mss. et ita legendum docent sequentia uerba, in uno quatuor, et in quatuor singula: hec enim de Euangeliis merito dicuntur, non de quatuor animalibus Apocalypseos, licet et ipsa symbola sint quatuor Euangeliorum siue Euangelistarum. Eras. et Marian, retinent animalia.	370
Doctrina et ueritas. Hic quoque addunt, manifestatio uel, etc.	Ibid.
Demonstrarem. Cluniacense exemplar aliud habet hoc loco, scilicet: Singulis comparentur; longi temporis erit. Sed sufficiat quod sanctus, etc. Codex unus Ms. S. Remigii, plenius quesita memorarer. Sufficiat quod et sanctus. Alter S. Theodorici, plenius quesita demorarer, etc. Regius supra memoratus, plenius quesita demonstrarem. Sed sufficiet quod sanctus, etc.	371
Puritatis seminum. In antea editis puritatis ac feminum, uel puritatis feminum. Consequenter etiam legunt, pudicitiam solam conscientia nouit.	Ibid.
Ad superiora retrahor. Exemplar S. Theodorici, ad superiora trahor.	372
Si a uobis. Idem hoc loco legit: Sed a uobis propter celebritatem urbis, si fuerit inuentus, etc.	Ibid.




EPIST. LXu. AD PRINCIPIAM.

cum Epistole ad Principiam uirginem.uero quinque pariter Iobi capite uigesimo octauo, nempe commune ad omne auri genus [Figure: [Hebrew Text] 4Kb]zahar, u. 1. et 6. Secundum deinde nomen est [Figure: [Hebrew Text] 4Kb]Segor, u. 15. Tertium [Figure: [Hebrew Text] 4Kb]Chethem Ophir. u. 16. Quartum [Figure: [Hebrew Text] 4Kb]Phaz, u. 17, Quintum [Figure: [Hebrew Text] 4Kb]Chethem tahor, u. 19. Quibus si addas nomen [Figure: [Hebrew Text] 4Kb]harus, Iobi 41. u. 21. et [Figure: [Hebrew Text] 4Kb]Ophaz, Ierem. cap. 10. u. 9. completus erit numerus septem nominum quibus aurum appellatur apud Hebreos. Preter ista auri uocabula legimus [Figure: [Hebrew Text] 1Kb]madheba a radice [Figure: [Hebrew Text] 1Kb]dahab, quod aurum significat, siue potius aurum quod pendebant uectigales et tributarii. Sed de auri nominibus satis superque.
Sacci penitentiam, etc. Sine Hebraicorum Nominum libro nequaquam intelligitur iste locus: sed facilis est ac perspicuus ubi scieris, Magdalenam turritam; et Damascum sanguinem sacci significare.	373
Unum perduellem. Erasmus male legit, et propter unum eam perdere uellet dux exercitus Ioab, murosque ariete quateret, etc. Hec et similia bene multa castigauit Marianus in Editione Erasmi, quem et in suis Notis sic reprehendit: uiginti, inquit, et septem errores ex hac una tantum, ut uides, Epistola expunximus.	374
Filiorum Core. In Notis nostris super Hebreo Hieronymi Psalterio legimus, qui commutabuntur filiorum Core, intelligentie Canticum pro dilecto: quia ex antea editis libris uerba illa recitauimus. Nunc uero ueterum Editionum errores castigamus ad fidem quamplurium Mss. codicum

375
LAMANASSE. Mendose et more hodierno ita legunt Eras. et Marian. Lamanazeah al sosannim libne Corah maschil sir iedidoth.	Ibid.
IDIDOTH. In Hebreo est [Figure: [Hebrew Text] 1Kb] 	Ibid.
Competentius disputatur. Ex hoc loco male probant nonnulli Hieronymum edidisse Commentarios in omne Psalterium: cum non dixerit sanctus Doctor se disputasse de Psalmo 41. sed quod competentius de filiis Core in Psalmo 41. disputetur.	376
Adolescentis oratio est. Quamuis somnia libri 3. Esdre alibi repudiauerit S. Hieronymus, eodem tamen hic utitur, quia passim apud uiros Ecclesiasticos legi solitus fuit.	Ibid.
Formosior sit. ueteres Editiones legunt cum particula negatiua; non quo diuinitas Christi hominibus comparata non formosior sit. At genuinus sensus sancti Doctoris est, pulchritudinem Christi qua omnes superat, non esse referendam ad eius Diuinitatem, cui nulla creatura nec aliquid creatum potest comparari; sed ad pulchritudinem uirtutum in sacro et uenerando corpore Saluatoris nostri. Tollenda igitur erat negatio, ne sensum falsum efficeret; quam nos quoque indubitanter sustulimus ad fidem exemplarium Mss. que non legunt particulam negantem.	379
Gentilis quoque error. Astream, Palladem et Dianam armatas finxit error Gentilium.	380
Potentissime populi. Superfluum idem uerbum antea iam damnauit in Epist. ad Sun. et Fret.	382
Dee posuimus. Ita legunt Eras. et Marian. similiter. Mss. codices absque Deo; quod tamen necessario supplendum uidetur, ut appareat Hieronymum propter intelligentiam posuisse in uocatiuo casu Dee, etsi illud Latina lingua non recipiat.	383
Et odii iniquitatis. Erasmus cum paucis exemplaribus Mss. et odium iniquitatis.	Ibid.
Photinus opprimitur. Opprimitur in hoc loco Photinus, quia Iesum Christum ex Maria solummodo editum fuisse asseuerabat: cum ex hoc uersiculo manifestissime appareat eum Deum esse, et a Deo Patre unctum pre participibus suis.	384
HALOTH legitur. Manuscripti codices legunt Aloth, et Heloth. Utrumque legi potest ex ipso Hieronymo: ille enim supra docuit Question. Hebr. in Genesim, idioma esse lingue Hebraice per [Figure: [Hebrew Text] 2Kb] he scribere et per a legere; sicut e contrario [Figure: [Hebrew Text] 2Kb] a litteram per he pronuntiare. [Figure: [Hebrew Text] 2Kb] igitur, haloth optime legitur iuxta illud Hebreorum idioma; uel more consueto Aaloth, aut Ahaloth.	385
De templo dentium. Ridiculam lectionem sequentem posuit Erasmus a Mariano castigatus, de templo uendentium.	Ibid.
Palestine. Quamplures Mss. retinent gikorion et gyxorion pro , id est, patrium.	386
, id est, etc. Marian. hoc sequenti scholio locum illustrat: pro quo Aquila . id est concubinam, falso legebatur antea, masculini enim generis ea uox est. At nec , nec legunt Mss. codices, qui omnes constanter retinent genuinam uocem . uox autem de marito et de uxore dicitur: et generalius sumitur pro concubitore uel pro concubina.	Ibid.
Septem quippe. Idem lib. 2. Comment. in Ieremiam, cap. 10. »Septem nominibus apud Hebreos appellatur aurum; quorum unum Ophaz [Figure: [Hebrew Text] 1Kb] dicitur, quod nos dicere possumus abrizum.« De quo ita disputat Ioannes Drusius Obseruationum lib. Iu. cap. 15. Septem nominibus aurum appellari apud Hebreos annotat Hieronymus, Ier. 10. et in Epist. ad Principiam, sed ea nomina que sint, nec ipse usquam annotat, nec a quoquam, quod sciam, adhuc annotatum fuit. Ego autem qui opere studiique in iis querendis aliquantum posui, ac, nisi fallor, inueni, puro me opere pretium facturum fore, si ea hic enumerem, ac cum studiosis harum litterarum ingenue communicem. Primum igitur nomen occurit Zahab, commune ad omne auri genus. Alterum est Phaz, siue Ophaz; quod genus auri Greci uocant, ut Hieronymus ait. Tertium Harus, sic dictum quod e terra exscindatur effodiaturue: nam HARAS exscindere. Quartum Chethem, quod tamen Aquila apud Dauidem exposuit. Quintum Ophir, cuius appellatio a loco unde afferebatur: ab eoque obrysum quasi Ophyrisum, si credimus Hieronymo. Sextum haser, Iob. 22. 24. Septimum Segor, quod Camius interpretatur dicens esse aurum purum putum. Hucusque Drusius, et eum secutus Auctor Critice sacre, parte 1. pag. 53. seu Waserius de antiquis nummis Hebreorum lib. 1. cap. 4. Sed notandum nomen sextum baser, Iob. 22. 24, nequaquam purum expressum esse ab Hieronymo; ideoque aliud requirendum, ut septem inueniantur auri uocabula. Occurrunt

386
Diabolo nati estis. Ita legunt omnes Mss. codices antiqui et optime note. Marianus legit, uos ex patre diabolo estis, iuxta uulgatam Latinam hodiernam, ac fontem Grecum id est, estis.	387
Apostolo dimittat, etc. Caue ne hunc Apostolum putes unum ex duodecim quorum Catalogus reperitur apud Euangelistas: sed intellige discipulum cui Christus dixit Matth. 8. 22. Sequere me, et dimitte mortuos sepelire mortuos suos.	388
. Pessime editi antea libri posuerunt hic ; cum Mss. exemplaria retineant uel KPATEAN mendosum, aut KPATAIAN genuinum uerbum et incorruptum. Ex nostra igitur Editione presenti restituentur ueteres Interpretationes Aquile, Symmachi et ceterorum, ut manifestius apparebit in peculiari Tabula quam dispono ad complementum huius Tomi secundi.	Ibid.
. Quam proposui ac defendi coniecturam in Epistola mea ad uiros doctos et studiosos edita cum Prodromo diui Hieronymi, nunc falsam agnosco monitus et adiutus aliquot exemplaribus antiquis Mss. ubi scriptum legimus non corruptum aliorum codicum quos ego secutus in errorem prolapsus sum. Sed de Esebon consequenti uerum dixi, et nichil me fefellit, cum ita legendum doceant tam Mss. codices, quam Editio Romana LXX. Interpretum ac Psalterium Aethyopicum, in quibus retenta est uox Esebon, que secundum Hieronymum interpretatur cogitatio. Marianus et Erasmus mendose ac falso posuerunt pro Hebreo Esebon.	389
Dies mundi. Dies unus pro mille annis si sumatur secundum opinionem ueterum Hebreorum, qui putarunt sex millibus annorum mundum permansurum, manifeste Hieronymus hoc loco eamdem sententiam allegorice proponere uidetur. uide infra Epistolam ad Cyprianum.	390
Et totum Canticum. Non legimus Opus illud aliquando ab Hieronymo editum fuisse.	393




EPIST. LXuI. AD PAMMACHIUM.

Ex arce cognomine. Apud Hebreos arca dicebatur gloria, id est, [Figure: [Hebrew Text] 2Kb] Chabod, 1. Reg. 4. translata est gloria Domini. Unde nomen accepit Ichabod, [Figure: [Hebrew Text] 2Kb] quasi dicat non gloria.	395
Feruentes Mannos. Falso addiderunt Erasmus et Marianus nomen Buricos ante uocem Mannos. De eiusdem contextus deprauatione uide Notas nostras Tom. II. in caput 10. Ecclesiaste.	399
Amos tibi semper. Hic pro nomine Amos Marianus legit Amor contra fidem omnium Exemplarium; sed si meminisset eorum que Hieronymus habet in caput 1. Amos, forte mutasset sententiam. Consulat Lector curiosus Commentarios in Amos, col. 1371. noue Editionis, et subito lectionem confictam a Mariano abiicere gaudebit.	400
Euge, noster. Sic legit Codex Ms. Monasterii S. Theodorici prope Rhemos; alii uero: Euge noster, initia transgrederis. Marian. Euge nostra initia transgrederis.	401
Primum sequeris Patriarcham. Errore librariorum male in editis libris legitur sine distinctionis puncto, primum Patriarcham Lot.	Ibid.
Unita discindimus. Eo modo legimus in Mss. Codicibus, editi libri uim sententie deiicientes, legunt unita dissuimus.	402
Feruorem feruori augeam. Hoc quoque retinent cuncta Exemplaria uetera Mss. Erasm. et Marian. id mutarunt in eruorem fauore augeam; quod sane a sensu uerborum Hieronymi longius distare perspicuum est.	403




EPIST. LXIX. AD OCEANUM.

et corruptelas ueterum Editionum fateri cogeris.
En consurgit mihi, etc. Ita Codex Cluniacensis; alii autem retinent: Et consurgit me. Infra similiter legunt, inseri corporibus, pro inherere corporibus, quod idem Codex Clun. retinet.	411
Nosti problema tuum. Codicem Collegii Nauarrici Parisiensis hoc loco secuti sumus: ceteri legunt in hunc modum: Quorsum ista nosti problemata: sed codex Cluniacensis castigatus hic legitur, cum prius habuerit problema tuum.	412
Sed Scottorum, etc. Lege ista in Libris contra Iouinianum,

415




EPIST. LXX. AD MAGNUM ORATOREM.

Cretenses semper mendaces. uerba Greca in editis libris falso posita abiecimus.	426
Confabulationes pessime. Sic Mss. codd. retinent, editi colloquia praua.	Ibid.
Conto ilia perfossus acceperit. Codex Cluniacensis, conto illico perfossus, etc. Sed ex Chronicis Eusebii legendum conto ilia perfossus. Alii codd. Mss. contumelia perfossus, quod nichil est aliud nisi corruptum conto ilia.	428
Qui origines hereseôn singularem. Putidus certe hic est error Erasmi et Mariani legentium, »Qui Origenis hereseôn singularum uenena, ex quibus Philosophorum fontibus emanarint, multis uoluminibus explicarunt.« Quasi Ireneus et ceteri uetustiores Origene, multis uoluminibus eius hereses singulas exposuerint. Itaque hunc locum prodigiose contaminatum restituo Origines hereseôn ponendo, pro Origenis; atque uerbum uenena omittendo, quod non legitur in Mss. codd.	Ibid.




EPIST. LXXI. AD LUCINIUM.

Quis dabit mihi pennas, etc. Superflue contra fidem Mss. codd. hic addita sunt isthec in libris editis: Quis dabit mihi pennas sicut columbe, et uolabo et requiescam, ut inueniat quem diligit anima mea. uere nunc in te sermo Dominicus completus est: Multi ab Oriente, etc.	431
Tantis fructibus approbauit. Absque sensu legebant ante nos Erasm. et Marian. tantis fructibus approbauit.	Ibid.
Auratam inter innumera, etc. Aurata piscis est exquisitus, sic dictus propter colorem auri in squamis. uulgo une Dorade.	Ibid.
Ne perdat quem inuenerat. Pulcherrimus hic est sensus, quem ueteres Libri editi abstulerant ponendo, ne perdat quod inuenerat.	432
. Omnes Mss. codices legunt perotes, unde apud Erasmum et Marianum ; sed genuina lectio est , ut exploratum nobis est e Septuaginta Seniorum translatione, eque libro Hebraicorum Nominum.	Ibid.
Canonem Hebraice ueritatis. Tunc temporis nondum in Latinum sermonem transtulerat libros Mosis, Iosue, Iudicum et Ruth et Esther. Porro Canonem hunc Hebraice ueritatis integrum edidimus in primo Tomo huius Editionis. Consulat qui uoluerit Prolegomena nostra et Adnotatiunculas in Genesim, in Iosue et in Ruth.	434
Scriptores e uariis auctoribus edidere. Ita Exemplaria Ms. editi male legunt masculino genere aliorum pro aliarum, id est, traditionum.	Ibid.
Quod diebus festis, etc. Erasmus et Marianus, guod Dominicis diebus ieiunandum putem. Omnes Mss. codd. retinent quod edidi. uide supra contra Luciferianos Hieronymum.	435
Quas nuper historica, etc. Hanc explanationem petierat Episcopus Amabilis. uide u. librum Commentariorum in Isaiam.	Ibid.




EPIST. LXXII. AD uITALEM.

alia legunt, quod pro miraculi signo, et, legem nature facere, etc.
Manuscriptus Cluniacensis legit, ad uitalem Episcopum. Quod secutus est Cassiodorus lib. Diuin. Instit. Alii codices inscribunt ad uitalem Presbyterum, adduntque passim uniuersi: Quomodo Salomon et Achaz undecim annorum genuisse dicantur filios.	Ibid.
Amabilis reddidit. Corruptus omnino locus in editionibus Erasm. et Marian.; obtrudunt enim hic nomen Damasi, qui uita functus fuerat pluribus annis ante scriptam Epistolam istam ad uitalem: porro Papa Amabilis ipse est cuius precibus impulsus Hieronymus decem uisiones Isaie interpretatus est. Consule librum quintum Comment. in Isaiam.	436
Benedictionibus. Benedictiones ille erant Grecorum, id est, munuscula uel eleemosyne de quibus Apostolus, Qui seminat in benedictionibus, etc. Harum benedictionum meminit etiam sanctus Benedictus Patriarcha: nec a parentibus suis, nec a quoquam hominum, nec sibi inuicem litteras, aut Eulogias, uel quelibet munuscula accipere aut dare, sine precepto Abbatis sui.	Ibid.
Quadragesimum. Plures Mss. quos sequitur Erasmiana editio, cum quadragesimum annum ageret etatis. Sed corrupta est huiusmodi lectio, ut perspicuum est ex libro 3. Reg. 14. 21. atque ex codicibus melioris note in quibus legimus quadragesimum et primum.	Ibid.
Authenticum. Authenticum uocat Hebraicum contextum, quia semper Authenticus in Ecclesia Christi habitus est, quidquid uelint nonnulli scioli huius temporis ac Heterodoxi Scriptores. Ceterum quamplurimi Mss. hoc eodem loco consequenter legunt, Quis ne crediderit mortalium . . . . generet filium?	Ibid.
Pro miraculo. Exemplar Cluniacense diuersam ualde retinet hic lectionem: Dicet quod pro miraculo, signo atque portento sit, legem nature facere non possit. Aliquot

437
Lydda natus est homo. Augustinus Hieronymo cetaneus eamdem historiam replicat lib. XuI de Ciuit. Dei, cap. 8. et in Enchiridio. »In Oriente, inquit, duplex homo natus est superioribus membris, inferioribus simplex. Nam duo erant capita, duo pectora, quatuor manus; uenter autem unus, et pedes duo, sicut uni homini: et tam diu uixit, ut multos ad eum uidendum fama contraheret.« Non paruam uero hallucinationem deprehendo in Commentariis Ludouici uiuis, qui putauit hominem illum duplicem natum fuisse in ora Africe orientali; cum ex hoc loco Hieronymi indubitanter sciamus ortum fuisse Lydde, que est urbs Iudee ac una ex decem toparchiis, teste Plinio.	Ibid.
ueteres historias. In aliquot Mss. legamus ueteres historicos, maxime Grecos et Latinos, etc.	Ibid.
Audiui domino, Editi legunt, quod non reueletur.	Ibid.
Septingentas habuerit uxores. Excusari potest Erasmus qui pro septingentis habet septuaginta, quia maior copia exemplarium Mss. retinent septuaginta.	Ibid.
Scorta passiua. Sic omnes codices Mss. In editis non bene legitur, passim. Sunt autem scorta passiua, uilia ac uulgaria. Hanc uocem ex Tertulliano Hieronymum didicisse probat Fronto Duceus in suis Annotationibus ad hunc locum. At non uideo quid cause exstiterit, ut diceret uir doctus Hieronymum Scripture loca memoria fallente hic confundere; cum Hieronymus generatim historiam narret incontinentie Salomonis, nullum peculiarem Scripture librum citando.	Ibid.
IDIDIA. Nomen nonnichil deprauatum in editis, ubi legimus Iedidia. In omnibus fere Mss. scribitur, Idida uel Iddida, eliso i ultimo, quod tamen essentiale atque precipuum est in hac uoce; nam ia unum est ex nominibus Dei in Ididia et in Alleluia.	Ibid.
Quam inter decem. uide supra annotata in littera b.	439
Interregnis. Hunc locum ualde confusum suo quisque sensu mutauit atque restituit, post Erasmum Marianus, et post Marianum Fronto Duceus. Erasmiana lectio hec est, »Sed uel seditionibus populi, uel quibusdam inter se regnis, id est, Iuda ac Samaria discordantibus, aut certe prementibus malis, et hinc inde,« etc. Quod ita castigat Marianus uictorius codicum, ut ipse ait, Florentinorum presertim ope: Sed uel seditionibus populi, uel quibusdam interregnis, aut certe prementibus malis, etc. Duceus tandem interregna minime probans in contextu Hieronymiano; sic restituendum censeret hunc locum: »Filium in imperium subrogatum; sed uel seditionibus populi quibusdam internis, uel extra prementibus malis, et hinc inde consurgentibus bellis.« Bene ac lucide locus explicatus, sed nullum habet manuscriptum suffragatorem; quare Marianea lectio retinenda est, utpote suffulta auctoritate ac fide antiquissimorum exemplarium S. Hieronymi. Interregna autem, de quibus hic agitur, non Hieronymo, sed Iudeo fabulam narranti tribuenda monemus, siue illa fuerint, siue non fuerint.	Ibid.




EPIST. LXXIII. AD EuANGELUM.

strenuissimus fuit assertor magnus ille Eustathius Antiochene ecclesie episcopus, qui in Concilio Niceno contra Arium, atque in suis Opusculis clarissima tuba bellicum cecinit. Ceterum nomen Eustathii omnino deprauatum legitur in plurimis Mss. exemplaribus, ubi dicitur Eustatius, Eustachius et Eustochius. In codice denique manuscripto Monasterii sancti Cygirani ita scriptum reperio: Apollinarem quoque martyrem et nostrum Eustasium. Nonnulli codices consequenter habent, qui prius . . . Episcopus fuit et contra Arium, etc.
Editi libri non Euangelium, sed Euagrium posuerunt. Omnes autem Mss. codices retinent Euangelium uel Euangelum. Eodem nomine uocabatur postea Episcopus Illyricanus. uide Baron. ad annum Christi 516. Porro Opusculum missum ab Euangelio superest adhuc in Appendice Tom. III. noue Edit. Operum S. Augustini.	440
. Nullum exemplar habuimus Ms. in quo connexiua particula legatur; unde manifestum nobis uidetur, additam esse apud Erasmum et Marianum .	Ibid.
Et miscere tractatui. Castigat hoc loco Erasmum Marianus, ostendens legendum , non , ut uoluit Erasmus, cui profecto nullatenus fauent Mss. codices: nam illi retinent Mariani lectionem ac restitutionem. Est autem tractatus, quasi tractatus amator querelarum, siue querulus; eo quod prebeat occasionem offensionis et controuersie.	Ibid.
Prima homiliarum Origenis, etc. Sic legunt uetustissimi codices non pauci Mss. et Editi ueteres libri. Erasmus et Marianus cum aliquot exemplaribus manu exaratis. »Statimque in fronte Geneseos in prima Homiliarum Origenis reperi scriptum de Melchisedec« At lucidior sensus apparet in alia lectione quam restituimus.	441.
Apollinarem quoque. Multum discrepant ab hoc sensu editi libri Er. et Mari. legunt enim, Apollinarium quoque nostrum, et Eustathium, qui, etc. Sed preferenda lectio nostra; neque uero hereticum hominem nostrum appellare ac dicere potuit Ecclesie Catholice Doctor maximus. Nostrum igitur de Eustathio intelligimus, quia fidei Catholice

441
Mediano filio. Pro mediano filio, duo codices Mss. legunt, a maiori filio, alter, a minore filio. Deinde omnes Mss. typum Saluatoris prebuit et populi Iudeorum, omisso nomine Cham, quod tamen necessario subintelligendum est et retinendum.	Ibid.
Sacerdotis Filii Dei. Manuscripti non pauci, in typum precessisse sacerdotii Filii Dei.	442
Et brutorum sanguinem. uitiosus est multum hic locus in editione ueteri Romana et in Erasmiana, quam merito reprehendit Marianus; etsi inueniatur in aliquot Exemplaribus Mss. ad hunc modum. »Et brutorum sanguinem, eorum animalium exta, id est, quidquid super escam est, susceperit.«	Ibid.
Et ininterpretabilis. Tria exemplaria Mss. et interpretabilis, iuxta editionem uulgatam nostram Latinam.	443
Pulices. Editi libri Eras. et Marian. uermiculi et culices: sed reclamat fides omnium codicum Mss. quorum haud pauci legunt etiam consequenter, scientiam inscientie. 	Ibid.
UMELCHISEDECH, etc. Nullum fere in hac pericope recitata exstat uerbum, quod non sit corruptum apud Erasmum et Marianum, et contra antiquorum Patrum consuetudinem positum. Non enim exemplaria Hieronymi manuscripta sequenda sibi proponunt; sed regulas hodiernorum Grammaticorum longe diuersas ab usu ueterum Hebreorum, atque Ecclesiasticorum Scriptorum. Itaque sic uoluit Hieronymum legisse: »Umalchizedech melech Salem hozi lehem uaiain, uehu cohen leel elion; uaiebarchehu uaiomar baruch Abraham leel elion kone Samaim uaarez: ubaruch el elion escher migen zadecho beiadecho uaiiten lo meser michol. »Qui hec contenderit cum Editione nostra, falsum ubique deprehendet Hieronymum Erasmi et Mariani, ac prorsus imperitum lingue Hebraice, utpote qui legat [Figure: [Hebrew Text] 1Kb] zadecho, Daleth pro Resch; et hanc uocem zadecho interpretetur inimicos tuos; cum significet uerius latera tua. Hieronymus igitur legit sarach et biadach more Chaldaico; nam Targum Onkelos hunc locum Geneseos 14, 20. reddit sarach et bidach, hostes tuos in manu tua. uide infra similem lectionem in Epist. ad Sun. et Fretel. Ceterum in hebreo hodierno ita leguntur uerba Hebraica ab Hieronymo citata [Figure: [Hebrew Text] 3Kb] »Umalchi thsedec melech schalem hotsi lehhem uaiiain; uehu-chohen leel elion, uaibarechu uaiiomar: baruch Abram leel elion cone schamaim uaarets; ubaruch el elion ascher miggen thsarecha beiadecha uaiiten lo manser mikkol.«	Ibid.
Annos triginta quinque. Falso quadraginta posuit Erasmus, pro triginta quinque; ut ratione deducta statim apparet.	444
Imperitia confidentiam. Sententia dicitur Thucydidis, , , id est, inconsideratio confidentiam, consideratio cunctationem affert. Thuc. lib. 3.	446




EPIST. LXXIu. AD RUFFINUM.

ita legunt; alii genuerit; quod magis probatur apud Marianum.
Diuerse inscriptam reperi hanc Epistolam in exemplaribus Mss., sed omnia constanter retinent has uoces ad Ruffinum Presbyterum Rome. Unde manifestissime comprobatur istum Ruffinum Romanum Presbyterum fuisse, non Aquileiensem. Hieronymo tandem infensissimum hostem. De eodem Ruffino Romano ita scribit ad Aquileiensem Hieronymus, Epistola nunc 66. »Sanctum quoque Presbyterum Ruffinum ob quamdam causam per Romam Mediolanum misimus,« etc. Codicum porro Mss. titulus ceteros omnes complexus, hic est: Epistola S. Hieronymi ad Ruffinum Presbyterum Rome, de iudicio Salomonis in sectione paruuli.	447
Falso rumore. Manuscripti plures falsorum ore concelebrat; errore quidem facili; sed omnibus manifesto.	Ibid.
De nobis. Ita legunt cum Erasmo Mss. codices octo aut decem. Marianus Erasmo sepius iniquus legit, ad correptionem nostram.	Ibid.
Generauit filios fornicationis Quam lures Mss. codices

448
Funiculum et paui gregem. Hic quoque funiculos: pauci funiculum retinent cum Mariano.	Ibid.
Que concepit me. Omnia fere exemplaria Mss. que concepit me: Editi, que me genuit.	449
Si uelim per singula currere. Editi, si uelim singula percurrere.	450
Iterum que legi. Horatianum est istud comma; nam Horatius Satyrarum libro primo, Satyra decima sic habet:

Sepe stylum uertas, iterum que digna legi sint
Scripturus: neque, te ut miretur turba, labores.
	451
Caninum libenter uidi. Quinque Mss. codices pro Caninio legunt Caninum.	Ibid.




EPIST. LXXu. AD THEODORAM.

Nequaquam suscipiens. De portentosis hisce nominibus uide Hieronymum contra uigilantium, item in cap. 64. Isaie, in cap. 3. Amos, in Naum, et ad Hedibiam. In Mss. codicibus constanter legitur Armazet pro Armagil.	453




EPIST. LXXuI. AD ABIGAUM.

Denique quosdam, etc. Democritum intellige et eius discipulum Metrodorum. Cicero Lib. u. de Finib. et Tuscul. Quest. Lib. u. Hieronym. Lib. II. aduersus Iouinian. Tertullian. in Apologet.	456




EPIST. LXXuIII. AD FABIOLAM.

exaratus, legit purulentias Aegyptiorum; et deinde cum ceteris omnibus, qui sunt magnarum carnium, In margine quem recentiori manu inscriptum retinet uirulentias. Meminit porro Hieronymus uerborum Ezechielis cap. XuI. u. 26. »Et fornicata es cum filiis Aegypti uicinis tuis magnarum carmum.« Idem lib. 1. Comment. in Osee, cap. 1. »Amatores Chaldeos, et Assyrios, et Aegyptios, qui sunt magnarum carnium, secuta est.« Hec utique si commodius attendissent ueterum editionum Auctores, nunquam ridiculam rem posuissent in contextu Hieronymi; inepte enim legere uoluerunt, Nec hic uirulentias Aegyptiorum, que sunt Petarum carmina, etc.Iim castrametati sunt. Mss. plures cum aspiratione Hihim.
Quamplurimi Mss. codices hanc sequentem pre se ferunt epigraphen: Incipit de Mansionibus Isrelitici populi. Unus Colbertinus recentior: »Incipit libellus S. Hieronymi de XL. duabus Mansionibus Isrelitici populi, compositus in memoriam Fabiole.« Corbeiensis uetustissimus infra multopere laudandus: »Tractatus de quadraginta duabus Mansionibus filiorum Isrel.«	467
Nos autem uerius, etc. Consule supra Apologiam eruditionis Hieronymi in lingua Hebraica, cap. 2. Comment. in lib. Hebr. Nominum.	468
Excomedente, etc. Male in antea editis legimus, et excedente. Sed, nisi fallor, posuerunt Eras. et Mar. exedente: typographi imperiti, excedente. Plures Mss. et comedente, etc.	470
Tonitruum putauerunt. Non in baptismo Saluatoris; sed quando ipse rogabat Patrem, ut clarificaret nomen suum, Ioan. 22. 29. »Turba que stabat et audierat, dicebat tonitruum esse factum,« etc. At forte meminit hoc loco Hieronymus alicuius Euangelii apocryphi in quo illud erat scriptum; sicut de lumine magno apparente in baptismo Saluatoris unum exemplar Itale uersionis conceptis uerbis mentionem facit. uide editionem meam Euangelii secundum Mattheum; et inter Opera Cypriani opusculum cuiusdam Scriptoris anonymi, in Obseruationibus Rigaltii pag. 139.	Ibid.
Tonitruo gaudii, etc. Eodem sensu alia exemplaria legunt, tonitrui gaudio.	Ibid.
Habeat protegentem. Addunt editi ante nos libri, et nox ignem habeat, etc.	472
Pericula rursus occurrunt. Eras. et Marian. hic quoque posuerunt, Aegyptii et Pharao rursus occurrunt.	473
Disciplinam, etc. Iidem Eras. et Marian. legunt, Euangelicam doctrinam.	Ibid.
Adhesionem. Contra fidem omnium Mss. codicum et libri nominum Hebraicorum mutant etiam hoc loco genuinam lectionem, et pro remissionem, substituunt retentionem. uide supra annotationem nostram col. 19.	476
Si medium uerbum scribatur per BETH litteram. [Figure: [Hebrew Text] 3Kb] debehca, a [Figure: [Hebrew Text] 3Kb] dabac, coniunctam significat et adherentem: [Figure: [Hebrew Text] 3Kb] dephca uero, a [Figure: [Hebrew Text] 3Kb] dephac, pulsationem uel pulsatam intelligunt Grammatici iuxta Hieronymianam obseruationem.	Ibid.
De male interpretatis. Male interpretata intelligit editionem Grecam LXX. ubi legimus, pro Dephca, id est, Resch, pro Daleth, que paruo tantum apice distinguuntur hoc modo [Figure: [Hebrew Text] 1Kb] Daleth, [Figure: [Hebrew Text] 1Kb] Resch.	Ibid.
ABEN EZER. Falso in antea editis libris positum est haben haaser, quasi cum Samech, uel cum Sin scribatur in Hebraico contextu: nam si his litteris scriptum dicimus, abon haaser, minime significat lapidem adiutorii.	477
Castrametati sunt. In aliquot Mss. ac in editis legitur, castra posuerunt.	478
In centum uiginti Mosaice, etc. Exemplaria manuscripta constanter retinent hanc lectionem, quam editi mutarunt in hunc modum: »In Apostolos quoque et qui cum eis erant, in centesimo uicesimo Mosaice etatis numero constitutis,« etc.	Ibid.
Rubi. Manuscriptus codex antiquissimus Corbeiensis, literis uncialibus ante annos circiter mille in membranis

480
apud Grecos. uerbum isthoc Latine exscribitur in Mss. exemplaribus non paucis, arceuthon.	481
Malachia lateres, etc uel memoria lapsus est Hieronymus; aut diuersis exemplaribus Malachie utebatur; uel forte imperiti exscriptores pro Isaia posuerunt Malachiam, ut alibi pro Zacaria, Ieremiam. Itaque Isaie capite nono, uersu decimo legimus quod hic notat S. Doctor; sed Idumei non sunt hoc loco; qui pro lateribus destructis, nituntur lapides politos reponere. Nam ita scriptum est uersu citato: Lateres ceciderunt, sed quadratis lapidibus edificabimus. Id loquuntur populus Ephraim et habitatores Samarie, non Idumei.	482
Hoc uerbum, etc. Sub alia forma sepius occurrit uerbum significans frenos, nempe [Figure: [Hebrew Text] 2Kb] resen. Igitur multa nos docuit hic Hieronymus. 1. Quod uox [Figure: [Hebrew Text] 2Kb] Ressa, uel Rissa reperiatur solummodo apud Hebreos num. 33. 21. et 22. 2. Quod fuerit antiquitus liber apocryphus in quo uerbum Ressa inueniebatur, et pro stadio ibidem sumebatur. 3. Denique quod liber ille a Grecis , id est, parua Genesis appellatus sit. Cur autem Erasmus et Marianus de suo effinxerint uerbum Grecum , tollentes nomen positum ab Hieronymo, ac nominis interpretationem, contra fidem omnium Mss. codicum, non meum est dicere, sed eorum qui uoluerint manifestis uitiis adulari.	483
uulnerauit principem Tyri. De principe Tyri uide caput 28. Ezechielis, ubi imaginem habes superbi Angeli a Christo uulnerati.	Ibid.
Supradicto Apocrypho Geneseos uolumine. Allegoriam libri Apocryphi hic, ut iam supra, prosequitur Hieronymus. Et notandum etymologiam nominis Thare positam in libro Hebraicorum Nominum reprobari in hac Mansione ab ipsomet Hieronymo: Nec errarent, inquit, si per Ain litteram scriberetur, etc. Nam re ipsa [Figure: [Hebrew Text] 1Kb] Thare, uel Thara cum Ain significat malitiam, aut pastionem, siue pasturam; cum Heth autem aspiratione duplici, [Figure: [Hebrew Text] 1Kb] Thare, exprimitur abactor uel depulsor iuxta librum Apocryphum.	485
Non sinit deuorari. uide lib. Gen. 25. 11. ubi Abraham abigit a ues a partibus et membris diuis si sacrificii.	Ibid.
Moseroth. In uetustissimo Ms. Corbeiensi iam laudato sepius, non Moseroth, sed Museroth scriptum est.	486
Dedolationes hominis. Manuscripti uetustissimi aliquot et recentiores legunt, dedolationis hominis. Deinde Corbeiensis, litteris Grecis ; idipsum quoque legendum deprehendimus ex uestigiis aliorum exemplarium, ut fassus est Erasmus in suis scholiis, immerito hic notatus apud Marianum, qui legere uoluit Hieronymo minime proprium. Nam nomen Hebreum [Figure: [Hebrew Text] 2Kb] Asion, uel Etsion gaber, significantius Grece exprimitur , id est, lignatio, aut , hoc est, lignationes uiri; quam , lignorum ferax. Quod manifeste euincunt sequentia ipsius Hieronymi uerba. Possunt lignationes uiri; saltuum et omnium arborum genera . . . . figurare.	488
Per Gimet. Greci legebant Gasion Gaber; quia LXX. Interpretes [Figure: [Hebrew Text] 1Kb] Ain Hebraicum per Gamma sepius reddiderunt, ut in Gomorrha pro Amorrha.	489
Nec errarent. Ex hoc loco scire possumus diligentiam Hieronymi in rebus Hebraicis ac Nominum etymologiis perscrutandis; quotque errores Grecorum et Latinorum unica sepius obseruatione castigauerit.	490
appellatur. idem est quod diminutiue: duo autem illa diminutiua sunt Selmona, id est, imaguncula; et Phinon, hoc est, os paruum; aut si liceat abuti nouo uocabulo, orulum. Nisi potius dixerim cum uirgilio et Columella, oscillum.	491
Secundum uerba Heliu. Editi retinent hoc loco nomen Helui; nec ullam inuenio Marianeam uel Erasmianam annotationem que me doceat, quis fuerit ille Helui, iuxta cuius uerba Oboth significet lagenas grandes. At meminisse debuerant Eliu uerborum, Iob 52. u. 19. »Et uenter meus quasi mustum absque spiraculo, quod lagunculas nouas disrumpit.« Hoc loco [Figure: [Hebrew Text] 1Kb] Oboth significat lagenas secundum Heliu, incognitum in ueteribus editionibus Hieronymi.	492

492
Deblathaim. uelit, nolit Hieronymus, semper legit uerba Hebraica apud Erasmum et Marianum iuxta Massoretharum puncta uocalia et alias tricas Grammaticales, ut supra [Figure: [Hebrew Text] 1Kb] Phunon pro [Figure: [Hebrew Text] 1Kb] Phinon; et hic [Figure: [Hebrew Text] 1Kb] Diblathaiema, pro Diblathaim. Obseruandum uero in Textu Hebreo Samaritanorum ac uersione Syrorum, retentum fuisse Phinon; et Deblathaim quoque apud Syros.	494
Numeratur rursum populus. Addunt editi antea libri, numerantur et Leuite. Consequenter etiam legunt hoc modo: »Et ex iudicio Domini hereditatem accipiunt, ut inter fratres suos nec femineus a possessione Dei sexus excludatur.«	495
Offerre debeat. Non pauci codices Mss. pro offerre, habent ferre, et afferre.	Ibid.
Meditatorium Euangelii. Discrepant in hac uoce exemplaria Mss. quia quamplurima legunt mediatorium pro meditatorium. Sed ultimam hanc lectionem retinendam monet sensus Hieronymi docentis Deuteronomium esse quasi preparatorium ad aliam secundam Legem, et in se representans Euangelium futurum.	496




EPIST. LXXIX. AD SALuINAM.

In Mss. Codd. Incipit ad Saluinam consolatoria de Nebridio et uiduitate seruanda. In quibusdam sic lego: De morte Nebridii et uiduitate seruanda.	497
Non hominum, etc. Quatuor Exemplaria manuscripta hanc sequentem retinent lectionem: »Unumquodque enim non hominum, sed rerum pondere iudicandum est.«	498




EPIST. LXXXII. AD THEOPHILUM.

uetus dictum. Erasmiana Editio addit nomen proprium nuius ueteris Monasterii, legitque: »Monasterium enim sancti Pape Epiphanii nomine uetus ad dictum.« Sed utra uera sit lectio scire non possum, quia in hac Epistola Mss. Codicum auxilio destitutus sum.	518




EPIST. LXXXIu. AD PAMMACH. ET OC.

Dimidiatam Christi introduxit economiam. Dimidiatam dixit economiam Christi, quia Apollinaris uoluit uerbum carnem solummodo, non animam assumpsisse. Consequenter Arii apertissimus propugnator dicitur Eusebius Cesariensis, quod aliqui negare uidentur.	523
Bar-aninam nosturnum, etc. Bar-anina uocabatur Hieronymi Preceptor Iudeus, non Barrahanus, ut falso legitur in antiquis Editionibus. Hoc nomine inepte propter imperitiam abusus est Ruffinus in libris Inuectiuarum suarum.	524
Mille et eo amplius tractatus. Codex Sancygirannus sic legit: »Mille et eo amplius tractatus legi, quos in Ecclesia locutus est. Edidit innumerabiles preterea Commentarios,« etc. Marianus uictorius: »Mille et eo amplius tractatus in Ecclesia locutus est. Edidit,« etc.	530
. Non leges cum Erasmo , id est, causantur; nec cum Mariano in Notis . Miror uero Marianum respuentem uerbum Grecum , quod dicit perperam scriptum in quibusdam Mss. codicibus; cum certum sit genuinam hanc esse lectionem sancti Hieronymi, tum ex sensu uerborum, tum ex fide Exemplarium manuscriptorum in quibus legitur uel, , uel . Significat autem , eloquenter et exquisite loquor, aut copiose loquor, et facile. Itaque Ruffinus et alii Origenis assertores exquisitis mendaciis et loquaciter defendebant aliena esse in Origenis libris que Catholicis displicebant: unde Hieronymus ait: Cum ipse Origenes in Epistola ad Fabianum penitentiam agat, cur talia scripserit, et quid adhuc uos nugaci uerborum affluentia dicitis aliena esse que displicent?	532




EPIST. LXXXu. AD PAULINUM.

Criminantur . Quanta temeritate mutatus atque deprauatus sit locus iste apud Erasmum, Marianum et alios antiquos editores Hieronymi, uix credet Lector studiosus: nam pro Greca uoce composita ex et id est, pro , illi omnes ante nos posuerunt hec conficta uerba, quod in me criminatur. CALPHURNIUS LANARIUS ET DISCIPULI eius. Neque uero sufficiebat eis abstulisse acairospoudastas Origenis, id est, intempestiuos et immodicos studiosos atque fautores eius, nisi pro Origene substituerent Ruffinum ac eius discipulos. Relegat quisque totum Hieronymi locum, ut illico gratuletur sibi, quod a nobis nouam ueramque teneat editionem Operum Sancti Doctoris. Erasmus ita cecutiebat in lectione Codd. manuscriptorum, ut pro , in eis legerit, .	534




EPIST. XCuII. AD PAMMACH. et MARC.

libri tres Paschales Theophili, quos Hieronymus misit Pammachio et Marcelle. Hunc et nos ordinem secuti eosdem libros e Greco in Latinum conuersos ab Hieronymo hic edendos curauimus; ut rebus et temporibus suus ordo constaret in hac Editione nostra.
Moriantur. In uetusto codice sancti Theodorici prope Rhemos, post Epistolam Hieronymi consequenter ponuntur

583




EPIST. XCuIII.

In eodem codice manuscripto S. Theodorici, post Epistolam Hieronymi ad Pammachium et Marcellam hec attexta leguntur; »Explicit Prefatio. Incipit Epistola Paschalis Theophili Alexandrine urbis Episcopi prima ad totius Aegypti Episcopos, de Greco in Latinum a beato Hieronymo translata.«	Ibid.




EPIST. CIu. AUGUSTINI.

Inflammantibus calumniam, etc. In cunctis Exemplaribus, que curiosissime perlegi ad huius loci intelligentiam, reperi scriptum non inclamantibus; sed inflammantibus calumniam falsitatis. Antiquam tamen lectionem mutare nolui, ne unus multis uiris doctis uiderer repugnare. Quod sequitur cum parenthesi  ita legendum docet ipse sermonis Augustini contextus; id quoque monet omnium codicum Mss. consensus: unde miror hominem falsarum antiquitatum parentem atque defensorem uoluisse authenticam huiuscemodi sollicitare lectionem, absque Exemplarium fide; nobisque de suo hunc textum obtrudere  Certe oppidulum fuisse asserit Hieronymus infra Epistola LXX. alias 99. Oea uero siue Tripolis, non fuit oppidulum Iudeis et aliis Gentibus refertum; sed urbs Africe ampla, una ex illis que, teste Solino, fauebant Romanis. Nunc quoque Tripolis urbs est ampla ac munita, regni Tripolitani caput, cum portu in ora maris mediterranei. Denique doctissimus Augustini Interpres Gallus, lectionem et interpunctionem huius presentis Editionis secutus, locum bis ita exposuit: L'èuêque fut contraint de consulter les Iuifs, car c'est une uille où il y en a, etc. Quare clamare compellor, felices artes, si de illis soli artifices iudicarent; nec sutores haberemus extra crepidas.	637




EP. CuI. AD SUNNIAM et FRET.

est, minutis uerubus prepositis damnauit: contra, genuinos et insignes Homericam uenam sapientes , hoc est, stellulis prenotauit et illustrauit. Signa igitur illa transtulit Origenes in Libros sacros, ut testis est Epiphanius libro de Ponderibus et Mensuris, et Hieronymus in hac Epistola ad Sun. et Fretel. ac in omnibus ferme Prefationibus diuinorum Bibliorum. Ex huiusmodi recepta consuetudine appellantur Aristarchi, qui de libris iudicant; unde Horatius ad Pisones de Arte Petica:

uir bonus et prudens uersus reprehendet inertes:
Culpabit duros: incomptis allinet atrum
Transuerso calamo signum: ambitiosa recidet
Ornamenta: parum claris lucem dare coget:
Arguet ambigue dictum: mutanda notabit:
Fiet Aristarchus, etc.
Quod Horatius atrum transuerso calamo signum uocat, id Hieronymus transuersam uirgam, uel lineam iacentem dicit in Prefatione in Paralipomenon iuxta LXX. et in libros Salomonis, quos ipse asteriscis et obelis distinxerat.Erasmus et Marianus, licet constanter eum retineant Mss. codices Romani et Gallicani.
Dilectissimis fratribus Sunnie, etc. Ita legunt omnes Mss. codices nullo excepto; que salutatio epistolaris officii cum fuisset subtracta apud Erasm. et Marian. causam erroris prebuit parenti Historie Critice ueteris Testamenti, qui sibi persuasit Sunniam et Fretelam mulieres fuisse Grece ac Hebraice scientes. Consule infra aunotationes nostras positas ad calcem huius Epistole.	641
. Corrupte plures Mss. retinent hic et Coine; et consequenter, Luciani et Lucianos.	642
Ierosolyme, etc. Obseruandum contra opinionem sciolorum huius temporis, LXX. Interpretum editionem ab Hebraico fonte non discrepantem decantatam fuisse Ierosolyme et in Ecclesiis Orientis; aliam uero non conformem suo fonti abiectam ac repudiatam.	Ibid.
Scribens in commune respondeo. Codex uaticanus 344. Qui mihi Epistolam uestram tradidit, duobus scribens respondeo; et paulo post, Et est inter exemplaria ueritas requirenda, recurrimus, etc.	Ibid.
Protagora Platonis. Semper in antiquioribus Mss. Operibus S. Hieronymi inuenio Pythagoram pro Protagora positum; facili certe ueterum exscriptorum lapsu, qui nomen usitatum et notius retinebant, ignotum abiiciebant. Consule Prefationem in Genesim Tomo 1. Editionis nostre, ubi citatur Oeconomicus Xenophontis.	643
OSER, etc. Quam falsa sit huiusmodi lectio Hebraica in editione Marianea, etiam indoctis patet. Quis enim unquam [Figure: [Hebrew Text] 1Kb] , cum pleno hholem, legit cum Iod consonanti, haiesar? At de corrupta ista lectione uide que dicta sunt in annotationibus nostris.	644
Non quo nobis orantibus, etc. Minoris momenti aliquot lectiones uariantes reposuimus, ut spatia uacua occuparent in columna ueteris editionis, non ut aliquid eximium nos docerent.	Ibid.
Habet MOD. De hac ac consequenti falsa lectione Hebraica in Erasm. et Marian. uide annotationes nostras post Epistole contextum.	Ibid.
Id est stellam. Discant studiosi usum asteriscorum et obelorum ab Hieronymo, qui quotidie in manibus habuit Origenis Hexapla; non a quibusdam nostre etatis imperitis Scriptoribus, quos non docuit rerum experientia quotidiana, sed contentionis stulte presumptio. Ceterum quidquid monet Hieronymus de signis obeli et asterisci in libro Psalmorum, totum inueniet Lector in secunda parte diuine bibliothece eiusdem S. Hieronymi a nobis nuper edite.	645
Pematibus inueniuntur. Aristarchus Grammaticus, qui Homeri carmina in corpus redegit, atque in libros digessit, uersus nothos siue adulterinos et supposititios , id

645
Interpositis duobus uersibus. Consule infra annotationes nostras in hunc locum.	646
. Manuscriptus Cluniacensis , id est, etc.	Ibid.
. Quamplures Mss. omittunt hec uerba Greca; sed non omisit Cluniacensis perantiquus, e quo illa restituimus in presenti Editione.	647
Breui enim. Ita legunt omnes Mss. codices antiquiores ac melioris note. Regius unus recentior Florentie scriptus retinet lectionem Erasmi et Mariani, qua manifestissime comprobatur ipsos corruptis solummodo ac recentioribus exemplaribus manu exaratis usos fuisse ad Editionem Epistolarum sancti Hieronymi. Nam preter alias corruptelas idem Ms. Regius num. 3629. omnes uersiculos Grecos ad[.....]os e LXX. Interpretibus constanter retinet, ut illi leguntur apud Eras. et Marian.	Ibid.
De hebraico, etc. Exstant ille emendationes Hieronymi in duplici Psalterio, Romano et Gallicano, edito secunda parte Diuine Bibliothece, id est, Tomo primo Editionis nostre noue Operum S. Hieronymi.	649
Et Sexta editio. Omittitur uox Editio in omnibus fere Mss. exemplaribus.	Ibid.
. In Ms. codice Regio Florentino, cuius supra memini, pro legimus cum duobus accentibus.	650
Scriptum reperi. Lectionis Hebraice nullum exstat uestigium in Mss. antiquioribus; sed tantum in Regio Florentino, in quo spatium uacuum uisitur erasum et sufficiens ad scribenda Hebraica uerba. Ne igitur mireris si apud Erasmum et Marianum tot occurrant sententie adulterine; cum erroris causam ipsis prebuerint codices recentiores ab imperitis interpolati ac deprauati.	651
Et de superiori tertio uersiculo. Consule infra Obseruationes nostras in hanc falsissimam lectionem.	652
Quod nos tulimus. Tulit uerbum terre in Psalterio Gallicano quod maiori diligentia perfectum est, quam Psalterium Romanum cursim emendatum. uidesis ista in secunda parte I. tomi Editionis nostre noue.	Ibid.
. Sic legunt omnes Mss. antiquissimi et optime note. Regius Florentinus ab imperitissimo ac temerario homine descriptus retinet ; quia in uulgata plurali numero legimus iustorum, cum tamen genuina lectio sit , id est, iusti siue recti; ut ex Theodoreto atque ex aliis Scriptoribus Grecis scire nobis licet, legunt enim illi Hebreo conformiter: uel , id est, Nonne hoc scriptum est in libro recti. Emendandi ergo omnes Mss. codices Latini ex Theodoreto Quest. 13. in hunc Iosue locum, et ex aliis exemplaribus LXX. Translatorum, qui retinent clausulam istam.	Ibid.
, etc. Hic quoque corruptissimus est Regius codex Florentinus; omittit namque omnia uerba Greca preter . Cetera supplent Eras. et Marian. de Euangelio Greco quod manibus omnium teritur. uide infra annotationes nostras in uerba Greca huius Epistole.	654
MERUA. In codicibus Mss. scribitur Merucha et Meruha, sed uera et genuina lectio Hieronymi Merua est; quia ipse sexcentis locis [Figure: [Hebrew Text] 1Kb] Hebreum, legit Rua.	Ibid.
Et finium terre. Ne mireris Lector tot tantaque additamenta Grecorum uersuum et uerborum, que leguntur in Editione Erasmiana et Marianea; secuti sunt enim uitiosissima exemplaria recentiora, in quibus nescio quis temerarius hisce additamentis totum contextum Hieronymi coinquinauit et conturbauit. Eadem supposititia additamenta retinet codex Regius Florentinus de quo iam sepius dictum est.	655
Pro quo melius, etc. Integrum istum locum omiserunt

656
CATOROT ELIM. Eo modo legunt omnes manuscripti codices, quamuis in Hebreo sit [Figure: [Hebrew Text] 1Kb] Cetoreth forme singularis. Nescio an fuerit scriptum in Hebreis uoluminibus Hieronymi [Figure: [Hebrew Text] 1Kb] Cetoroth.	Ibid.
MALOCHOTACH scriptum habet. Consule infra annotationes in hunc locum.	659
Et tamen sciendum. Locus insignis ad retundendam imperitiam quorumdam Scriptorum huius temporis, quia multa garriunt contra Hebraicam ueritatem, ubi uiderint in Ecclesia Christi nonnulla usurpata de LXX. Interpretibus propter antiquitatem. Audiant igitur doctissimum Hieronymum, et ab ipso discant fonti proprium honorem tribuere, et riuulo suum non denegare.	660
Aquarum interpretatus est. Totum contextum Grecum obtrudit nobis corruptissimum exemplar Regium Ms. et ueteres Edit. Erasm. et Marian. cuius nec uola, nec uestigium exstat in aliis exemplaribus Mss.	Ibid.
Psalmorum meorum in nocte, etc. Corrupte tuorum legunt Erasm. et Marian. post codicem Regium Florentinum, quem mihi exsecrari liceat propter corrosum, luxatum, fedatum, interpolatum et omnibus deprauationum sordibus coinquinatum in illo S. Hieron.	661
IASAPHPHERU. Ita omnes Mss. codices antiquiores et recentiores non infime note. Male ergo addunt editi particulam coniunctiuam [Figure: [Hebrew Text] 1Kb] uau, et pro duplici ph in medio litteram p substituunt.	Ibid.
. Insignibus aliis deprauationibus nouas addit codex exsecrabilis Florentinus nempe . Consule infra annotationes nostras in hec uerba Greca et in proxime sequentia.	662
Istius temporis interpretem. Ruffinum carpere uidetur, qui tempore Hieronymi disertissimus Interpres habebatur apud imperitos. Alibi enim Ruffinum in Latina lingua rudem fuisse docet Hieronymus.	665
BOS scriptum est. Sic legunt omnes Mss. codices antiquissimi et recentiores. uide infra annotationes nostras in hanc uariantem lectionem Hebream.	667
AFAR positum est. Ne mireris Lector, si uerbum Hebraicum [Figure: [Hebrew Text] 1Kb] , legatur hic cum F in medio, AFAR, et non APHAR: quia Hieronymus Hebream litteram [Figure: [Hebrew Text] 1Kb] , exprimit sepius per F. Latinorum, ut uidere est in Libro Hebraicorum Nominum et Locorum.	668
Ut educas panem de terra. Resumit Psalmi anteriores uersus; quia sic digesti uidentur in schedula Sunnie et Fretele.	669
Milui abies domus est. Ita ex Hebreo in Latinum uertit Hieronymus. Consule librum Psalmorum in Canone Hebraice ueritatis, seu Tomo I. Editionis nostre.	670
EPHSAU. Apertissimum mendacium apud Erasm. et Marian. qui habent hephzi, etc., tribuunt Hieronymo imperitiam tantam Hebraice lingue, ut uelint eum confundere affixum prime persone cum affixo, seu pronomine tertie persone; mea, cum sua, uel eius. uide infra annotationes nostras.	672
De Hebreo ita uertimus. Suam Translationem Psalmorum Latinam hic uocat Hebreum; quia ex Hebreis uoluminibus fuerat expressa. Hoc tamen, si uera est lectio codicum Mss. in Hebreo: nam aliquantulum mihi suspecta uidetur; maxime quod in exemplari Cluniacensi castigatum sit in, et mutatum in de.	674




ALIAE ANNOTATIONES IN EAMDEM EPISTOLAM.



De Argumento et Inscriptione huius Epistole.

Argumentum huius Epistole fuit, de emendatione Psalterii iuxta Hebraicam ueritatem; quod conceptis uerbis preferunt Mss. codices in Titulo eiusdem lucubrationis. Nec obscure id etiam significat Ms. Colbertinus num. 455. ubi leguntur isthec: De Psalterio, que de Septuaginta Interpretum Editione corrupta sint. Nam uariantes lectiones Latinorum Grecorumque librorum, quas Sunnia et Fretela in schedula digesserant per ordinem, corruptam et contaminatam Psalmorum interpretationem publice prodebant; quia, ut optime ad Damasam Hieronymus Prefatione in quatuor Euangelia: Et uerum non esse quod uariat, etiam maledicorum testimonio comprobatur. Emendatio autem iuxta fidem codicum Hebreorum fieri debuit: quod quidem Sunnia ac Fretela querebant; docetque constanter Hieronymus dicens: »In ueteri testamento, si quando inter Grecos Latinosque diuersitas est, ad Hebraicam confugiendum ueritatem, ut quidquid de fonte proficiscitur, hoc queramus in riuulis.« Ad eam quoque Seniorum LXX. Editionem, que in Origenis habebatur, queque in Eruditorum libris reseruata erat, Psalmorum emendatio potuit institui; cum de illa LXX. Interpretum translatione  Hieronymus ipse pronuntiet: Quidquid ergo ab hac discrepat, nulli dubium est, quin ita et ab Hebreorum auctoritate discordet.

Ceterum Sunniam Fretelamque matronas fuisse eruditi nonnulli Scriptores asserunt: nec Latine modo, ac Grece, sed Hebraice etiam lingue scientia insignes. Qui geminus error refellitur cum ab inscriptione Epistole, tum e toto eiusdem contextu. Ac primum Epistola hec in omnibus exaratis manu libris, inque ueteri Editione ueneta, inscribitur fratribus, non sororibus aut filiabus, id est, uiris et non mulieribus. Sic igitur in Mss. codicibus scriptum reperi; »Dilectissimis fratribus Sunnie et Fretele, et ceteris qui uobiscum Domino seruiunt, Hieronymus.« Deinde Sunnie ac Fretele gratulatur sanctus Doctor, quod eorum »dudum callosa tenendo capulum manus et digiti tractandis sagittis aptiores, ad stylum calamumque mollescunt, et bellicosa pectora uertuntur in mansuetudinem Christianam.« Quare ex huius Epistole uerbis liquido apparet Sunniam et Fretelam uiros fuisse et Getarum quidem genere, sed Christi religione, diuinarumque Scripturarum studio multum celebres. Accedit eo, quod uirile nomen esset apud Gothos Fritilas, et Suinthila, siue Suuintlas, Attila, Totila, et Agila: et Fritilas quidem nichil differt a Fretela aut Fritelas; Suinthila uero non ita multum abludit a Sunnia, ut ab eo litteris quibusdam superadditis, uel permutatis nequiuerit deriuari.

Porro uiros illos codicum sacrorum studiosos, lingue nichilominus Hebraice imperitos fuisse nouimus; quippe quod elementa ac syllabas ueritatis Hebraice ab Hieronymo in Epistola doceantur. Nam in Ps. uII. hec ab eo obseruata sunt: In Hebreo autem SEDECI habet, quod interpretatur, iustitia mea; et non SEDECACH, quod iustitiam tuam sonat. In psal. quoque XXII. ista ab Hieronymo scripta leguntur: Ceterum, inquit, et Septuaginta, et Hebrei, et omnes interpretes, calix meus, habent; et Hebraice dicitur CHOSI; alioquin si calix tuus esset, diceretur CHOSACH. Que profecto nec Hebraicis litteris leuiter tinctos Hieronymus docuisset. Postremo querunt Sunnia et Fretela a sancto Doctore, ut inter uariantes Grecas, Latinasque lectiones Psalmorum, Quid magis Hebreis conueniat, significet: illud uero studium proprio ipsi marte explere utcumque potuissent, nisi rudes essent omnino in rebus Hebraicis.



De tempore huius scriptionis.

Epistolam sancti Hieronymi ad Sunniam ac Fretelam, scriptam fuisse anno Christi supra quadringentesimum quinto plures coniecture persuadent. Et priorem quidem coniecturam facimus ex profectione Firmi Presbyteri, qui fuit exactor huius Operis, id est, Epistole, ut ipse testatur Hieronymus, dum rescribit. Firmus enim ille Presbyter hoc anno 405. Hieronymi Epistolam nunc XCuI. ad Augustinum scriptam, e Palestina detulit in Africam. Quod probatum exstat in Notis chronologicis noue Editionis sancti Augustini. Potuit itaque idem Firmus et hanc ab Hieronymo accipere Epistolam Sunnie et Fretele uel reddendam uel dirigendam.

Idem coniectare nobis licet ex huius temporis Grecorum altercationibus, quas non obscure his uerbis perstringit Hieronymus initio Epistole: »Quis hos crederet, inquit, ut barbara Getarum lingua Hebraicam quereret ueritatem, et dormitantibus, imo contendentibus Grecis, ipsa Germania Spiritus Sancti eloquia scrutaretur?« Que si de multarum partium apud Grecos studiis in causa Theophili et sancti Chrysostomi intelligantur, necesse est asserere hoc anno Christi 405. uel superiori 404. scriptam fuisse ab Hieronymo Epistolam istam.

Certe ante annum 392. quo absoluta e fonte Hebraico Psalmorum interpretatio Latina Hieronymi circumferebatur, ad Sunniam et Fretelam eum non scripsisse certo certius apparet; cum frequentes occurrant in Epistole contextu translationis huius lectiones, et ab ipso Hieronymo recitate sententie. Adde Hieronymum Epistole ad Sunniam et Fretelam in suis aduersus Ruffinum Apologeticis libris mentionem non otiose facturum, si ante annum Christi 402. quo elaborata creditur posterior Apologia, ipse rescripsisset: nam in isto luculento opere bene audiunt ubique Septuaginta Interpretes; quod argumentum potuit esse maximum ad retundendam Ruffini calumniam, qua omnibus suadere gestiebat, in suggillationem Septuaginta Seniorum susceptam fuisse ab Hieronymo Instrumenti ueteris et concinnatam Translationem nouam.

Denique eumdem Ruffinum carpit, meo quidem iudicio, Hieronymus; quum de quodam illius temporis interprete ad Sunniam et Fretelam ironice scribit: Nisi forte, inquit, , non putatis transferendum, despexisti; sed secundum disertissimum istius temporis interpretem, annichilasti, uel annulasti, uel nullificasti; et si qua alia possunt inueniri apud imperitos portenta uerborum. Ruffinus autem  hoc tempore celebris apud nonnullos habebatur Interpres, qui tantum sibi sumebat, ut Latina diuinarum Scripturarum exemplaria ad Grecos codices emendaret: »Tu Latinas, aiebat Hieronymus ultima Apologia, Scripturas de Greco emendabis, et aliud Ecclesiis trades legendum, quam quod semel ab Apostolis susceperunt; mihi non licebit,« etc. Ex quo intelligimus, si tamen coniecturis locus est, Ruffinum forte alicubi pro Greco , et Latino despexisti, posuisse annichilasti, uel nullificasti, que imperitorum portentosa uerba Hieronymus nominauit. Porro Ruffinus circa annum Christi 410 ex hac uita migrasse creditur. Scio equidem Firmum Presbyterum, ob rem Eustochii et Paule iunioris, Rauennam et inde Africam, Siciliamque ab Hieronymo directum anno Domini 415. atque Epistolam eius ad Sunniam et Fretelam cum aliis perferendam potuisse suscipere. uerum ad protrahendam id usque temporis Epistole scriptionem, ea, que de Grecorum contentionibus obseruata sunt, nequaquam sinunt.



De locis obscurioribus ac uariantibus aliquot lectionibus. Super qua re et sanctus filius meus Auitus sepe quesierat.

cum tribus aliis Editionibus, Aquile scilicet, Theodotionis et Symmachi, errores qui in Septuaginta Seniorum Editionem irrepserant, omnes sustulit, ac interpretationis Grece riuulum quasi suum ad fontem et scaturiginem regredi fecit. Id ipse testatur Tractatu octauo in Mattheum his uerbis: »In exemplaribus quidem ueteris Testamenti quecumque fuerunt inconsonantia, Deo prestante, coaptare potuimus, utentes iudicio ceterorum Editionum. Ea enim que uidebantur apud Septuaginta dubia esse propter consonantiam exemplariorum, facientes iudicium ex Editionibus reliquis, conuenientia seruauimus.« Hinc itaque tanta fluxit Hebraicos inter et Grecos libros Hexaplorum conuenientia; etsi diuersa in multis fuerint alioqui Septuaginta Seniorum exemplaria ipsa ab iis que in codicibus Hebreorum habebantur.idem Hieronymus docet, qui et latius de eo hic disputat argumento. Quot hodie, si reuiuisceret sanctus Doctor, annotationes inueniret a librariis positas in corpore scriptionum suarum, quas ille pro eruditione legentis addiderat ex latere? Ita pro scribentium uoluntate omnia confusa sunt et conturbata in multis exaratis manu libris atque editis, ut nisi subsidio nobis uenisset plurimorum exemplarium Mss. optime note copia, integram desperassem Operum sancti Hieronymi restitutionem. Tantam enim in contextum Latinorum Psalmorum huiusmodi annotationum admistionem deprehendi in Mss. antiquis libris, ut propter talium corruptionum frequentiam expauescerem lectitando. Quis credat in uno Psalmi LXuII. contextu, nouem e latere positas fuisse Anonymi annotationes, quas ad latus uersiculorum exhibent nobis prestantissimi manuscripti codices Ecclesie Carcassonensis et San-Germanensis noster? Hos nisi nactus essem fortunate, annotationes in textum a librariis inductas quo pacto internoscerem in Psalterio Latino Hieronymi ad Hebraicum fontem expresso? Cum ille annotationes propius accedant ad uocum Hebrearum significantiam, quam alia contextus ipsius uerba. Certe editorum librorum fides in Psalmis suspecta mihi esset propter uariantes quorumdam manuscriptorum lectiones, ac inscius scriptorum ueterum imperitie, de emendatis inemendata forte scriptitassem: nisi felicissime antiquissimorum iam laudatorum librorum usus suppeteret.
An is sit iste Auitus, qui anno Christi 415. Luciani Presbyteri Opusculum de Inuentione Reliquiarum sancti Stephani Protomartyris, in Latinum sermonem per Orosium Occidentalibus edidit, adhuc exploratum non habeo. Quatuor porro aut quinque Auiti ceui dignoscuntur ex Epistolis Hieronymi atque Augustini. Horum primus est ipse, de quo nunc in Epistola ad Sunniam et Fretelam meminit sanctus Doctor: »Super qua re, inquit, et sanctus filius meus Auitus sepe quesierat;« et iterum in fine: »Ideo autem, quod et uos in fine schedule queritis, et sanctus filius meus Auitus frequenter efflagitat,« etc. De alio Auito ita idem Hieronymus Epistola IX. ad Saluinam scribebat: »Extrema  ait, que et ualidior, quod filio meo Auito roganti negare nichil potui: qui crebris litteris interpellatricem duri iudicis superans, et multorum mihi ad quos super eadem materia scripseram, exempla proponens, ita suffudit pudorem negantis, ut plus considerarem quid ille cuperet, quam quid me facere conueniret.« Auitus igitur in utraque Epistola filius ab Hieronymo est appellatus; in utraque frequenter efflagitat, crebrisque litteris ab eodem multa precatur. Restat ut Afer genere fuerit Auitus iste, et popularis Saluine, filie Gildonis Tyranni hoc tempore Africam occupantis. Quod si dixerimus, facile mihi persuadeo Auitum utriusque Epistole, IX. scilicet et CXXXu. unum eumdemque esse, qui et pro se tractatus in Psalmorum uariantes lectiones; et pro Saluina hortatiuas ad seruandam sancte uiduitatem epistolas ab Hieronymo sepe quesierat.	642
His plane congruunt que de Firmo Presbytero e Palestina in Africam redeunte, anno Christi 405. a nobis superius allata fuere: nam Auito filio suo respondit Hieronymus occasione Firmi Presbyteri. »Super qua re, inquit, et sanctus filius meus Auitus sepe quesierat. Et quia se occasio fratris nostri Firmi Presbyteri dedit, qui mihi Epistolam uestram reddidit a uobis, scribens in commune respondeo, et me magno amicitie libero fenore.« Sin Auitum seniorem Hispanum hoc loco intelligendum credamus, potuit is adesse in Ierusalem, cum hec ab Hieronymo scriberentur: sat enim temporis in Palestina commoratus uidetur ex iis que apud Baronium anno Christi 415. Senior ipse Auitus scribit ad Ecclesiam Bracharensem. Neque is alter est duorum Auitorum, qui male audiunt in consultatione siue commonitorio Orosii ad Augustinum. Nunc namque ut hereticum Origenistam Orosius ipse uitasset omnino, postquam de duobus illis Auitis ciuibus suis ita scripserat. »Tunc duo ciues mei, Auitus et alius Auitus . . . . peregrina petierunt. Nam unus Ierosolymam, alius Romam profectus est. Reuersi unus retulit Origenem, alius uictorinum.« Et iterum: »Isti uero Auiti duo, et cum his sanctus Basilius Grecus, qui hec beatissime docebant, quedam ex libris ipsius Origenis non recta, ut nuper intelligo, tradiderunt.« Ceterum Auitus, qui Ierosolymam profectus, Origenem retulit apud Hispanos, ipse est ad quem scripta legitur Epistola Hieronymi 59. At de his suo loco dicemus. Et pro uoluntate scriptorum uetus corrupta Editio est. Sic legunt omnes manuscripti codices, sicque legendum contextus ipse suadet: nam pro locis et temporibus Editio corrupta dicitur; quod non esset, si ueterum tantummodo scriptorum negligentia et imperitia uitiata crederetur.	643
Quidquid ergo ab hac discrepat; nulli dubium est, quin ita et ab Hebreorum auctoritate discordet. Nec mirum cuipiam uideri debet exemplaria Greca LXX. Interpretum in Origenis Hexaplis ad codicum Hebreorum auctoritatem optime conuenisse; quia Origenes ipse collatis Septuaginta Seniorum exemplaribus partim cum Hebraico textu, partim

643
Et queritis cur Grecus istum uersiculum secundo non habeat, interpositis duobus uersibus. Insignis omnino locus ad antiquitatis memoriam, quo uersuum in Psalmis ordinem distinctum, et eorum seriem numerosam apud ueteres, discimus: partite enim et continue exscripti olim Psalmorum uersus, tantis spatiis ab hodierna distinctione separantur, ut qui Psalmi XuII. uersiculus 14. numeratur apud nos, in antiquorum Scriptorum libris, 35. uel 36. inueniatur: quique 14. noster unus est, in tres ab eis sit diuisus. Hoc manifestissime docet sanctus Hieronymus, eum ait duos interpositos fuisse uersus post primum istum uersiculum: Grando et carbones ignis. Itaque in hunc modum recitatus Psalmi XuII. locus scriptus habebatur in Hieronymi exemplaribus:

Grando et carbones ignis.
Et intonuit de celis Dominus.
Et altissimus dedit uocem suam.
Grando et carbones ignis.
In perantiquo codice manuscripto Ecclesie Carcassonensis, in quo descriptum exstat Hieronymi Psalterium ex Hebreo Latinum, idem ordo uersuum numerusque seruaretur; nisi primum scriptoris uitio tres uersus in contextu Psalmi omissi essent post istum uersiculum: Grando et carbones ignis; quos deinde ad marginem inferiorem libri reposuit hoc modo:

Et intonuit de celis Dominus,
Et altissimus dedit uocem suam; Grando et
carbones ignis.
oram nempe infernam fere totam membrane occupassent hi uersus distincti, et non tractim exscripti; quare in unum duos uersus ibi coalescere necesse fuit. Quod si non esset, castigandus occurreret locus in Mss. codicibus ex ipsius Hieronymi uerbis nunc allatis. Consule Canonem Hebraice ueritatis Tomo I. Editionis nostre.	646
De superiori uersiculo additum est, in quo legitur: Accingere gladio tuo super femur tuum, potentissime. Deficit prorsus hoc loco fides Editionum Erasmi atque Mariani, qui in emendando Hieronymo copia exemplarium Mss. destituti, corruptissimis adheserunt et recentioribus infime note. Ad hunc igitur modum legunt illi emendatores post exscriptorem codicis Regii Florentini: De superiori tertio uersiculo additum est, etc. Quasi tempore Hieronymi iste uersus Psalmi 44. Accingere gladio tuo super femur tuum potentissime, ordine tertius numeratus sit ac scriptus, sicut mos obtinet hodie apud nos in uulgata Latina et Greca LXX. Interpretum Translatione. Non tertius apud Hieronymum scribebatur hic uersus, sed sextus, uel etiam nonus, si in uersus Psalmi titulum dispertias; ut fidem nobis faciunt manuscripti Psalmorum codices, Carcassonensis supra memoratus, San-Germanensis et Memmianus, de quibus alibi diximus.	652.
Hoc enim quod Septuaginta transtulerunt, propter uetustatem in Ecclesiis decantandum est; et illum ab eruditis sciendum propter notiliam Scripturarum. Hanc sententiam decet auro expendi; et utinam attentius uerba huiusmodi aurea appenderentur a nuperis Chronologie LXX. Interpretum uindicibus; qui quod in Ecclesiis semel per annum, cum Martyrologium in choro legitur, iuxta Septuaginta Seniorum calculum etates mundi ab orbe condito ad Christum natum supputari audiant; corruptam illico pronuntiant fontis Hebrei, ac uulgate Latine Editionis Chronologiam, imo ab Ecclesia Christi recto iudicio repudiatam: non intelligentes propter uetustatem usurpari adhuc Chronicum in Ecclesia Romana Canonem Eusebianum; notitiam uero Scripturarum non aliunde quam e libris authenticis, Hebreis scilicet ac Latinis exemplaribus esse mutuandam.	660
Unde si quid pro studio e latere additum est, non debet poni in corpore, ne priorem translationem pro scribentium uoluntate conturbet. Propter annotationem unicam Hieronymi, e latere ab aliquo temerario positam in corpore translationis, inter plurimos habitam olim questionem

660
Et nescio quid, quod non dicitur, fundatum uideatur in terra. Contrario sensu legunt Erasmus ac Marianus; Et nescio quid, quod dicitur, fundatum uideatur in terra. Quod falsum esse minus etiam attentis patet. Cetera porro, in quibus peruersum ordinem; confictas interpretationes; lacunas rerum precipuarum, atque loca multis interpolata uersibus habent ueteres Editiones, pretermittimus: quia sola Epistola lectione ac contentione Editionum hec manifesta sunt. Nec tamen omittendum plura in uulgatis Latinis Psalmorum exemplaribus remansisse uitia que Hieronymus ipse tulerat; queque a nobis tanquam uel superflua, uel falsa amputanda uoluit. uidesis Psalm. 43. et 47, etc.	663




De uariantibus lectionibus Grecis huiusce Epistole.

totum lutulentum fluere Hieronymum. Nam in recitandis huius Doctoris uerbis, fidem Mariano habuit Nobilius: hincque factum, ut infinitos notis suis criticis errores asperserit, cum de corruptissimis libris uariantes recitet plerumque lectiones. Sanctus Hieronymus, inquit ille hoc loco, testatur Septuaginta dixisse, predicationes tuas -(.Idque legit Abram, impositis Latinis elementis, et interiecta desuper linea, Bhpcheu, Barcheu similiter, et cbp [Figure: [Characters] 1Kb] h, Sarath. Quibus manifeste ostenditur, h litteram in describendis Hebraicis uerbis, pro a uocali scriptores ueteres usurpasse. Preterea B et C siue k promiscue apud eos accipiuntur ob utriusque elementi similitudinem et formam. Nam B hoc modo in Mss. scriptum B, ipsum K uidetur esse. Denique in confesso est apud omnes studiosos o mutatum fuisso sepius in u; unde epistulam, sosunde, prestu: pro epistolam, sosonde, et presto, Itaque bathabunoth primitus hisce litteris scriptum forte bakunuh; ab his quidem legi poterat Athacunuth; ab aliis autem bthabunoth. Ut ut tamen scriberetur a librariis, bathbabunoth Hieronymum legisse non dubium est; cum uocem hanc ubique sit interpretatus, in intellectibus. Scio Chaldeum, Syrum, et alios in singulari legere quasi fuerit bathabunuth, in prudentia, et in intellectu, sed nunc de Hieronymiana lectione sermo noster est.	663
LIIN scriptum habet. Sic Michee cap. 111. u. 12. eodem sensu legimus [Figure: [Hebrew Text] 1Kb] : quamuis hic etiam liim queat legi, quia scriptores m sepissime mutant in n, ut in Cherubin et Seraphin.	Ibid.
LAASIDACH habet. In Hebraico hodierno scriptum est [Figure: [Hebrew Text] 1Kb] labasidecha sine iod otioso in fine; quod a Pagnino uel ab Aria Montano, misericordi tuo, interpretatur. Cui lectioni refragatur Hieronymus, omnesque ueteres Interpretes, qui similiter in plurali reddunt, filios tuos, sanctos tuos, uel iustos tuos. Huius lectionis fides sit penes Chaldeum Paraphrastem, apud quem legitur pluraliter [Figure: [Hebrew Text] 1Kb] lahasidaich, seu laasidach Hieronymi.	664
MEOLAM AD OLAM ATH EL. uariantem istam lectionem Hebrei contextus Psal. LXXXIX. u. 12. nullus obseruauit; etsi aliquot locis [Figure: [Hebrew Text] 1Kb] pro [Figure: [Hebrew Text] 1Kb] positum Grammatici doceant.	665
uerbum BOS scriptum est. Nos Cos ergo, ut hodie in omnibus exemplaribus Antiquorum legebatur: nisi litterarum beth et caph similitudine hallucinatum Hieronymum credamus; aut certe mutatum fuisse K, in B, id est, C, in B, ut paulo superius obseruatum est. uerum inspecta diligenter uocis huius Bos significantia, statim occurrit [Figure: [Hebrew Text] 1Kb] baz, siue boz in lingua Arabica, quod apud Arabes legitur bisi, significatque falconem, accipitrem, et alias aues rapaces. [Figure: [Hebrew Text] 1Kb] bua quoque Noctuam, ac Bubonem Rabbini appellant. Que profecto lectioni Bos huius loci multum fauere nemo negabit: idque presertim, quod Hieronymus ipse Sextam Editionem secutus, Bos Latine uerterit Noctuam: testeturque eamdem uocem a plerisque contentiose Bubonem fuisse interpretatam. Nec refert utrum bas uel boz legamus, quoniam apud Orientales, et maxime Arabes, littere quiescentes, necnon eiusdem organi, sepius inter se mutantur. Sed de Bos, aut Cos doctiorum hic esto iudicium.	666
Non habet EPHSAu. Pro ephsau Eras. et Marian. legunt [Figure: [Hebrew Text] 1Kb] hephzi. Et hanc uocem hephzi interpretatam aiunt a

667
Dicitur BACHAFFI. Non bachaffi, sed bachaffai in plurali legisse Hieronymum aliquando suspicatus sum. Latinam uero Psalmorum interpretationem ex Hebreo cum euoluissem, germanam esse lectionem bachaffi ab eodem Hieronymo didici: nam Psalm. CXuIII. uersiculo 109. ipse Latine reddit hoc modo: Anima mea in palma mea iugiter. Nec quemquam moueat, quod in hac Epistola, in manibus meis, positum ab eo legamus: namque cum unus sit Scripture sensus, ueterum hic interpretum secutus est consuetudinem. Super qua re non uno loco Lectorem monuit: »Sed et in hoc nulla est in sensu mutatio, et nos antiquam interpretationem sequentes, quod non nocebat, mutare noluimus.	672
Ceterum admonendus uidetur Lector studiosus, litteras nonnullas, siue aspirationes H et CH, e uocibus aliquot Hebreis fuisse a nobis ablatas, ubi antiquorum librariorum usu scriptas et inductas esse exploratum omnino habuimus: sed intacta atque integra omnia manent, cum incerta et dubia uisa est Hieronymi lectio, ut in Brucho, etc. aut cum nichil sensui uerborum nocet, ueluti in Hod et Lahed. At de rebus Hebraicis ac de Epistola ad Sunniam et Fretelam hactenus.	674




EPIST. CuII. AD LAETAM.

Quamplures Mss. codd. legunt, Epistola sci Hieronymi ad Aletam; sed antiquiores retinent Letam.	677
Nonne specum Mithre. Locus insignis cum ex uirorum doctorum Commentariis, tum ex uariis contextus deprauationibus in editis libris et annotationibus editorum, legentium hoc modo: Quibus Corax, Niphus, Miles, Leo, Perses, Helios, Bromius pater initiantur, subuertit, fregit, excussit. Nihil legimus in Exemplaribus Mss. de uocibus Helios, et Bromios pater. Falsa hec sunt, et conficta ab editoribus nomina. In omnibus codd. nostris ita lego: Perses Heliodromos pariter initiantur uel innitebantur; et postea, subuertit, fregit, excussit. Porro non erat, ut mihi uidetur, tam inextricabilis difficilisque locus iste, ut ignorabilis atque inexplicitus nobis traderetur post multorum uirorum epicheremata. Itaque locum presentem sic explicare possumus. Refert ex Eubulo Porphyrius in antro Nymphar, primum apud Persas Zoroastrem speluncam natura factam in Persie montibus consecrasse in honorem rerum omnium conditoris ac parentis Mithre; ut per speluncam significaret mundum a Mithra esse conditum. Huc refer que dicuntur a Socrate lib. 3. cap. 12. et a Sozomeno dicente: »In Mithrio simulacra nescio que et instrumenta reperta sunt; ea uero ridicula admodum et peregrina uisa sunt.« Cum autem Roma esset magistra falsitatis, et omnium gentium seruiret erroribus, magnam sibi uisa est assumpsisse religionem, si antrum Mithre haberet cum ceteris idolorum templis. Hunc igitur specum Mithre subuertit Gracchus urbanus prefectus, antequam initiaretur mysteriis Christi. In antro Mithre erant symbola astrorum et planetarum, atque simulacra consequenter siderum ab Hieronymo recensitorum. Quis enim nesciat sidus esse quod Corax dicitur, ut et Nymphus, id est, Nymphe et uirgo; et Miles seu Bellator, et Gigas, Leo, Perses siue Perseus, et cetera Zodiaci signa, que recte in Heliodromo exprimuntur. Est enim Heliodromos, cursus uel solis iter, cum circulum suum peragit. Consulat qui uoluerit L. Celii Rhodigini lectiones antiquas, Proclum Ethnicum, et C. Iul. Hyginum.	678
Littera cum perducat ad biuium. Consule a nobis dicta de littera Pythagorica in Commentariis super Ecclesiasten Tom. II. col. 770.	684




EPIST. CuIII. AD EUSTOCHIUM u.

Epistolam. Cum autem ait codices nonnullos legere [Figure: [Hebrew Text] 1Kb]uau, necesse est ut intelligat de impressis; quia nullus est codex manuscriptus qui non legat zop uel zod. Porro [Figure: [Hebrew Text] 1Kb]zo, uel zu, est pronomen nunc commune demonstratiuum apud Grammaticos, significans hunc uel hanc. Deinde [Figure: [Hebrew Text] 1Kb]zolk femininum, sepius apud Hebreos sumitur genere neutrali. Potuit itaque Paula promiscue accipere hec pronomina et affixa Hebreorum, ut ad Christum ipsum referret uerba Psalmiste, Ecce audiuimus illum, inuenimus eum. Quod et Interpres Syrus Latinus, similiter fecisse uidetur, dicens: »Ecce audiuimus hoc in Ephratha, et inuenimus illud in agris.« Certe in Hebreo hodierno non legimus [Figure: [Hebrew Text] 2Kb]schemaanuba, inuenimus illum; sed [Figure: [Hebrew Text] 2Kb]schemaanuha, inuenimus illam. Itaque uidetur dicere Paula hic affixum femininum posse accipi pro masculino, propter consequentiam sermonis, ubi affixa sunt masculina, »Introibimus in tabernaculum eius. Adorabimus ubi steterunt pedes eius.«
Peruenit Acco. Pro Acco siue Accho, ueteres Exscriptores posuerunt ad Coth. Coth uero nulla est, maxime que dicta sit Ptolemais. Est quidem Cotta, siue in tribu Zabulon, ciuitas separata Leuitis apud Eusebium et Hieronysum, in Libro de Locis Hebraicis: sed ita dicitur [Figure: [Hebrew Text] 1Kb] , Cateth in uulgata, nec Ptolemais aliquando dicta est. In Ms. codice Cluniacensi secunda manus posuit ad Choum: sed frustra, cum Chous non sit in Galilea.	696
Zo quippe sermo Hebraicus. Locus iste uarie deprauatus est ob imperitiam utriusque lingue Grece et Hebraice, quod ante nos docuit Des. Erasmus in scholiis ad hanc

699
Christi flammeo reseruatur. Erat flammeum indumentum seu uelum flammei coloris, uirginibus Deo consecrandis proprium.	720
Dormientem Hebreo, Greco, etc. Hebreo abest in Mss. in codd. Cluniac. ponitur hec uox in margine.	723




EPIST. CIX. AD RIPARIUM.

Epistolam ad Riparium Tarraconensem in cod. Clun. inscriptam hoc loco posuimus, non ex ordine Chronologico; sed propter Epistole argumentum et opusculum consequens aduersus uigilantium, quod edendum fuit inter Opera polemica, seruata consuetudine ueterum Editionum.	725
Seiromasten Phinees. Seiromasten Phinees, hoc est, lanceam uel pugionem, quo usus est Phinees ad confodiendos scortatores. uox est Greca apud LXX. nu. cap. 25. , et accepit Seiromasten, etc.	727
Non est crudelitas. Erasmus cum nonnullis manuscriptis exemplaribus, Non est crudelitas pro Deo, sed pietas.	Ibid.




EPIST. CXII. AD AUGUSTINUM.

Et Apollinarem Laodicenum. Ita legit uetus codex Cluniacensis; alii omittunt Apollinarem, legentes solummodo, et Laodicenum.	739
Ei qui ante, etc. Quamplures Mss. codd. Cum quo ante non fuerat Testamentum. Que lectio optima est nec respuenda.	748
Factum ex muliere. Sic iuxta Grecos legit sepius Hieronymus. Editi legunt, natum ex muliere.	Ibid.
Utrum autem illi imperitia. Cluniac. uetus codex emendatus manu exscriptioris ipsius, hoc modo legit: »Utrum autem illi imperitia an malitia fecerint nescio. Sed hoc esse in Hebreis codicibus responderunt quod, etc. Hic sensus est completus atque perfectus qui in ceteris nonnichil uidetur suspensus.	754
Illius temporis Cornelio et Asinio Pollione. Repullulauit nostris temporibus hic Cornelius et Asinius Pollio, in uoffio ac Pezrone assertoribus uersionis LXX. Interpretum. Utrumque Acairospoudasten Septuaginta ac cucurbitarium refellit repetita Defensio nostra Hebreorum codicum uulgateque editionis Latine Bibliorum: ad illamque prudentem Lectorem mittendum puto; ut miretur prudentiam precipue Auctoris Defense Antiquitatis Temporum, qui ut heretici hominis riuulos opinionum consectetur, fonte Bibliorum et ueritatis omisso, bella redintegrat aduersus Ecclesie Doctorem ac maximum Interpretem in exponendis Scripturis Canonicis. Parum putaret spreuisse Decretum Concilii Tridentini, quo tenetur adherere Hedere uulgate editionis, id est, Hieronymi; nisi iudicem se prebuisset eruditionis Hebraice eiusdem sanctissimi Doctoris: cum tamen ipse uix imbutus sit primis Hebreorum elementis. Sed hoc ei non insolens esse debet iuxta tritum illud prouerbium: »Imperitia confidentiam; eruditio timorem creat.«	Ibid.
Syri CICEIAN uocant. Hic sicut in Commentariis in Ionam Prophetam, deprauatum ediderunt Hieronymus, Erasmus et Marianus, ponentes elceroa pro ciceia omnium codd. Mss. de qua restitutione nostra uide Annotatiunculas in Ione caput quartum. Sed ibi pro Cantherio, restituendus uidetur Cornelius ex hac Epistola Hieronymi, in qua constanter retinetur, asserente Cornelio et Asinio Pollione. Liberum sit uniuscuiusque iudicium in re utrinque probabili.	755




EP. CXIII. et CXIu. AD THEOPHIL.

Epistola, etc. Ex quo intelligimus scriptam fuisse post annum Christi 404. et obitum S. Epiphanii, quem ipse Hieronymus hic sancte memorie hominem Dei appellat. Nec quisquam miretur quod S. Hieronymus in S. Chrysostomum acrius inuehatur; cum hoc tempore innocentia et sanctitas Chrysostomi obruta criminibus et accusationibus inimicorum eius delitesceret, et soli Deo manifesta, a paucis tutaretur. Neque uero persuasum potuit esse Hieronymo, mentem et sententiam Concilii triginta sex Episcoporum, et Patriarcharum totius Orientis, labasse in condemnatione Ioannis Chrysostomi; maxime cum notum esset apud omnes, Ioannem offendisse animum S. Epiphanii, propter susceptos Origenistas, et recusatam ab eo condemnationem Origenis. Quis reum non putasset tunc temporis Chrysostomum, et uerum iudicium Episcoporum Orientis? Certe Monachus cum paucis fratribus Deo totus intentus in solitudine, non potuit tam inextricabiles dissidentium Episcoporum causas excutere, et ad lumen ueritatis adducere, ut non falleretur cum multis, qui ex auditu et euentu rerum, non ex instinctu diuino, causas difficiles Episcoporum iudicare cogebantur. Ceterum putauit uir doctus ualesius maiorem ac priorem partem huius Epistole tribuendam esse Theophilo Alexandrino, usque ad hec uerba. Ne quoquam tardius Beatitudinis, etc. et ab illis uerbis incipiendam Hieronymi Epistolam ad Theophilum. Sed ne quid preter uerum admittamus, huic uiri doctissimi sententie adherere timemus; cum unus sit contextus Epistole tam in editis quam manuscriptis libris. Deinde sensus est perspicuus, si uerba Hieronymi recte intelligantur; dicit enim: Scientes ergo dictum a Saluatore. Nolite iudicare secundum faciem, sed iustum iudicium iudicate, ne quoquam, etc. quasi diceret Theophilo, quod Librum tuum tibi tardius miserim, multa impedimenta fecerunt, non ut tu putas iudicium tuum aduersus Ioannem, quod iudicium iustum esse existimo; licet fama sanctitatis Ioannis, illud non uerum, sed iuxta faciem tantum factum fuisse indicare uideatur. uel aliter intelligere possumus, et quidem hoc modo procliuiori ac lucidiori: Ne in faciem iudices, et me inertie ac tarditatis incuses propter dilatam libri tui translationem Latinam, moneo hec fuisse mihi impedimenta ut tardius eum ad te remitterem quoquam, nempe: Isaurorum repentina eruptio, etc. Si quis meliorem sensum inuenire in hoc contextu quiuerit, cum grati animi significatione illum suscipiemus. Deest forsitan aliquod uerbum, quod supplere facile potuissem, nisi destitutus copia Mss. codicum preter morem, ex unico exemplari edidissem epistolam. Ergo ne in faciem et nos iudicemus causam et reprehensionem Hieronymi, meminerimus temporis quo scripta fuit epistola superior ad Theophilum; et sic tandem quasi lux iudicium nostrorum egredietur.
Hanc Hieronymi Epistolam transcripsi e uetusto codice S. Theodorici antea laudati, ubi ultimo loco inuenitur post Epistolam ad Pammachium et Marcellam, post tres libros siue Epistolas Paschales Theophili, et post Epistolam Epiphanii ad S. Hieronymum, que incipit, Generalis

756




EPIST. CXuII. AD MATREM ET FIL.

Retulit mihi, etc. Meminit huius Epistole Hieronymus in ea que inscribitur ad Riparium contra uigilantium Multa in orbe, etc. uide eamdem, que numerum nunc obtinet 37. alias 53.	781
Lucilianum quippiam. De Lucilio Satyrico hec habet Horatius Satyr. 10. lib. 1. At idem quod sale multo Urbem defricuit, etc.	Ibid.
Soror et filia. Hunc locum non intelligens Marianus mutauit contextum Hieronymi, posuitque contra fidem omnium Exemplarium, Primum uos scire cupio, mater et filia, etc. Hieronymus mulierem uetulam uocat ipse senex sororem, iuniorem autem filiam: non erat itaque mater respectu Hieronymi, sed soror in Christo.	783
uestram nuperare concordiam. Erasmus, uestram me orare concordiam. In Mss. nonnullis, uestram me orare concordiam.	Ibid.
Deforme putes, etc. Ita legunt omnes Mss. codices, neque hunc contextum mutasset Marianus si rem intellexisset, nempe deforme esse testimonium pudicitie in puella, cum rogatur ad honesta et impudica.	787
Ut altior uidearis. Addit hic de suo particulam negantem idem Marianus, si per terram, ut altior uidearis, non trahatur: quasi uero pusilli statura non semper appetant uestes longiores, ut altiores uideantur.	Ibid.
Sed torosulum. Plures Mss. codd. legunt, sed rosulum, nonnulli trossulum uel grossulum. In cunctis lectionibus unus uidetur sensus, torosulus enim et trossulus; obesum, nitidum et curate cutis hominem significant.	788




EPIST. CXIX. AD MINERuIUM, etc.

in Palestinam.
Monachos Aegypti falso istos putauit Marianus, quia ad Monasteria Aegypti profectus est Sisinnius ualedicens Hieronymo: sed ex lectione huius epistole eque ac Prefationibus in Zacariam et Malachiam compertum nobis est, Sisinnium fuisse S. Exuperii filium et Monachum Tolose, unde Questiones Mineruii et Alexandri Hieronymo detulerat

799
Sed obsecro te. Quamplures Mss. legunt: Et obsecro, ne, etc.	799
De canina facundia. Caninam facundiam uocat forensium et causidicorum orationes. Eloquentia enim canina est in Rhetoribus, que accusandis aliis exercetur, et cuius magna pars est maledicentia. Quintilianus dicit eloquentiam caninam, lib. 12. cap. 9. Rhetores igitur uel Causidici fuisse uidentur Mineruius et Alexander antequam monasticam amplecterentur uitam.	800.
Estote probati, etc. Hunc uersiculum recitant sepius Patres Greci, : sed hec exciderunt ab Exemplaribus hodiernis Grecis atque Latinis.	815
Quod e contrario. Hunc locum non intellexit Marianus uictorius, qui otiose disputat de dogmate Acacii et Apollinaris; cum Hieronymus hic apertissime doceat Origenem et Eusebium uiros fuisse doctissimos; quod e contrario de Theodoro et aliis duobus negat, quos doctissimos non agnoscit ut Origenem et Eusebium. Errorem itaque omnium horum in ueritate dogmatum agnoscit, cum scientiam eamdem neget in tribus ultimis.	816




EPIST. CXX. AD HEDIBIAM.

De eadem Hedibia Christi ancilla meminit Hieronymus scribens ad hominem quemdam genere Gallum, quem Rusticum appellat in epigraphe Epistole ad eumdem scripte de penitentia. uide infra suo loco hanc epistolam.	817
Commonitorium dirigens. Editi deprauate legunt, Commentariorum dirigens, contra fidem omnium codicum Mss. et contra manifestum sensum S. Hieronymi.	818
Patera atque. In omnibus Exemplaribus editis atque manuscriptis perperam legitur Paterius, excepto uno codice Cluniacensi, qui retinet nomen Patero, quod idem est ac Patera, quia ueteres o et a promiscue accipiunt. Quis fuerit autem Patera, et unde nomen habuerit, Ausonius docet in Rhetoribus, siue in Commemoratione Professorum Burdigalensium, cap. 4.

Tu Bagocassis stirpis Druidarum satus,
   Si fama non fallit fidem,
Beleni sacratum ducis templo genus,
   Et inde uobis nomina:
Tibi Patere: sic ministros nuncupant
   Apollinaris mystici, etc.
Patera igitur lingua Gallica est Sacerdos Apollinis, quem Galli Belenum uocabant, a quibus Sacerdotibus Patera atque Delphidius deducebant genus. uide Chronicorum Eusebii librum posteriorem ad an. Chr. 337.	Ibid.
Paucos non habes filios. Hec est genuina et uera lectio huius loci quam retinent tres Mss. codices, unus scilicet Sangermanensis noster, quem secuti sumus; alter Cluniacensis, et tertius Monasterii S. Cygiranni, in quo ultimo codice sic legimus: »Igitur et tu quia filios non habes, plurimos fac tibi amicos de,« etc. In Cluniacensi autem eodem sensu scribitur: »Igitur et tu quia paucos non habens filios, habes plurimos. Fac tibi amicos de,« etc. Editi perperam tollunt particulam negatiuam, legentes, »quia paucos habes filios, plurimos fac tibi amicos,« etc. Quod absurdum ac falsum est ex prima questione Hedibie, que absque liberis dicitur derelicta. Pulchre uero dicebat Hedibie diuiti Hieronymus, »Igitur et tu qui nec paucos habes filios, fac tibi plurimos amicos de iniquo mamona, ut,« etc.	821
Doctor audisset. Adolescentem fuisse legimus hunc diuitem, non Legis Doctorem; nisi hoc significet Princeps apud Lucam.	Ibid.
Iberas nenias. Apocryphorum librorum deliramenta uocat Iberas nenias Prologo in Genesim. Consule Annotat. nostras in eumdem Prologum, To. I.	839




EPIST. CXXI. AD ALGASIAM.

Putatur homicidium. Pro uoce homicidium, Erasmus et Marianus de suo posuerunt uocem homo, ita legentes, Et tamdiu non reputatur homo, donec, etc. Sed nos iuxta fidem omnium codicum Mss. retinemus nomen homicidium, quod infra retinendum monet Hieronymus dicens, et cito abortio, siue abortu, perit; et deinde, Et ea que concepta sunt facit perire abortio, siue abortu, ut legunt quedam Exemplaria manuscripta. Abortium autem est homicidium, quia elementa confusa suas imagines membraque susceperant. De abortiis Pauline uxoris Pammachii infra dicetur.
Interpretationem nominis sui. Apodemius significat Grece peregrinum, a uerbo , peregrinor: unde interpretationem nominis sui tam longa nauigatione signauit.	850
Alethium Presbyterum. Alethius Presbyter iste est, ad quem scripta uidetur epistola Paulini 33. qui Alethius apud Gregorium Turonensem inter Episcopos Cadurcenses etiam annumeratus credi potest. uicinus itaque erat ille fons, et ex eo facile haurire potuisset Algasia pia ac nobilis femina; sed procul Hieronymiam riuuli fluenta querit, propter admirabilem sanctissimi uiri famam ac doctrine precellentissime uulgatam opinionem.	851
Ego ciuitas firma. Huius uersiculi uaria est lectio in Mss. codicibus operum Hieronymi, qui sepius eo utitur Contextu LXX. Interpretum, multi enim codices retinent particulam negatiuam, non oppugnatur, alii nec pauciores retinent ueram lectionem, que oppugnatur. Sed pro locis intelligendum est; que non expugnatur. uide Tom. II. Editionis nostre, col. 710. f. et col. 775. i. et in notis subiectis.	857

860
Barachibas. De eodem Barachiba Hieronymus scribit in Commentario suo in Ecclesiasten, Tomo II. Edit. nostre, col. 740. f. Dicitque unum esse quem uel maxime admirantur Iudei. Consule Annotationes nostras in eumdem Hieronymi Commentarium a nobis restitutum, sicut et hic restituimus nomen Barachibas pro corruptissima lectione Erasmi et Mariani, qui posuerunt, solent respondere et dicere, Rab akiba, et Simeon, et Hille magistri.	884




EP. CXXIII. AD AGERUCHIAM.

Nunc ad Ageruchiam. uocabulum huius uidue ualde corruptum est tam in editis Libris, quam in Mss. codicibus. In quibusdam legitur Gerontia, Acheruchia, Agerundia et Acherusia. uera et genuina lectio nobis est Ageruchia, siue Agerochia, enim significat immortalem, uel non sentientem senectutem. In quem sensum nos pertrahunt uerba Hieronymi significantis monogamiam et uiduitatem quodammodo esse immortalem in familia Ageruchie, cum auia, mater, et amita eius multos annos in uiduitate perseuerauerint; unde quodam futurorum uaticinio hoc nomen Ageruchia sumpsit, et ipsa uidua futura.	900
Athenas euiratur. In ueteribus codicibus, Hierophanta apud Athenas euirat uirum. uide lib. 2. aduersus Iouinianum, deinde Tertullian. lib. de Exhortatione Castitatis, et lib. de Monogamia, necnon lib. 1. ad Uxorem.	905
Gens Theutonum. Falso hic addunt nomen Gallorum Erasm. et Marian. Huiusmodi Historias reperies apud Florum et Plutarchum in uita Marii, atque apud ualerium in capite de Pudicitia.	906
Adoreamque, etc. Mss. codd. adoransque per singula subclamantes, etc. Adorea porro pro gloria et laude sumitur, ut testes sunt Plinius et Festus. Pro frumenti parte ac militum mercede post uictoriam accipitur apud Plautum.	907




EPIST. CXXIu. AD AuITUM.

Petis Auite carissime. Huius Auiti meminit Hieronymus supra in epistolam ad Saluinam.	916




EPIST. CXXu. AD RUSTICUM.

Urbem Maximam. De eodem in epist. ad Fabiolam de 42. mansionibus: deinde in cap. 7. Amos. Hec uero leguntur in libro Locorum ad uocem Ailath. Mari Rubro, unde ex Aegypto in Indiam, et inde ad Aegyptum nauigatur.	934
Flere ille cepit, etc. Totum hunc locum ueteres editiones Erasmi et Mariani legunt absque sensu, sed non absque solecismis, hoc modo: »Flere ille contra mendacium. Nullus alius credere ueritati; Solus pater defensionem suam callide opponere; ne abundantiori tristitia absorberetur frater.« Ubi uides deesse uerba in singulis commatis, que ego suppleui ex decem Mss. codicibus; atque ex uitis Patrum Auctore Ruffino, lib. 3. num. 220. nam ibi legimus; »At ille flere cepit contra mendacium: quotidie gemitus,« etc.	941




EPIST. CXXuII. AD PRINCIPIAM.

contradictio. Ita legunt septem Mss. cod. neque Marianus uictorius mihi unquam probabit, omnia huius epistole exemplaria legere, Tunc nostrorum contradictio; cum cuncta nostra exemplaria uetustissima et optime note, retineant nostrorum contradictio; uel nostrorum insana dyaletos contradictio: aut nostrorum contradictio. Cuius lectionis pulcherrimus est sensus, et commati sequenti conueniens. De Mariani, altum silentium apud exscriptores Hieronymi.	957




EPIST. CXXIX. AD DARDANUM.

alia partitis.
Redeuntes ex Aegypto possederunt. Manuscriptus Cluniacensis cum ceteris omnibus legebat prima manu redeuntes; sed castigatus postea retinuit, exeuntes.	966
Qui et in resurrectione, etc. Editi antea libri addunt, benedicimus Domino; et consequenter legunt in prima persona, sumus, pro tertia sunt.	967
Dormiunt. Ita fere omnes Mss. codices; nonnulli cum editis retinent, dormierunt.	Ibid.
Partis per illum opibus. Aliquot exemplaria Mss. paratis,

967
Quam primus Adam perdidit. Nonnulli codices Mss. cum editis libris hec ad terram referunt, unde legunt, quam primus Adam perdidit . . . . . imo perditam, etc. Et paulo post, uolumus scire manifestius, que sit hec terra; legamus Malachiam.	968
. Erasmus legendum existimat , et uoluptaria. Quod ferre non sustinens Marianus acerbius eum coarguit. Ipse tamen legit Latine uoluptaria pro uoluntaria; cum apud Malachiam c. 3. 12 interpretatum legamus, accepta; apud Hieronymum, et terra uoluntaria.	ibid.
Numquid istas portas, etc. Plures Mss. omittunt, Numquid.	ibid.
Multum accola fuit anima mea. Hic nonnulli codices retinent uulgatam lectionem, incola fuit.	970
Et multa millia Angelorum, etc. Mss. fere omnes, »multa millia Angelorum solemnitatis, et Ecclesiam,« etc.	Ibid.
Non solum ab Ecclesiis Orientis. Ex hoc Hieronymi loco urgendi Heterodoxi, ut libros Deuterocanonicos ipsi recipiant, uel abiiciant quos in suum Canonem admittunt. uidesis hanc Questionem in secundo uolumine Tractatuum meorum de ueritate et Notitia sacrorum Bibliorum.	971
Ecclesiasticis Greci sermonis Scriptoribus. Discrepantes lectiones retinent hic codices Mss. Quidam legunt sine »retro, sed ab omnibus Ecclesie Greci sermonis Scriptoribus;« alii, »sed ab omnibus retro Ecclesiis,« etc. Marianus, »sed ab omnibus retro Ecclesie, et Greci,« etc.	Ibid.
Septuaginta quinque millibus, etc. Quamplures Mss. uix uiginti quinque; Cluniacensis uero optime note et diligenter emendatus, »ad meridianam plagam LXXu. millibus ab Ierosolyma separatis.«	972


Peta eloquentissimus mentionem. uirgilius 4. Aeneidos,
   Hinc deserta siti regio, lateque furentes
      Barcei.
Dicti sunt autem Barcei ab oppido Barca, siue Barce, ut legunt Erasm. et Marian. uide Strabon. et Seru. de ciuitate Barce, que Ptolemais dicta est.	Ibid.
Celen Syriam et Osrhohenem. Nonnulli imperiti exscriptores omittunt Osrhohenem.	Ibid.
Ad populum phaleras. Ita Persius Sat. 3. Quod significat, apud imperitam plebem te ipsum iacta et fumos uende; apud me, qui te totum noui, frustra hoc feceris. Pretenditur. Marianus, protenditur, Codex Cluniacensis, »Phenici, Syrie Celen, Cilicieque pretenditur.«	973
Baalim. Editi legunt in singulari Baal; sed Mss. omnes quos inspexi retinent in plurali Baalim.	Ibid.
Exemplum uicinorum. Exscriptores antiqui, non quod inuenerant hoc loco posuerunt, sed quod intelligebant; legunt enim haud pauci codices, in exemplum uitiorum. Cetera minoris momenti pretermisimus.	974
Seruisses crebro. In quamplurimis Mss. exemplaribus, cumque seruires crebro, etc.	Ibid.
Babylonica uastante. Unus codex Ms. uetustissimus, Babylonio uastante deleta est. Eodem quoque modo legunt uaticani duo, 342 et 343.	Ibid.
Transacto. Multi codices hic legunt, duplicis prefecture honore transacte.	975




EPIST. CXXX. AD DEMETRIADEM.

A sancta Christi Synoride. Synoridem uocat par mulierum sanctarum, nempe Probe et Iuliane, matrum Demetriadis. Sic Gregorius Nazianzenus et Basilius erant Synoris, hoc est par amicorum indissolubili caritatis uinculo coniunctum. Eodem modo siue usurpatur pro biga et pari apud Euseb. Chrysost. et Synesium. In Ms. Corbei. scripto ante annos nongentos legimus , in aliis Latine Synoride.	981
Utrum auarior. Hoc loco Hieronymus inuehitur in crudelissimum comitem Heraclianum, atque in eius generum Sabinum: quorum historiam uidesis apud Prosperum in Chronicis, apud Orosium cap. 42. lib. 7. et apud Marcellinum Comitem in Chronico.	982




EP. CXXXIII. AD CTESIPHONTEM.

utar, abside? An certe, etc. Manicheus itaque sicut Christum in solis tabernaculo ponebat, ita electos suos, id est, duodecim perfectos, inter ceteros planetarum fornices siue circulos astrorum collocabat. Hanc perfectionis summitatem eleemosyne tribuit Ioan. Chrysostomus, Homilia 9. de Penit. , inquit, , id est. »Dico uero eleemosynam reginam uirtutum breui eleuantem homines in celorum apsidas,« hoc est, ad summum perfectionis gradum, siue »ad celestes sublimitates et celorum circulos« Eodem sensu Manichareus collocabat electos suos inter absides in celestibus propter perfectionem eorum imaginariam et falso ipsis attributam.
Quos inter . Hucusque ignobilis erat lectio huius loci genuina et Hieronymiana; quia antiqui editores more suo illudentes lectoribus, animas Platonis posuerunt, non , ut retinent omnes codices Mss. uel Grece hoc modo, ; uel Latine absidas cum b pro p. Que sint porro apsides Platonis  in celestibus, ex alio Hieronymi loco subintelligimus: enarrans enim caput quartum Epistole ad Ephesios, hec habet ad uersum decimum, Qui descendit ipse est, etc. Numquid corporaliter omnes celos et uniuersas sublimitates, et celorum circulos, quos Philosophi spheras uocant, transiens atque transcendens, stetit in summo celi fornice, et ut ipso uerbo

1028
Iberita, etc. Codex Corbeiensis minor indicat ita legendum ex Prologo proxime consequenti, ubi Hiberita, non Hyperborita dicitur Euagrius Ponticus.	1029
Nomen nigredinis. Melaniam intelligit, que primum pulchra et sancta propter uirtutem, eleemosynas et peregrinationes dicta est; postea uero nigra et feda propter labem hereseos, qua polluit eam Ruffinus Origenista factus.	Ibid.
Or quoque, etc. Or legunt Mss. omnes Codices.	1030
Ioannem, etc. Hic est sanctissimus Ioannes Chrysostomus, quem sanctum hoc loco atque catholicum predicat Hieronymus, inuito Theophilo et Cyrillo Alexandrino, apud quos male audiebat Chrysostomus.	Ibid.
Xysti Pythagorei. Corbeiensis codex maior, »quod librum Sexti Pythagorei,« et postea, »immutato nomine Xysti Martyris.«	Ibid.




EPIST. CXL. AD CYPRIANUM.

inducit sic loquentem ad equum suum, quem Rhebum uocabat:

Rhebe, diu 
uiximus: aut hodie uictor spolia illa cruenta,
Et caput Aenee referes, etc.
procedant animo perfecto ac mente pacifica.
Elige presbyteros. Sensum Scripture non uerba posuit hoc loco Hieronymus; nisi ex ueteri aliquo exemplari hec recitauerit, ubi legebant Antiqui, »Elige presbyteros quos tu ipse scis presbyteros Isrel, quos tu ipse nosti, quod hi sunt presbyteri.« Deprauatus autem fuit iste locus apud Erasmum et Marianum, qui legunt, »Elige presbyteros, quos tu ipse scis dignos esse;« et falso citarunt cap. 17. uol. 18. Exodi, cum manifestissime de libro Numerorum sententia sit mutuata.	1048
Orans loquitur. In antea editis et in corruptissimo Ms. codice Florentino nomen Pauli obtruditur, quotidie Paulus loquitur.	1049
Ut omnes, etc. Idipsum docet Prefatione Commentariorum in Malachiam, dicens: Tempus quoque titulusque conueniunt; quod et in Psalmis diximus, qui titulos non habent, eorum esse credendos, quorum priores Psalmi nominibus prenotati sunt.	1050
Et fecit Deus. Erasm. »Et fecit Deus hominem ad imaginem suam: ad imaginem Dei fecit illum: masculum, et feminam creauit illos.«	Ibid.
OLAM. Falso antea editi libri Hebraica nobis obtrudunt hoc loco uerba [Figure: [Hebrew Text] 1Kb] .	1053
Initio uiarum. Mss. aliquot, initiarum uiarum suarum: Erasmus autem legit, in initio uiarum suarum: De quo mox dicturi sumus.	Ibid.
BRESITH. Omnes Mss. codices legunt Bresith; et non Resith, sicut editi antea libri. Hieronymum autem legisse in Hebreo [Figure: [Hebrew Text] 1Kb] Adonai canani Bresith dercho, nullus dubito; quia in sua Translatione Latina Prouerbiorum, locum presentem ita reddidit: »Dominus possedit me initio uiarum suarum, uel in initio uiarum suarum,« iuxta uulgatam Editionem. Preterea Chaldeus et Syrus legebant in Hebreis exemplaribus prepositionem [Figure: [Hebrew Text] 2Kb] be, id est, [Figure: [Hebrew Text] 2Kb] Bresith, in initio, non uero initium. Unde manifeste ostenditur diuersa fuisse Hebrea exemplaria uetutissima, quam Septuaginta Interpretes inuenerint in illis nomen Resith sine propositione, ut hodieque legitur; Chaldeus autem, Syrus et Hieronymus idem uerbum legerint cum prepositiua particula, Bresith.	1054
Initium uiarum. In primo Tomo Editionis noue Operum Sancti Hieronymi aliter posui, nempe: Dominus possedit me initium uiarum suarum. Sed tunc temporis uersiculum recitaui ex Editione Mariani, que hic corrupta est, ut iam monui textum Hebraicum restituendo. Consulat Lector curiosus Prolegomenon tertium, num. 3. in Bibliothecam diuinam Sancti Hieronymi, ubi fusius disputat de hoc uersiculo Prouerbiorum.	Ibid.
Trasiit, etc. Erasmum secuti sumus et codices Mss. Marianus ita legit, »que preteriit, uel transiit, et ut uigilia nocturna.«	1055
Peta testatur. Illustris iste Peta uirgilius est, qui libro tertio Georgicorum circa medium hec habet:

Sed fugit interea, fugit irreparabile tempus,
Singula dum capti circumuectamur amore.
Et iterum libro decimo Aeneidos circa finem, Mezentium

1058
Abscondentur a te. Ita legunt omnes Mss. codices, quorum lectionem mutare non debuit Marianus, ut ad uulgatam Latinam Psalmi contextum accommodaret.	Ibid.
Est ex iudicii, etc. In antea editis legimus, in illo ex iudicio et ex ueritate est.	1059
BAEM. Nonnulli Mss. codices legunt bahem; quia in medio duarum uocalium antiqui exscriptores interponebant aspirationem: unde uerbum etiam inchoo scribebant incoho iuxta Seruium.	Ibid.
Quodusque non pulsetur, etc. Marianus contrario sensu legendum monet sine particula negante, quoadusque pulsetur funiculus argenti: sed illico mutasset sententiam si meminisset Hieronymum recitare totum huncce contextum ex editione LXX. Translatorum, apud quos legimus cum negatione, , id est usquequo non euertatur. Preterea nullum contuli exemplar Ms. quod non legat sicut Erasmus, quoadusque non pulsetur funiculus argenti. Perperam ergo ex uulgata Editione nostra Marianus uictorius cuncta reficere uoluit.	1060
In suo loco, etc. Librum Commentariorum in Ecclesiastem intelligit, qui proxime consequuntur in hac Editione nostra post Epistolas Criticas.	Ibid.
Millia, et octoginta, etc. Suo more lectionem Mss. codicum mutauit hoc loco Marianus, sic enim legit: »Et septuaginta milllium, et octaginta millium hominum multitudines.	Ibid.
AIS. Lectionem Hieronymi tollunt ueteres Editiones huius epistole, et pro AIS unico uerbo, supponunt Hebraica uerba [Figure: [Hebrew Text] 1Kb] gas his.	1061
Quando pergit, etc. Tenebrosus locus ad intelligentiam; cui illuminando non modicam confert opem epistola eiusdem Hieronymi ad Augustinum scripta, illa scilicet que in Editione Mariani numeratur 89. Ibi enim scriptum est: »Et in Paralipomenon libro legimus quod filii Isrel ad pugnandum processerint mente pacifica; inter ipsos quoque gladios et effusiones sanguinis, et cadauera, prostratorum, non suam, sed pacis uictoriam cogitantes.« Desumpta sunt isthec e libro 1. Paralip. cap. 12. u. 38. Nam apud LXX. hoc modo legimus: Omnes hi uiri bellatores instruentes aciem in animo pacifico, . Quod in uulgata Latina dicitur, corde perfecto; quia Hebraicus contextus [Figure: [Hebrew Text] 1Kb] belebab salem, aut beleuau scalem, potest Latine reddi, corde perfecto, uel, in animo pacifico; siue etiam, mente pacifica. Possunt igitur hec sonare in uerbis Dierum, id est, in Paralipomenon libro, quod Deus non corripit ut interficiat atque disperdat: sed ut corrigat et emendet, quandoquidem homines etiam interdum in hostes

1062
Nullum tam, etc. Eadem inculcat epistola ad Ageruchiam de Monogamia: »Nemo enim, inquit, tam fractis uiribus, et sic decrepite senectutis est, ut non putet se unum adhuc annum esse uicturum. Unde subrepit obliuio conditionis sue,« etc. Ciceronis est ista sententia, qui libro de Senectute sic ait: »Nemo enim est tam senex, qui se annum non putet posse uiuere.« Seneca quoque epist. 12. lib. 1. »Nemo tam senex est, ut non improbe unum diem speret.	Ibid.
QUOTIDIE, etc. Similiter in Epistola 103. ad Paulinum: »Facile contemnit omnia, qui se semper cogitat esse moriturum.«	Ibid.
Compeditos significat. Addunt editi antea libri, post Ms. codicem Florentinum: Sin autem , eruditos significat. Sed hec non leguntur in antiquioribus Mss. exemplaribus: unde coniicio non esse Hieronymi uerba, sed eius qui exemplar Florentinum multis additamentis uitiasse conuincitur.	1063
Legimus. Locus insignis et facilis ad errorem lectoribus faciendum, si retineamus lectionem quamplurium Mss. et editorum librorum, ubi pro legimus, positum inuenies diximus. Quasi indicare uoluerit Hieronymus hac uoce diximus, aliquos a seipso elaboratos Commentarios in Psalmum duodecimum. Sed hunc nodum soluit Cluniacensis codex Ms. qui retinet post emendationem antique manus, uerbum legimus, et non diximus. Nec tamen me latet Hieronymum scripsisse Tractatus septem in Psalmos, a decimo usque ad decimum sectum; quo manifestissime comprobatur ueritas lectionis diximus.	Ibid.




EPIST. CXLuI. AD EuANGELUM.

Legimus in Isaia. ueteres editiones falso hanc Epistolam inscribunt ad Euagrium; cum Mss. codices, quoscumque uidi, retineant Euangelum, uel Euangelium, ut iam obseruaui in epistola ad eumdem de Melchisedec Tomo II. Erat porro Euangelus Presbyter, ad quem scripsit Annianus Pelagianus. Interpres Homiliarum S. Chrysostomi in Epistolas B. Pauli. uide Tomum uI. Bede Operum in fine. Fatuus iste, qui Diaconos anteferebat Presbyteris, dicitur Falcidius in Appendice Operum S. Augustini Tom. III. nostre Editionis, in QQ. ex utroque mixtim, Quest. CI.	1080




EPIST. CL. PROCOPII.

Imperitia hominis heretici debacchantis in Hieronymum, causa fuit superioris Epistole Procopii edite a uossio, qui nesciuit S. Hieronymum nunquam degisse in Aegypto, nec inter Saracenos fuisse captiuum. Ex eodem errore atque inuidie fonte manauit pluuia matronarum aurea que nunquam rigauit arua sanctissimi Doctoris dicentis: Cuius es nunquam in manu mea sonauit? Denique uossius superbiam Photini perperam tribuit Basilio, ut ex Chronicis perspicuum est apud eruditos.	1119





uolume back matter






ORDO EPISTOLARUM SANCTI HIERONYMI CUM ANTIQUIS EDITIONIBUS ET BENEDICTINA COMPARATUS. [1Kb]
[Table: 12Kb]

Epistola que in ueter. Edit. sub n. XL. habetur, heic non apponitur inter Hieronymianas, utpote que urbem Leges memorat, atque alia recentioris eui argumenta, ideoque inter supposititias in tomum ultimum coniecta est.





S. HIERONYMI EPISTOLARUM INDEX SECUNDUS ALPHABETICUS IUXTA INITIUM CUIUSQUE EPISTOLAE. [1Kb]



A
    Abraham tentatur. De egrotatione Blesille ad Marcellam, Epistola XXXuIII
    Acceptis primum litteris. uelitatio in errores uigilantii, ad Riparium. CIX
    Ambrosius quo. Inuitatio ad secessum Bethleemiticum, ad Marcellam. XLIII
    Anno preterito. Commendatio amici ad Augustinum. CIII
    Ante annos circiter. De erroribus Origenis, ad Auitum. CXXIu
    Antiquus sermo est. Familiaris, ad Iulianum Diaconum. uI
    Apostolus Paulus scribens. Institutio infantule, ad Letam. CuII
    Arbitror quod. Synodica Theophili prius inedita. XCII
    Audi filia. De custodia uirginitatis, ad Eustochium XXII
    Audiui peruenisse Excusatio Augustini ad Hieronymum. CI

B
    Beatus Pamphilius. Expositio Psalmi CXXuI. ad Marcellam. XXXIu
     Beatitudinis tue. De filio prodigo, ad Damasum. XXI
    Bonus Deus noster. Dionysii ad Theophili Synodicam. XCIu
    Bonus homo. Institutio Monachi, ad Paulinum. LuIII
    Breuis Epistola. De tribus questionibus noui Testamenti, ad Amandum. Lu
    Breuis est. De blasphemia in Spiritum S. ad Marcellam. XLII

C
    Causa difficilis. Institutio infantule, ad Gaudentium, CXXuIII
    Charte exiguitas. Familiaris, ad uirgines Aemonenses. XI
    Christiani interdum. Aduersus calumniatores, ad Pammachium. XLIX
    Christum Iesum Dominum. Paschalis Theophili prima. XCuI
    Christi te. Exhortatio pro fide tuenda, ad Riparium. CXXXuIII
    Commentaria cum. Damasi Pape. De Osanna, ad Hieronymum. XIX
    Crebras ad me. Familiaris epistola, ad Augustinum. Cu

 D.
    Decreueram quidem. De fide sua, ad Marcum Presbyt. XuII
    De solemnitatibus. Hieronymo falso adscripta, antea inedita. CXLIX
    Deum nostrum. Augustini ad Hieron. de Origine anime. CXXXI
    Direptiones, cedes. Innocentii ad Ioannem Ierosolym. de turbis Pelagianor. CXXXuII
    Didici quod. De damnatis Origenistis. Theophili ad Hieronymum. LXXXIX
    Diu te Rome. Expostulatio de figurata laude, ad Ruffinum Monachum. LXXXI
    Dominus noster. De modestia, ad Antonium Monachum. XII
    Dominus, qui. De damnandis Origenistis, Theophili ad Epiphanium. XC
    Dormientem te. Damasi ad Hieron. De questionib. ueteris Legis. XXXu
    Duplicem mihi. De damnandis Origenistis, ad Theophilum LXXXuIII

E.
    Epistolare officium De Ephod bad, ad Marcellam. XXIX
    Et factum est. De Seraphim et calculo ad Damasum. XuIII
    Ex eo tempore. Ad Theophilum, Paschali tertie preposita. XCIX
    Ex quo cepi. Augustini De mendacio, ad Hieronymum. CIu
    Epistola tua. Ad Theophil. aduers. Io. Ierosolym. LXXXII

F.
    Filius tua. Ad undecim questiones Algasie. CXXI
    Filius meus, frater tuus. Consolatio in aduersis, ad Iulianum. CXuIII
    Frater Ambrosius. De studio Scripture, ad Paulinum. LIII

G.
    Generalis epistola. Epiphanii ad Hieronym. XCI
    Grandem sollicitudinem Anastasii Pape ad Simplician. XCu
    Grandes materias. Epitaphium Nepotiani, ad Heliodorum. LX

H.
    Habeo gratiam. De translatione ex Hebraica ueritate, Augustini ad Hieronymum. LXuII
    Humane uite. Laus integre senectutis, ad Paulum senem. X

I.
    Ignota uultu. De duodecim questionibus, ad Hedibiam. CXX
    Importuna in Euangelio. De hypostasibus, ad Damasum. XuI
    In ea mihi. Familiaris Epistola, ad Florentium. u
    In ipso profectionis articulo. Familiaris ad Augustinum. CII
    In ipso iam. Ad Mineruium et Alexand. de aliquot questionibus. CXIX
    In septuagesimo. De quadraginta mansionibus ad Fabiolam. LXXuIII
    Inter omnes materias. De uirginitate, ad Demetriadem. CXXX
    Inter omnia. Exhortatio ad Christi militiam, ad Exuperantium. CXLu
    In uetere uia. De Monogamia, ad Ageruchiam. CXXIII

I.
    Iampridem. Augustini ad sanctum Hieronymum. CXuI
    Ioannes idem. Reconciliatio, ad Materteram Castormam. XIII
    Iustum quidem fuerat. Hortatur uigilantium ut resipiscat. LXI

L.
    Lecto sermone. Epistola familiaris, ad Desiderium. XLuII
     Legimus in Isaia. De gradu Sacerdotis et Diaconi, ad Euangelum. CXLuI
    Littere tue. Aduersus calumniatores, ad Domnionem. L
    Lugubri nuntio. Epitaphium Lucinii, ad Theodoram. LXXu

M.
    Magnis nos. De quinque questionibus, ad Marcellam. LIX
    Maiora spiritus. Quatenus legendus Origenes, ad Tranquillinum. LXII
    Marcum Terentium. De Origen. ad Paulam. XXXIII
    Medici quos uocant. In Onasum, ad Marcellam. XL
    Meminit beatitudo tua. De Origenistis, ad Theophilum. LXIII
    Mensuram caritas. Paule et Eustochii, ad Marcellam. XLuI
    Misisti uolumen. De Melchisedec, ad Euangelum. LXXIII
    Multi utroque. De Pelagianis hereticis, ad Augustinum. CXLII
    Multi super hoc. De Osanna, ad Damasum Papam. XX
    Multum in utramque. De iudicio Salomonis, ad Ruffinum Romanum LXXIu

N.
    Nec opinanti. Exhortatio ad piam uitam, ad Lucinium. LXXI
    Nemo reprehendat. Laudes Aselle, ad Marcellam. XXIu
    Nescio qua. Exhortatio aduersus hereticos, ad Apronium. CXXXIX
    Nihil Christiano. Institutio Monachi, ad Rusticum. CXXu
    Nonagesimum Psalmum. De decem Dei nominibus, ad Marcellam. XXu
    Non audacter. Aduersus Pelagianos, ad Ctesiphontem. CXXXIII
    Non debet charta. Familiaris, ad Chromatium, etc. uII
    Nosti, Domine, cuncta. Synodic. Ierosolymit. prius inedita. XCIII
    Nudius tertius. Interpretatio Alphabeti Heb. ad Paulam. XXX
    Nunquam eque. Familiaris Augustini ad Hieronymum. LuI
    Nunquam boni aliquid. Innocentii ad Hieron. de turbis Pelagianor. CXXXuI
    Nunquam fili. De secundis Nuptiis ad Oceanum. LXIX
    Nunc quoque Dei. Paschalis Theophili tertia. C
    Nuper cum. De Alleluia aliisque Hebreis uocibus ad Marcellam. XXuI
    Nuper cum Rheticii. De nomine Tharsis, ad eamdem. XXXuII
    Nuper tue. De damnatis origenistis, ad Theophilum. LXXXuI

O.
    Obsecras litteris. De uiduitate seruanda, ad Furiam. LIu
    Omni quidem. Contra Pelagianos, ad Augustinum. CXLI
    Oportebat nos. Epiphanii ad Ioan. Ierosolym. LI

P.
    Paucis in exordio. Fragmentum Theophili, epistole ad Hieron. CXIII
    Parua specie. De munusculis, ad Eustochium uirginem. XXXI
    Paulus Apostolus. De optimo genere interpretandi, ad Pammachium. LuII
    Per religiosum Presbyterum. Augustini ad Optatum de Hieron. CXLIu
    Petis a me. Institutio Clerici et Monachi, ad Nepotianum. LII
    Piissimam etiam ad nos. Innocentii ad Aurel. de Hieronymo. CXXXu
    Plures anni sunt. Epitaphium Fabiole, ad Oceanum. LXXuII
    Plus Deum tribuere. Amicitia Hieronymi, et laus Bonosi, ad Ruffinum. III
    Post priorem. Defensio interpretationum Scripture ad Marcellam. XXuII
    Postquam epistolam. Ad tres questiones ueteris Legis, ad Damasum. XXXuI
    Primum solemnitatis. Paschalis Theophili altera XCuIII
     Prius te Cypriane. Expositio Psalmi LXXXIX. ad Cypr. Presbyterum. CXL
    . Procopii ad Hieronymum alium, tamen a Stridonensi. CL

Q.
    Quanuis existimem. Augustini ad sanctum Hieronymum. CX
    Quanquam mihi. Consolatio de cecitate, ad Abigaum. LXXuI
    Que acceperis. Quid sit Sela apud Hebreos, ad Marcellam. XXuIII
    Queris Dardane. De terra promissionis, ad Dardanum. CXXIX
    Quam uellem. Familiaris, ad Theodosium et cum eo ceteros monachos. II
    Quanto amore. De laude uite solitarie, ad Heliodorum. XIu
    Quantus Beatitudinis. Familiaris epistola, ad Florentium. Iu
    Qui circa te. Familiaris etiam, ad Chrysogonum. IX
    Quis dabit capiti meo, etc. Consolatio super morte filie, ad Paulam. XXXIX
    Quod ad te hucusque. Apologia, ad Pammachium. XLuIII
    Quod ignotus. Castigatio relapsi, siue de penitentia, ad Rusticum. CXXII
    Quod tardius. Ad Theophil. de interpretatione eius libri. CXIu
    Quod ad te scripsi. Augustin. ad Hieron. de sententia Iacobi. CXXXII
    Quoniam uetusto. De hypostasibus, ad Damasum. Xu
    Cum a sancto. Exhortatio ad concordiam, ad Augustinum. CXu
    Cum hora ferme. De morte Lee ad Marcellam. XXII

R.
    Retulit mihi quidam. De suspecto contubernio, ad matrem et filiam. CXuII
    Rursum orientalibus. De Origenistis, ad Pammachrum et Marcellam. XCuII

S.
    Sepe a me. De muliere septies percussa, ad Innocentium. I
    Sepe et multum. Marcelle epitaphium, ad Principiam. CXXuII
    Samuel quondam. Obiurgatio Diaconi impudici, ad Sabinianum. CXLuII
    Sanato uulneri. Consolatio super morte uxoris, ad Pammachium. LXuI
    Sanctus aliquis. Excitatio ad defensionem sui. Pammachii ad Hieronym. LXXXIII
     Sanctus Episcopus. De damnandis Origenistis. Theophili ad Hieronymum. LXXXuII
    Sanctus filius. Consolatio in aduersis, ad Castrucium. LXuIII
    Sanctus Innocentius. De extincta heresi Celestiana, ad Alypium et Augustin. CXLIII
    Schedule quas. De Origenis erroribus, responsio ad Pammach. et Ocean. LXXXIu
    Scio me Principia. Expositio Psalmi quadragesimi primi, ad Principiam. XLIu
    Scio quam plurimos. Prefatio Ruffini in libros . LXX
    Sebesium nostrum. Quatenus utendum litteris profanis, ad Magnum. LXX
    Si cuncta corporis. Epitaphium S. Paule, ad Eustochium. CuIII
    Sicut presens. Familiaris Augustini, ad Presidium. CXI
    Si tibi putem. De suorum aduersariorum inuidentia, ad Asellam. XLu

T.
    Tandem ex Africa. Familiaris, ad Marcellinum et Anapsychiam. CXXuI
    Testimonia. De Montani erroribus, ad Marcellam. XLI
    Tres simul epistolas. De expositione cuiusdam loci Epistole ad Galatas, ad Augustin. CXII
    Turpilius Comicus. Familiaris epistola, ad Niceam. uIII

U.
    Usque hodie. De uestitu Sacerdotum, ad Fabiolam. LXIu
    Ut absentiam. De munusculis acceptis, ad Marcellam. XLIu
    Ut tam paruam. Familiaris epistola, ad eamdem. XXXII

u.
    uere in uobis. Emendatio Psalterii, ad Sunniam et Fretelam. CuI
    uereor ne officium. De seruanda uiduitate ad Saluinam. LXXIX
    uetus Scripture. Institutio matris familias, ad Celantiam. CXLuIII
    uirum honorabilem. Familiaris, ad S. Augustinum. CXXXIu
    uoce me prouocas. De duabus questrunculis, ad Paulinum. LXXXu

Z.
    Zenon Nauclerus. De Salomone et Achaz, ad uitalem. LXXIII







EPISTOLARUM S. HIERONYMI INDEX TERTIUS ALPHABETICUS IUXTA NOMINA, QUIBUS INSCRIBUNTUR. [1Kb]



 A.
    Abigao Hispano. Epist. LXXuI
    Ageruchie uidue. CXXIII
    Algasie. CXXI
    Alypio et Augustino CXLIII
    Amando. Lu
    Antonio Monacho. XII
    Apronio. CXXXIX
    Aselle uirgini. XLu
    Augustino. CII. CIII. Cu. CXII. CXu. CXXXIu. CXLI. CXLII, CXLIII.
    Auito. CXXIu
    Aegypti Episcopis Paschales Theophili tres. XCuI. XCuIII. C.

C.
    Castorine Matertere. XIII
    Castrucio. LXuIII
    Celantie matrone. CXLuIII
    Ctesiphonti. CXXXIII
     Chromatio, Iouino, etc Epist. uII
    Chrysogono Monacho. IX
    Cypriano. CXL

D.
    Damaso. Xu. XuI. XuIII. XIX. XXI. XXXuI
    Dardano. CXXIX
    Demetriadi uirgini. CXXX
    Desiderio. XLuII
    Domnioni. L

E.
    Epiphanio Theophili. XC
    Euangelio Presbytero LXXIII. CXLuI
    Eustochio. XXII. XXXI. CuIII
    Exuperantio. CXLu

F.
    Fabiole. LXIu. LXXuIII
    Florentio. Iu. u
     Furie. Epist. LIu

G.
    Gaudentio. CXXuIII

H.
    Hedibie. CXX
    Heliodoro. XIu. Lu
    Hieronymo Augustini. LuI. LXuII. CI. CIu. CX CXuI. CXXXI. CXXXII.
    Damasi. XIX. XXXu
    Epiphanii. XCI
    Innocentii. CXXXu
    Pammachii et Oceani. LXXXIII
    Ruffini Prefatio in libros . LXXX
    Theophili. LXXXuIII. LXXXIX. CXIII

I.
    Innocentio.

I.
    Ioanni Ierosolym. Epiphanii LI. Innocentii. CXXXuII
    Iuliano Diacono. uI
    Iuliano. CXuIII

L
    Lete. CuII
    Lucinio Betico LXXI

M.
    Magno Oratori urbis Rome. LXX
    Marcelle. XXIII. XXIu. XXu. XXuI. XXuII XXuIII. XXIX. XXXII. XXXIu. XXXuII. XXXuIII. XL XLI. XLII. XLIII. XLIu. Paule ee Eustochii. XLuI. LIX.
    Marcellino et Anapsychie. CXXuI
    Marco Presbytero. XuII
    Matri et filie. CXuII
    Mineruio et Alexandro. CXIX

N.
    Nepotiano Presbytero. LII
     Nicee hypodiacono Aquileiensi. Epist. uIII

O.
    Oceano, de secundis nuptiis. LXIX
    Eidem, de morte Fabiole. LXXuII
    Optato Augustini. CXLIu

P.
    Pammachio. XLuIII. XLIX. LuII. LXuI
    Pammachio et Oceano. LXXXIu
    Pammachio et Marcelle. XCuII
    Paule Matri. XXX. XXXIII. XXXIX
    Paulo Concordiensi. X
    Paulino. LIII. LuIII. LXXXu
    Principie uirgini. LXu. CXXuII
    Presidio Augustini. CXI

R.
    Ripario. CIX. CXXXuIII
    Ruffino Monacho. III. LXXXI
    Ruffino Romano. LXXIu
    Rustico, de penitentia. CXXII
    Rustico Monaco. CXXu

S.
    Synodica Theophili. XCII
    Synodica Ierosolymitana. XCIII
    Sabiano Diacono. CXLuII
    Saluine uidue. LXXIX
    Sunnie et Fretele. CuI
    Simpliciano Anastasii. XCu

T.
    Theodore uidue. LXXu
    Theodosio et ceteris Monachis. II
    Theophilo Alexandrino. LXIII. LXXXII. LXXXuI LXXXuIII. Dionysii. XCIu. XCIX. CXIu
    Tranquillino. LXII

u.
    uigilantio Heretico. LXI
    uirginibus Aemonensibus. XI
    uitali Presbytero. LXXII







EPISTOLARUM S. HIERONYMI INDEX QUARTUS SECUNDUM PRAECIPUA EARUM ARGUMENTA DIGESTUS. [1Kb]



 EPISTOLAE THEOLOGICAE.
    De X Dei nominibus, ad Marcellam Epist. 25
    De hypostasibus, ad Damasum 15 et 16. et ad Marcum. 17
    De blasphemia in Spiritum, ad Marcellam. 42
    De Scripture Sacre libris, ad Paulinum. 53
    De Presbyteris et Diaconis, ad Euangelum. 146
    De bigamia, ad Oceanum. 69
    De origine anime, ad Marcellinum et Anaps. 126. tum Augustin. 131. et 144

EPISTOLAE POLEMICAE.
    Que spectant Montanistas, ad Marcellam. 41
    Nouatianos, ad Marcellam. 42
    Iouinianum, ad Pammach. 48. et 49. et ad Domnionem. 50
    uigilantium, ad uigil. 61. et Riparium 109. Origenistas, ad Tranquillin. 62. ad Theoph. 63. ad Ruffin. 81. ad Theophil. 82. Pammac. 84. Theophil. 86. et 88. Synodice due 92. et 93. Ex alienis, Dionysii et Anastasii, 94. et 95. Paschales. 96. 98. 100. Ad Marcellam, 97. ad Theophil. 99. et ad Auitum. 24
    Pelagianos, ad Ctesiphontem 133. ad Riparium 138. ad Apronium 139. ad Augustinum. 141. 142

EPISTOLAE CRITICAE.
    De Seraphim, et Calculo, ad Damasum. 18
    De Osanna, ad Damasum. 20
    De duobus filiis ad eumdem. 21
    De quibusdam Hebr. uocibus ad Marcellam. 26
    De Diapsalma ad eamdem. 28
     De Ephod et Theraphim, ad eamdem. 29
    De Hebraico Alphabeto ad Paulam. 30
    De Psalmo CXXuI. ad Marcellam. 34
    De Commentariis Rheticii ad eamdem. 37
    De Questionibus Noui Test. ad eamdem. 59
    De ueste Sacerdotali ad Fabiolam. 64
    De Salomone et Achaz, ad uitalem. 72
    De Melchisedech, ad Euangelum. 73
    De Iudicio Salomonis, ad Ruffinum. 74
    De XLII. Mansionibus ad Fabiolam. 78
    De Psalterio ad Sunniam et Fretellam. 105
    De XII. questionibus N. T. ad Hedibiam. 120
    De XI. aliis questionibus N. T. ad Algasiam. 121
    De uerbis Apostoli 2. Cor. 15. 5. Omnes quidem dormiemus, ad Mineruium, et Alexandrum. 119
    De expositione cuiusdam loci Epistole ad Galatas, ad Augustinum. 112
    De Psalmo 44. ad Principiam. 65
    De Psalmo 89. ad Cyprianum. 140
    De tribus questionibus N. T. ad Amandum. 55
    De terra promissionis ad Dardanum. 129

EPISTOLAE MORALES.
    De uirginitate seruanda ad Eustochium 22. ad Demetriadem. 130
    De uiduitate ad Furiam 46. et Saluinam. 79
    De institutione filie ad Letam 107. et ad Gaudentium. 128
    De penitentia ad Rusticum 122. et ad Sabinianum. 147
    De laude uite solitarie ad Heliodorum. 14
    De institutione Monachi ad Paulinum 58. et ad Rusticum. 122
     De uita Clericorum instituenda ad Nepotianum. 52
    De contemptu seculi ad Lucinium 71. et ad Exuperantium. 145
    De monogamia ad Ageruchiam. 123
    De suspecto contubernio ad Matrem et Filiam. 117
    Que Sanctorum uitas enarrant.
    Lee, ad Marcellam. 23
    Aselle, ad eamdem. 24
    Blesille, ad eamdem 33. et ad Paulam. 39
    Nepotiani, ad Heliodorum. 60
    Pauline, ad Pammachium. 66
    Fabiole, ad Oceanum. 77
    Lucinii, ad Theodoram. 75
    Paule Matris, ad Eustochium. 108
    Marcelle ad Principiam. 127
    De Muliere septies percussa, ad Innocentium. 10

EPISTOLAE uARIAE.
    Obiurgatorie, ad uirgines Aemon. 21. Ad Antonium Monachum  22. Ad Castorinam 23. ad Marcellam 27. et de Onaso 40. ad Marcellam. 45
    Laudatorie ad Theodosium 2. ad Ruffinum 3. ad Iulianum 6. ad Chromat. 7. ad Niceam 8. ad Chrysogonum 9. ad Paulum Concord. 10. De operibus Origenis ad Paulam 33. de munusculis ad Eustochium 31. et ad Marcellam 44. de laudibus ruris ad eamd. 43. Familiares ad Florentium 4. et 5. ad Augustinum 102. 103. ad Desiderium. 47
    Consolatorie de aduersis, ad Castrucium 68. et ad Abigaum. 76
    Quatenus utendum litteris profanis, ad Magnum. 70

EPISTOLAE uARIORUM AD HIERON.
    Damasi de Osanna 19. eiusdem de u. Quest. 35. Paule et Eustoch. 46. Epiphanii ad Ioannem 51. et ad Hieron. 91. Augustini 56. 67. 101. 104. 110. 111. 116. 131. 132. 144. Pref. Ruffin. 80. Pammachii 82. Synodica Theophili 92. Respons. ad Synodic. 93. Dionysii Lid. 94. Anastasii 95. Theophili 87. 89. 90. Paschales 96. 98. 100. Fragmentum eiusd. 113. Innocentii ad Aurel. 135. eiusdem ad Hier. 136. eiusd. ad Ioan.







INDEX RERUM QUAE IN HOC TOMO CONTINENTUR.

    Epistola nuncupatoria Dominici uallarsii Clementi XII, Pontifici Maximo. u-uI.
    Prefatio generalis. uII-uIII.
    1. Hieronymi operum prestantia. Ibid.
    2. Noue editionis necessitas. Ibid.
    3. Quibus de causis nouam editionem aggrediamur. IX-X.
    4. Huius prefationis pars triplex. Ibid.
    Pars prima, in qua de Mss. deque edictis collectionibus agitur singillatim. Ibid.
    5. Manuscripte Operum Hieronymi collectiones. Ibid.
    6. Editio prima Rome. XI-XII.
    7. Commentarior. aliorumque operum editiones antique. XIII-XIu.
    8. Uniuerse imperfecte. Ibid.
    9. Editio Desider. Erasmi. Ibid.
    10. Editio Mariani uictorii. Xu-XuI.
    11. Eadem doctorum aliquot hominum accessionibus locupletata. Ibid.
    12. Nihilominus in hebraicis potissimum falsa. Ibid.
    13. Editio PP. Benedictinorum siue D. Ioannis Martianei. Ibid.
    14. Eius editionis precipua uitia. XuII-XuIII.
    Pars altera, in qua, exposita Hieronymianorum operum indole, de iis agitur que interciderunt aut putantur intercidisse. Ibid.
    15. Duplex Hieronymi operum genus. Ibid.
    16. Genus alterum. XIX-XX.
    17. Non extantium ratio, ac primum de emendatione Scripturarum ex Greco. Ibid.
    18. Euangelium iuxta Hebreos. XXI-XXII.
    19. Quid de illa interpretatione calumniaretur Theodorus Mopsuestenus. Ibid.
    20. Specimen Commentarii in Abdiam. Ibid.
    21. Tractatus septem in Psalmos. XXIII-XXIu.
    22. Num ex Origine latine redditi. Ibid.
    23. Psalmi XCIII expositio. XXu-XXuI.
    24. Breuiores in psalmos commentarioli. Ibid.
    25. Libri interpretatio. XXuII-XXuIII.
    26. Libri contra Ioannem Chrysostomum uersio. Ibid.
    27. Epistole plures deperdite. Ibid.
    28. Questiones hebraice in uetus testamentum. XXXI-XXXII.
    29. Commentarii breuiores in XII Prophetas. Ibid.
    30. Quatuordecim libri in Ieremiam. XXXIII-XXXIu.
    31. Interpretatio latina commentarior. Alexandri aphrodisei. XXXu-XXXuI.
    32. Liber ad Abundantium. Ibid.
    33. Duo libri contra Heluidium. XXXuII-XXXuIII.
    Pars tertia, in qua quid in hac noua editione prestitum sit, explicatur. Ibid.
    34. Operum partitio. Ibid.
    35. Bibliothec. et Mss. quibus utimur et quomodo. XXXIX-XL.
    36. Qua ratione emendatus textus. Ibid.
    37. uariantes lectiones. Ibid.
     38. Obseruationes et note. XLI-XLII.
    39. Aliorum ac precipue Benedictinorum note ad calcem tomi. Ibid.
    40. Laus uirorum nominatorum. Ibid.
    Prefatio huius tomi. XLIII-XLIu.
    1. Epistolarum S. Hieronymi dotes. Ibid.
    2. ueterum Editionum in iis recensendis confusio. Ibid.
    3. Noui ordinis necessitas et ratio. Ibid.
    4. Tractatus et opuscula cum prefationibus aliorum operum excluduntur. XLu-XLuI.
    5. Epistole quinque nondum antea uulgate adduntur. Ibid. 
    6. Sex alie huc primum adscite. XLuII-XLuIII.
    7. Quinque epistolarum Classes, Argumenta, Capitulationes, etc. Ibid.
    Epistolarum ordo chronologicus argumentis demonstratur. XLIX-L.
    Epistole prime classis, quas Hieronymus potissimum e Chalcidis eremo scripsit, ab anno 370. ad 380. Ibid.
    Epistole secunde classis, quas Hieronymus per ferme triennium Rome scripsit, ab exeunte anno 382 ad medium 385. LIII-LIu.
    Epistole tertie classis, quas Hieronymus ab anno 386, e Bethleemi monasterio scripsit, usque ad seculi quarti finem, damnatumque in Alexandrina Synodo Origenem anno 400. LIX-LX.
    Epistole quarte classis, quas Hieronymus ab ineunte anno 401. usque ad 420, sue scilicet uite finem scripsit. LXXuII-LXXuIII.
    S. Eusebii Hieronymi Stridonensis Presbyteri uita ex eius potissimum scriptis concinnata ad eminentiss. S. R. E. cardinalem Dominicum Riuiera. 5-6
    CAPUT I.---I. Hieronymi patria. II. Natalis annus. III. Nomen. Iu. Parentes et consanguinei. 5
    CAP. II.---I. Probe educatus domi una cum Bonoso, Romam ad litteras ediscendas mittitur. II. Grammaticorum, rhetorum et philosophorum scholas frequentat. III. In uitia quedam pueritie labitur. 14
    CAP. III.---I. Rome baptismum suscipit. II. Sub Liberio Papa, anno circiter etatis sue XX. 16
    CAP. Iu.---I. Post romana studia domum reuertitur. II. Aquileie parumper moratur. III. Gallias petit. 18
    CAP. u.---I. E Gallia Stridonem regreditur, et Aquileiam. II. Scribit Epistolam ad Innocentium de muliere septies percussa. 20
    CAP. uI.---I. Aquileie uarias inimicitias incurrit. II. Inde subito diuulsus in Orientem nauigat. 22
    CAP. uII.---I. Iter S. Patris describitur. II. An Ierosolymam tunc adierit? III. Antiochie substitit. 24
    CAP. uIII.---I. Antiochie hospitatur, ubi de ineunda solitudine secum agit. II. Scribit ea super re amicis epistolas. III. Apollinarium Laodicenum audit, ab eiusque heresi cauet. Iu. Maronie diuersatus historiam de Malcho monacho ab eiusdem ore excipit. 27
    CAP. IX.---I. In Chalcidis eremum se recipit, ac penitentie se deuouet. II. Hebraice lingue ad carnem magis  mandam, studio se mancipat. III. Num etiam grecam edidiscerit. Iu. Per somnium admonitus profanis scriptoribus nuntium remittit. 28
    CAP. X.---I. Scribit uitam Sancti Pauli Eremite. II. Epistolas quoque ad diuersos. III. Et exhortatoriam ad Heliodorum. 32
    CAP. XI.---I. Antiochena Ecclesia trium simul episcoporum factionibus agitatur. II. Quarum unaqueque Hieronymum ad se rapere contendit. III. Ex his Meletiani trium ab illo hypostaseon professionem expostulant. Iu. Scribit ille ad Damasum semel, atque iterum ea de re. u. Factiosorum arrogantie cedere compulsus S. adolescens, de eremo deserenda cogitat. uII. Scribit ad Marcum. 34
    CAP. XII.---I. Eremo decedit et Antiochiam remigrat. II. Scribit Dialogum Luciferiani et Orthodoxi. III. Presbyter à Paulino ordinatur. Iu. Tempus eius ordinationis asseritur. 39
    CAP. XIII.---I. Antiochia Constantinopolim peregrinatur, ubi Gregorium Nazianzenum audit. II. Ibidem Chronicon Eusebii latine uertit, continuatque. III. Homilias quoque Origenis uigintiocto interpretatur. Iu. Scribit etiam Tractatum de Seraphim. 43
    CAP. XIu.---I. Constantinopoli Romam ad synodum proficiscitur. II. Ibi Damaso ab Epistolis eligitur, eiusque nomine consultationibus Orientis atque Occidentis respondet. III. Num Presbyter Cardinalis fuerit? Iu. Soluit Damaso questiones de Osanna, et de duobus filiis, frugi et luxurioso. u. Eiusdem rogatu Euangelia grece fidei reddit. uI. Psalterium quoque cursim iuxta LXX. emendat. 46
    CAP. Xu.---I. Cogitur Romam aliquot uirgines ac matronas sacris litteris instituere. II. Ad quas plures Epistolas scribit. III. De singulari illa ad Eustochium, quedam seorsum. Iu. A Damaso de quinque questionibus interrogatus respondet. u. Editionem Aquile cum hebreo exemplari confert: homilias quoque Origenis in Cantica interpretatur. uI. Scribit contra Heluidium. uII. Alia quedam scripta eius et gesta. 49
    CAP. XuI.---I. Damasus moritur, cui Siricius, non usque adeo Hieronymi studiosus, succedit. II. Hic inimicitias plurimorum subit. III. Calumnia criminis grauissima liberatur. Iu. Decedere Romam instituit. u. Ad Asellam scribit. 53
    CAP. XuII.---I. In Orientem Hieronymus nauigat. II. Quo proficiscuntur S. quoque Paula et Eustochium. III. Una omnes inuiserunt Palestinam, et loca sancta. Iu. Aegyptum etiam et Nitrie monasteria lustrant. u. Bethleemi se recipiunt, ibique sedem figunt. 58
    CAP. XuIII.---Quod fuerit Hieronymi uite genus in Bethleem. II. Num eius ecclesie rector, ut Sulpitio dicitur, fuerit? III. Scribit in quatuor Pauli Epistolas commentarios. Iu. Num et reliquas omnes exposuerit? u. Eius scriptionis in uniuersum indoles iuxta Hieronymi sensum. 63
    CAP. XIX.---I. Scribit in Ecclesiastem Commentarios. II. Questionum quoque hebraicarum in Genesim: de locis item, deque hebraicis nominibus libros singulares. III. Didymi librum de Spiritu sancto in latinum transfert. Iu. Homilias quoque triginta nouem Origenis in Lucam. u. Scribit in Psalmos a decimo usque ad decimum sextum tractatus septem. uI. Denique Malchi captiui monachi uitam, et beati Hilarionis. 70
    CAP. XX.---I. Recensentur que Hieronymus ex LXX. exemplari in latina tunc uulgata editione emendauit. II. Libri qui ex eo labore nunc superant. 74
    CAP. XXI.---I. uetus Testamentum ex hebreo interpretatur. II. Prepostero ordine, atque initio a Regum libris facto, maximam ante annum 392 eius uersionis partem edidit. III. Quamdam etiam apud se aliquandiu retinuit. Iu. Reliquum Hebrei canonis quod supererat, secutis temporibus absoluit. 77
    CAP. XXII.---I. Intereadum uarias Hieronymus ad Paulam atque Eustochium Epistolas scribit. II. Scripsit etiam in Micheam, Sophoniam, Naum, Abacuc, atque Aggeum Commentarios. III Num Ionam antea exposuerit, et num breuiores alios commentarios in singulos duodecim Prophetas minores elucubrarit? Iu. Eadem opera alios Prophetas illustrare pergit. u. Librum de uiris illustribus edit. 83
    CAP. XXIII.---I. Iouiniani heresim S. Pater impugnat duobus libris. II. Quibus dum uirginitatem extollit, nuptiis detrahere uisus est. III. Scribit adeo pro iisdem suis libris Apologeticum ad Pammachium. Iu. Item ad Domnionem eadem de re. u. Litteris quoque Desiderii, ut et propositis sibi ab Amando questionibus respondet. 87
    CAP. XXIu.---I. Recedit parumper a Ruffini amicitia declaratione sua quadam in Origenem. II. Que in apertam simultatem abit occasione aduentus S. Epiphanii Hierosolymam.  III. Hinc primordia schismatis Hierosolymitani, cuius prestringitur historia. Iu. Noster ab Epiphanii partibus stat contra Origenistas, Ruffinus Ioanni Hierosolymitano adheret. u. Dissidii aucta occasio ordinatione Pauliniani fratris Hieronymi ab Epiphanio facta. uI. Item acrius ob eiusdem Epiphanii epistolam ad Ioannem grece scriptam quam Hieronymus latine uertit, atque alia ad Pammachium Epistola defendit. 92.
    CAP. XXu.---I. Dissidentes in concordiam redigere Archelaus comes incassum nititur. II. Ad ipsum Theophilus Alexandrinus episcopus frustra conatur. III. Culpa potissimum Isidori Presbyteri Origeniste, quem legatum in eam rem miserat. Iu. Hinc Theophili aduersus Hieronymum beneuolentia refrigescit. u. Scribit nichilominus sanctus Pater ad eum sepius. uI. etiam ad Marcellam, et Epitaphium Nepotiani. uII. Commentarios quoque in Ionam. uIII. Tum alias ad alios Epistolas in quibus nonnulla de Origeniana causa. 101
    CAP. XXuI.---I. Ruffinus in Occidentem reuersurus cum Hieronymo in templo Anastasis ex amicitia redit in gratiam. II. Annus, quo id contigit, nouis argumentis adstruitur. III. Num hoc tempore, et Ruffini Melanieque cum primis opera extinctum penitus schisma Ierosolymitanum sartaque pax sit inter Ioannem quoque et monachos reliquos? Iu. Argumentis pro asserentium parte respondetur, aliaque afferuntur que id negant. Quedam obiter de Palladio. uI. Interea S. Pater in aduersam ualetudinem incidit, et febri per tres menses laborat. uII. Scribit nichilominus quedam que recensentur. uIII. In his Commentarios in Mattheum. IX. Et contra Ioannem ad Pammachium, et ad Theophilum. X. Tempus scriptionum istarum asseritur, et uindicatur. XI. Demum instaurata inter omnes pace, scribit ad Fabiolam de ueste sacerdotali. 111
    CAP. XXuII.---I. Noua cum Ruffino contentio exoritur ob interpretatum ab eo Origenis librum Periarchon, et laudatum in Prefatione Hieronymum. II. Quem Pammachius et Oceanus ad respondendum Ruffino excitant. III. Ad hunc Noster amice conquestus ea de re scribit. Iu. Apud illos autem luculenta epistola se purgat: quacum suam Periarchon translationem fidelem mittit. u. uarias item scribit uarii argumenti Epistolas que recensentur. uI. Origenem interea eiusque asseclas damnat Theophilus, eaque de re scribit ad Hieronymum et ad Anastasium Papam. uII. Qui damnat item excerptas ex eo libro Origenis blasphemias, datque ea super re ad Simplicianum Mediolanensem episcopum litteras. uIII. Ruffinum quoque Romam ad causam dicendam accersit. IX. Scribit eodem tempore contra Hieronymum Apologiam seu libros Inuectiuarum. 122
    CAP. XXuIII.---I. Theophilus in Origenistas declamat Paschali Epistola. II. Tum de Nitrie monasteriis, coacta ibi synodo eiicit. III. Synodicam quoque, siue generalem contra illos Epistolam scribit. Iu. Alia eius, atque aliorum ea de re scripta. u. Que Hieronymus latine omnia uertit. uI. Incipiens a Paschali uII. et uIII. A qua aliarum eius interpretationum chronicus ordo restituitur. IX. Et germanitas Hieronymiane in iis opere comprobatur. 133
    CAP. XXIX.---I. Paschalem Theophili alteram interpretatur. II. Tum synopsi librorum contra se Ruffini respondet. III. Quo tempore et hospitium iuxta monasterium edificat. Iu. Ad eum Ruffinus integrum exemplar Inuectiuarum suarum mittit. u. Atque una Epistolam, nunc deperditam, qua illum eiusque libros pessime excipit. uI. Aduersus quem Noster tertium Apologetici sui librum cudit. uII. Licet ab Aquileiensi episcopo sancto Chromatio rogatus, ut a scribendo in Ruffinum abstineret. uIII. De commentitia Epistola ad Afros sub eius nomine in uulgus edita. IX. Scribit ad uarios Epistolas que recensentur. 141
    CAP. XXX.---I. Contentio Hieronymum inter atque Augustinum oboritur. II Epistole hac super re ultro citroque misse. III. Commentarius in Abdiam huic tempori asseritur. Iu. Sancta Paula diem obit, cuius laudes sanctus Pater Epistola ad Eustochium prosequitur. u. Tum huius anni Paschalem Theophili latine uertit. uI. Itemque Regulam sancti Pachomii, eiusque ut et Theodorici Epistolas, et uerba mystica. uII. Iterum aduersus Augustinum disputat. uIII. Eorum hac super re Epistole. IX. Scripta alia quedam sancti Patris, que huc pertinent. 149
    CAP. XXXI.---I. Librum Theopili contra sanctum Ioannem Chrysostomum de greco uertit. II. Condit et Commentarios in prophetas Zacariam et Malachiam: Oseam quoque, Ielem et Amosum. III. Scribit et librum contra uigilantium. Iu. Tum ad Mineruium et Alexandrum de uerbis Apostoli, omnes quidem dormiemus, etc. u. Et in Danielem Commentarium. uI. Cuius occasione criminationem grauissimam subit. uII. Eiusdem ad uarios Epistole. uIII. Denique et Commentarius in Isaiam. 157
     CAP. XXXII.---I. Nuntio de capta Roma, et Marcelle obitu consternatus, despondet animum. II. Ceptos tamen in Ezechielem Commentarios postea resumit. III. Et ad Marcellinum respondens, queritur de irruptione Saracenorum, a quibus uix saluus effugit. Iu. Scribit deinde ad Principiam Marcelle Epitaphium. u. Ad Rusticum quoque, et ad Gaudentium Epistolas. uI. Commentarios in Ezechielem absoluit. uII. Scribit ad Demetriadem et ad Dardanum. uIII. Quedam alia scripta eius et gesta. 164
    CAP. XXXIII.---I. Pelagius heresim suam importat in Palestinam. II. Quem Hieronymus in Ieremiam scribens, perstringit. III. Mox impugnat data ad Ctesiphontem Epistola. Iu. Et prefationibus secunda et tertia in Ieremiam. u. Tum proprio opere, siue tribus libris Dialogorum. uI. Recipit se iterum ad Commentarios: quod tamen opus imperfectum relinquit. uII. Male habetur a Pelagianis, qui in monasterium eius igne et cedibus seuiunt. uIII. Consolatorias ea de re accipit ab Innocentio Papa. IX. Sedes mutat, nec tamen desinit heresi infestus esse. X. Eustochium moritur. XI. S. ipse Pater diem obit. 169
    INCIPIT uITA SANCTI HIERONYMI PRESBYTERI. 175-176
    S. Eusebii Hieronymi incomparabilis Ecclesie Christi Doctoris, et eximie sanctitatis uiri uita, ex ipsius presertim syngrammatis et sanctorum item Augustini, Damasi, Gregorii, Gelasii aliorumque aliquot collecta tractatibus. 183-184
    uITA DIuI HIERONYMI, INCERTO AUCTORE. 201-202
    Selecta ueterum testimonia de Hieronymo eiusque scriptis. 213-214
    Petri Pauli uergeri Iustinopolitani de diuo Hieronymo oratio. 231-232
    Ex antiq. Cod. Ambrosian. Bibliothec. que Mediolani est, n. 173. 235-236
    Ex alio Cod. Ambrosian. I. LIII. translatio corporis S. Hieronymi. Qualiter corpus D. Hieronymi delatum est Romam, et in Basilica Beate uirginis collocatum. 237-238
    Admonitio de subsequente opusculo.
    Eusebius de morte Hieronymi ad Damasum. 239
    Admonitio Augustini Hipponensis Episcopi ad Cyrillum Hierosolymitanum Episcopum, de magnificentiis beati Hieronymi. 281
    Cyrilli Episcopi Hierosolymitani de miraculis Hieronymi, ad sanctum Augustinum, Episcopum Hipponensem. 289
    Sancti Hieronymi Epistole, secundum ordinem temporum adamussim digeste et in quatuor classes distribute. 325-326
    Prima classis, complectens epistolas potissimum e Chalcidis eremo scriptas, ab anno Christi 370 ad 380. Ibid.
    EPISTOLA PRIMA. Ad Innocentium, de muliere septies percussa. Hieronymus, Innocentii precibus, historiam cuiusdam miraculi refert, quod uercellis in Liguria, sua etate acciderat. Quedam mulier adulterii falso accusata atque una delatus iuuenis, tormentis, ad eliciendam ueritatem, cruciantur. Hic quod non admiserat pre dolore confessus, occiditur; mulier uero sepius icta non moritur; tandem, cum uideretur occubuisse, reuixit; et cum denuo ad supplicium requireretur, Euagrius ueniam ei ab Imperatore impetrat. 325
    EPIST. II. Ad Theodosium et ceteros anachoretas; quos rogat ut a Deo impetrent, ut uiuere in deserto uelit ac possit. 331
    EPIST. III. Ad Ruffinum monachum. Ruffinum Aquileiensem, quem in Aegyptum concessisse audierat, uidere et alloqui uehementer optat, eumque de suo statu, deque Bonosi, sodalis carissimi, qui in insulam quamdam, penitentie peragende causa, secesserat, certiorem reddit. Denique ut in mutua caritate perseueret, deprecatur. 332
    EPIST. Iu. Ad Florentium. Superiorem Epistolam Ruffino reddendam isti ad Florentium iungit, eumque Hierosolyme degentem, quod multorum pauperum necessitatibus subueniret, plurimum laudat; tum Ruffini etiam laudes admiscet. 335
    EPIST. u. Ad Florentium. Respondet Florentio, eumque certiorem facit se iam solitudinem que, iuxta Syriam Saracenis iungitur, arripuisse. Tum petit ab eo libros quosdam, aliosque illi offert, quibus abundabat. 336
    EPIST. uI. Ad Iulianum Aquileie diaconum. Excusat se apud Iulianum de silentio litterarum, et cum, eo primum nuntiante, intellexisset, sororem suam in eo permanere quod ceperat, rogat ut de eius proposito crebris ad se litteris letiorem faciat, addens se obtrectatorem suum interea despicere. 337
    EPIST. uII. Ad Chromatium, Iouinum et Eusebium. Chromatium et Eusebium fratres, una cum Iouino amico nec non matre et sororibus uirginibus, eadem in domo sancte uiuentes, resalutat, eorumque laudat contubernium. Tunc Bonosi, de quo illi scripserant, laudes admiscet. Demum sororem suam, que bonos in patria magistros uite  non haberet, illis commendat. 338
    EPIST. uIII. Ad Niceam hypodiaconum Aquileie. Niceam, ueterem sodalem ac peregrinationis sue comitem, iam in patriam regressum, ut ad se aliquando scribat, exemplo Chromatii et Eusebii fratrum, hortatur. 341
    EPIST. IX. Ad Chrysogonum monachum Aquileie. Expostulat cum Chrysogono, recenti amico, quod nichil ad se scripserit. 342
    EPIST. X. Ad Paulum senem Concordie, quem centesimum agentem annum, et tamen integro uirentique corpore, laudat, petitque ab eo libros aliquot, mittens ei interea uitam Pauli eremite, quam nuper adornauerat. 343
    EPIST. XI. Ad uirgines Aemonenses. Conqueritur quod uirgines Aemone in Italie finibus degentes, sepe ab eo litteris prouocate, nunquam rescripserint, ostenditque non esse suis obtrectatoribus credendum. 344
    EPIST. XII. Ad Antonium monachum, quem reprehendit quod, toties rogatus, nunquam rescripserit: rursumque hortatur ut diligentem se diligat et scribenti rescribat. 345
    EPIST. XIII. Ad Castorinam materteram. Casterinam, materteram suam, cum qua aliquid habuerat dissidii, ad pacem et concordiam, quod per alias etiam fecerat litteras, adhortatur. 346
    EPIST. XIu. Ad Heliodorum monachum. Heliodorum, peregrinationis sue comitem, quem frustra conatus erat apud se in Eremo detinere propositi socium, datis litteris, quemadmodum discedenti promiserat, ad se inuitat, et uite eremitice beatitudinem predicat. 347
    EPIST. Xu. Ad Damasum Papam. Rogat ut sibi significet, an tres hypostases in Deo dicende sint, uel tacende, et cum quo apud Antiochiam communicare debeat. 355
    EPIST. XuI. Ad Damasum Papam. Apud quem ex tribus, qui Antiochenam Ecclesiam scindunt, debeat communicare, ut sibi significet iterum obtestatur. 358
    EPIST. XuII. Ad Marcum presbyterum. Marco fidei sue de trinitate professionem cum Romana et Alexandrina Ecclesiis congruentem exponit, doletque plurimum, quod Arianorum factione amici sui discedere ex eremo compulsi sint, ipseque ad relinquenda ea loca quotidie expetatur. 359
    EPIST. XuIII. Ad Damasum Papam. De seraphim et calculo. Exponit uisionem sexti capituli Isaie Prophete; et, post nonnulla de historia et morte regis Osie, de Seraphim et Trisagio erudite, suo more, pertractat. 361
    Secunda classis complectens Epistolas, quas Hieronymus per ferme triennium Rome scripsit ab exeunte anno Christi 382 ad ultra medium 385. 375-376
    EPIST. XIX. Damasi pape ad Hieronymum. Quid apud Hebreos sonet OSANNA perspicue sibi explicari rogat. 375
    EPIST. XX. Seu rescriptum Hieronymi ad Damasum. Quid uox OSANNA significet iuxta hebraicum fontem, et cur hebreum hoc uerbum, ita ut est apud Hebreos, relictum apud omnes sit linguas, docet. Ibid.
    EPIST. XXI. Ad Damasum. Euangelicum parabolam que est apud Lucam, de filio prodigio et filio frugi, in modum commentarii, rogatus ipso a Damaso, interpretatur. 379
    EPIST. XXII. Ad Eustochium, Paule filiam, Eustochium uirginem docet, quomodo uirginitatem custodire debeat, quam professa erat, atque eos qui, castitatis specie, uentri auaritieque inseruiunt, acriter insectatur. 394
    EPIST. XXIII. Ad Marcellam. Lee religiosissime femine mortem cum consulis designati, qui sub idem tempus obierat, morte comparat, ostendens, quantum discrimen sit inter sanctorum et ethnicorum exitus. 425
    EPIST. XXIu. Ad eamdem Marcellam. Asellam uirginem, que Rome ueluti in eremo solitariam uitam sanctissime degeret, laudat apud Marcellam, a qua de illius sanctitate audierat. 427
    EPIST. XXu. Ad eamdem Marcellam. Decem nomina, quibus, apud Hebreos, Deus uocatur, Marcelle id a se postulanti explicat. 428
    EPIST. XXuI. Ad eamdem Marcellam. Exponit cur nomina quedam hebraica sine interpretatione in Scripturarum translationibus remanserint, et quid significent. 430
    EPIST. XXuII. Ad eamdem Marcellam. Respondet iis, qui sibi obtrectabant, quod quedam ex Nouo Testamento iam recepta mutasset, et uirginum cum uiris consuetudinem uituperasset. 431
    EPIST. XXuIII. Ad eamdem Marcellam. Quid sit Sela, siue Diapsalma, interpretatur; tum Origenis Epistolam latine reponit, ut quid ille senserit de proposita questione Marcella uberius cognoscat 433
    EPIST. XXIX.---Ad eamdem Marcellam. Roganti Marcelle, ut quid sibi uellet Ephod Bad in Regnorum libro I,  sibi exponeret, satisfacit, addens quoque quid Theraphim significet in Iudicum uolumine. 435
    EPIST. XXX. Ad Paulam. Etymologias litterarum Hebraicarum et interpretationes sanctam Paulam edocet; et quanta sint in connexione eorumdem elementorum diuina mysteria, breuiter exponit. 441
    EPIST. XXXI. Ad Eustochium. Quedam munuscula sibi in natali S. Petri ab Eustochio missa, mystica interpretatione trahit ad morum institutionem. 445
    EPIST. XXXII. Ad Marcellam. Excusat se, quod paucis scripserit, nimirum conferendis cum Aquile translatione hebreis uoluminibus occupatus. Breuitatem uero huius Epistole compensat duabus superioribus Epistolis Paule et Eustochio directis, quas Marcelle legendas mittit. 446
    EPIST. XXXIII. Ad Paulam pars quedam. Indicem operum Origenis contra uarronis Opera conferens, ostendit, Ecclesiam Christi habuisse Scriptorem qui omnes Grecos Latinosque superasset etiam librorum editorum multitudine. Ibid.
    EPIST. XXXIu. Ad Marcellam. Quid sit Panis doloris quidque filii excussorum in psalmo 126, eleganter exponit, excusans interea sanctum Hilarium, quod deceptus ab Heliodoro Presbytero, non bene intellexerit excussorum uerbum. 448
    EPIST. XXXu. Damasi Pape ad Hieronymum. Hieronymum, cuius scripta multa se cum auiditate legere profitetur, enixe Damasus rogat, ut subiectis quinque questionibus ex ueteri Testamento respondeat. 451
    EPIST. XXXuI. Seu rescriptum Hieronymi ad Damasum. Premissa excusatione morarum, ac pretermissis tantum duabus questiunculis, secunda et quarta a Tertulliano, Nouatiano ac Origene disputatis, reliquis tribus copiose respondet. 452
    EPIST. XXXuII. Ad Marcellam. Heduorum Episcopum S. Rheticium coarguit, quod in commentariis super Cantico Canticorum, Tharsis pro Tarso Cilicie, et aurum Ophaz pro Petro Apostolorum principe inepte nimis acceperit. 461
    EPIST. XXXuIII. Ad Marcellam. Blesillam Paule filiam que mortuo marito, admonita ualida febri, totam sese conuerterat ad Christum, et monacham profiteri ceperat, de proposito laudat, eiusque obtrectatoribus respondet. 463
    EPIST. XXXIX. Ad Paulam. Blesilla, paulo post mortem mariti suam que conuersionem, defuncta, Paulam matrem consolatur Hieronymus, et nimium eius dolorem obiurgat, admiscetque interim Blesille uirtutes et uitam. 465
    EPIST. XL. Onasum obtrectatorem quempiam uidet, qui, quod Hieronymus in suis libris aduersus uitia scripserat, ad suam contumeliam pertinere putabat. 473
    EPIST. XLI. Refellit Montani heretici dogmata, ostenditque quid inter eius errores atque Ecclesie sententiam intersit. 474
    EPIST. XLII. Ad Marcellam. Roganti Marcelle quid sit uerbum contra spiritum sanctum, respondet, sensum Nouatiani docens esse falsum. 477
    EPIST. XLIII. Ad Marcellam. Hortatur ut, Roma relicta se rus conferat: per contentionem ostendens et quantum habeat Roma molestiarum, et quantum commoditatum solitudo. 478
    EPIST. XLIu. Ad Marcellam. Munuscula missa a Marcella, sibi et Paule filieque eius Eustochio, per iocum, allegorice interpretatur. 480
    EPIST. XLu. Ad Asellam. Nauem, Roma discessurus, conscendens, purgat se ab obtrectatorum calumniis, apud quos ingens sibi odium conflauerat, quod Paulum et Eustochium, primarias feminas traxisset ad monachorum institutum. Ibid.
    TERTIA CLASSIS complectens Epistolas ab anno 386, e Bethleemi monasterio scriptas, usque ad seculi quarti finem, damnatumque in Alexandrina synodo Origenem anno 400. 483-484
    EPIST. XLuI. Paule et Eustochii ad Marcellam. Paula filiaque eius Eustochium, cum ad sancta loca deuenissent, Marcellam hortantur ut, relicta Roma, ad eas Betlheem commigret, fruitura omnibus Christi monumentis, in locis in quibus pleraque religionis nostre mysteria peracta sunt. 483
    EPIST. XLuII. Ad Desiderium. Desiderium et Serenillam sororem a quibus litteras acceperat, ex nominum etymologia ducto initio, commendat; et ut ad sancta loca, suum implentes propositum, accedant, hortatur; et cur suorum operum interea nichil illis mittat, rationem reddit. 492
    EPIST. XLuIII. Seu liber apologeticus ad Pammachium. Defendit suos contra Iouianum libros, quos acceperat a Pammachio eo nomine inuidiose traduci ab obtrectatoribus suis, quod nimius in laudem uirginitatis uideretur atque  e contra iniquior in matrimonium.
    EPIST. XLIX. Ad Pammachium. Apologeticam superiorem Epistolam Pammachio mittit, eidemque gratulatur quod ab omnibus dignus haberetur sacerdotio; tandem cum inuitat ad lectionem translationum suarum ex hebreo, et aliorum opusculorum. 511
    EPIST. L. Ad Domnionem. Admonitus a sancto Domnione de conuiciis quibus Rome lacerabant multi libros aduersus Iouinianum, in primis autem monachus quidam iuuenis, rumigerulus, hunc mire exagitat, eiusque imperitiam obiurgans, prouocat ad scribendum. 512
    EPIST. LI. Sancti Epiphanii ad Ioannem Episcopum Hierosolymorum ab Hieronymo latine reddita. Epiphanius Episcopus Salamine Cypri excusat se Ioanni Episcopo Hierosolymitano, quod Paulinanium presbyterum ordinasset, ipso inconsulto. Deinde commonet ut ab erroribus Origenis abstineat. 517
    EPIST. LII. AD Nepotianum. Nepotiano, Heliodori ex sorore nepoti, prescribit uiuendi formam, quam clerici et monachi sequi debeant, saluberrima per singulas uirtutes que ad eorum uitam pertinent precepta, parenetie exponens. 527
    EPIST. LIII. Ad Paulinum. Omnium sapientum exemplis prouocat ad studium litterarum sacrarum, et in his quantum sit difficultatis, ostendit. Deinde quo magis inflammet ad earum studium, singulos libros, auctores et argumenta elogiis quibusdam breuiter commendat. Denique ut se a seculi rebus penitus expediat, hortatur. 540
    EPIST. LIu. Ad Furiam. Furiam uiduam, Titiane filiam, hortatur ut in uiduitate perseueret, nec iteret matrimonium; et, quoniam adhuc uirenti etate, quibus modis pudicitiam simul et famam tueri debeat, precipit. 530
    EPIST. Lu. Ad Amandum. Amando presbytero, qui sibi proposuerat, per litteras, tres questiones, simulque de cuiusdam sororis statu consuluerat, ad singula respondet. 560
    EPIST. LuI. Augustini ad Hieronymum. Augustinus Hieronymo de noua post LXX. ueteris Testamenti uersione, deque Petro reprehenso a Paulo ad Galat. 2, expostulans de suscepto hinc patrocinio mendacii officiosi. 565
    EPIST. LuII. Ad Pammachium. Cum, quod Epiphaniii superiorem Epistolam LI ad Ioannem Episcopum Hierosolymitanum non recte transtulisset Hieronymus, cauillaretur Ruffinus; post querelas quod, se inscio, e scriniis suffuratus epistolam nondum plene emendatam aliquis sit, tam ueterum omnium Eruditorum quam sacrarum scripturarum testimoniis docet, quodnam sit optimum genus interpretandi, illud scilicet esse ostendens quo ipse in uertenda Epistola usus est, hoc est, quo sensus e sensu non uerbum e uerbo transfertur. 568
    EPIST. LuIII. Ad Paulinum. Recusans, ob humilitatem Christianam, laudes Paulini, uicissimque laudes laudibus repensans, ob eloquentiam eius et morum honestatem, hortatur ipsum ad studia diuinarum Scripturarum, normamque illi uite sancte ac caste peregende proponit. 579
    EPIST. LIX. Ad Marcellam. Singulis quinque questionibus sibi a Marcella propositis respondet. 586
    EPIST. LX. Ad Heliodorum. Super Nepotiani presbyteri morte, Heliodorum, eius auunculum consolatur: ostenditque mortem non esse timendam que a Christo deuicta sit; tum multis propositis ueterum ethnicorum exemplis, Nepotiani laudes explicat, et demum ex eorum temporum necessitatibus, ad uite contemptum hortatur. 589
    EPIST. LXI. Ad uigilantium. uigilantium, qui, in accidentem regressus, Hieronymianum nomen et illius amicos infamabat, reprehendit; hortaturque ut aliquando resipiscat ac desinat calumniari; blasphemias eius in fine acriter coarguens. 602
    EPIST. LXII. Ad Tranquillinum. Docet, quatenus amplectendus ac legendus Origenes sit. 606
    EPIST. LXIII. Ad Theophilum. Significat, respondens Theophilo, nichil sibi esse antiquius quam Christi iura seruare, gratias agens interim de commonitione circa Canones ecclesiasticos, nec probans quod ille remissius ageret in causa Origenistarum. 607
    EPIST. LXIu. Ad Fabiolam. Fabiole, que Bethleem se contulerat, illic cum Paula et Eustochio uictura, sed ingruentibus barbaris coacta est subito reuerti betlheem, explicat quid habeat mysterii uestitus Sacerdotum ac Leuitarum, additque uelut auctarium de ritu ceremoniisque, sacrorum, deque uasis Templi. Inuitat autem illam uerecunde, ut quandoquidem pacata iam esset Bethleemitica regio, redeat ad pristinum contubernium. 608
    EPIST. LXu. Ad Principiam uirginem. Quadragesimum quartum Psalmum, cuius initium est, Eructauit cor meum uerbum bonum, in quo sponsi Christi sponseque Ecclesie epithalamium canitur, Principie romane uirgini, post  defensum a calumniis se ac muliebrem sexum, quem in expositione Scripturarum maribus interdum preferebat, interpretatur. 622
    EPIST. LXuI. Ad Pammachium. Paulinam, Paule filiam, que Pammachio nupserat, iuueni docto cum primis et nobili, defunctam laudat, ipsumque Pammachium, qui statim ab eius morte monachi propositum arripuerat, opes suas in pauperum subsidium elargitus, hortatur ut in sancto proposito pergat. 639
    EPIST. LXuII. Augustini ad Hieronymum. Hieronymum sciscitatur de titulo uulgati ab ipso libri de Scriptoribus ecclesiasticis; tum de Petro reprehenso non mendaciter a Paulo, quod etiam superiori epist. 56 quesierat. Postremo petit ut que sint Origenis aliorumque hereticorum errata, sibi indicet. 647
    EPIST. LXuIII. Ad Castrucium. Castrucio e Pannonia, qui, ut Hieronymum inuiseret, nauigare constituerat, gratias agit, eumque consolatur de cecitate oculorum, docens eam aliquoties a Deo propitio immitti. 651
    EPIST. LXIX. Ad Oceanum.---Carterii Hispani Episcopi, qui unam ante baptismum, alteram, ea mortua, post baptismum, uxorem duxerat, ordinationem defendit, ne bigamus censeatur, contra quam Oceanus sentiebat. Hinc arrepta occasione de uerbis Apostoli, Unius uxoris uirum, deque iis que in Episcopo cum primis requiruntur, uirtutibus disserit. 653
    EPIST. LXX. Ad Magnum oratorem urbis Rome.--- Magno cuidam rhetori romano, quem Ruffinus subornarat, ut quereret ab Hieronymo, cur in opusculis suis secularium litterarum exempla poneret, rationem reddit, ostenditque quatenus id liceat, et quorum exemplo id faciat. 664
    EPIST. LXXI. Ad Lucinium.---Lucinium Beticum genere, qui cum uxore sua Theodora castam ducebat uitam, et Hierosolymam nauigare constituerat, hortatur ut in proposito perstet, et adnauiget. Interea opera quedam sua, que ille postulauerat, una cum quatuor ciliciolis et Isaie codice mittit; tum de Ieiuniis, Eucaristie sumptione ac traditionibus ecclesiasticis disserit. 669
    EPIST. LXXII. Ad uitalem presbyterum.---Alteri uitalis Epistole respondens, docet pro uero credendum esse Salomonem et Achaz undecimo etatis anno filios genuisse. Posse tamen alia ratione Scripturam id asseuerantem explicari; uerum ab huiusmodi questionibus anxie discutiendis dehortatur. 673
    EPIST. LXXIII. Ad Euangelum Presbyterum.---Auctoris anonymi librum, qui pontificem Melchisedech, non hominem, sed Spiritum sanctum fuisse affirmabat, ex ueterum christianorum sententiis impugnat; ostenditque, illum reuera hominem genere Chananeum extitisse; aut, si Iudeis credatur, Sem, primum filium Ne patriarche. 676
    EPIST. LXXIu. Ad Ruffinum presbyterum.---Recentis cum Ruffino amicitie officiis breuiter perstrictis, iurgium duarum meretricum interpretatur allegorice de Ecclesia ex Gentibus congregata, ac Iudeorum Synagoga. 682
    EPIST. LXXu. Ad Theodoram uiduam.---Theodoram Lucinii uiduam consolatur de morte mariti, cuius uirtutes, et castitatem precipue laudat. 685
    EPIST. LXXuI. Ad Abigaum.---Abigao presbytero excusat se, quod non scripserit: eumque consolatur, ne moleste ferat cecitatem corporis, cum animo cernat. Denique integritatem eius laudat, eique commendat Theodoram, uiduam Lucinii. 689
    EPIST. LXXuII. Ad Oceanum.---Fabiolam nobilem feminam laudat, quod, post lapsum, ad Christum conuersa, sanctissimam uereque Christianam egerit uitam, gloriosumque meruerit uite finem. Tum alteram de 42 mansionibus epistolam huic iungit, atque eius memorie reddit. 690
    EPIST. LXXuIII. Seu liber exegeticus ad Fabiolam.--- Postquam egressus Hebreorum ex Aegypto et diuturni itineris historiam spiritualiter intelligendam docuit, Mansionum ordinem prosequitur, singulam quamque iuxta tropologiam exponens; redditque ita memorie Fabiole opus, quod ei uiuenti promiserat. 698
    EPIST. LXXIX. Ad Saluinam.---Saluinam, mulierem nobilissimam, de Nebridii mariti morte consolatur, et post mortui uiri laudes, quomodo superstites ex eo paruulos, educare, qualemque ipsa uitam traducere debeat, docet, et a secundis nuptiis dehortatur. 724
    EPIST. LXXX. siue Prefatio Ruffini in libros Origenis.---Ruffinus ut Origenem ueluti ab adscriptis erroribus expurgatum, cunctis legendum obtrudat, Hieronymum sue sententie socium laudat, et Origenianarum opinionum fautorem mentitur: que res maximum inter utrumque dissidium peperit. 733
    EPIST. LXXXI. Ad Ruffinum.---Cum obliquis Ruffini audibus in suspicionem traheretur heresis Origeniane,  incitantibus etiam amicis, respondet superiori epistole, qua eum monet, ne se posthac simili modo laudet. 735
    EPIST. LXXXII. Ad Theophilum.---Missis a Theophilo Alexandrino Episcopo litteris ad se et monachos, qui secum degebant, ut pacem inter eos et Ioannem Episcopum Hierosolymitanum reconciliaret, respondet, nichil potius habere se, quam ut dissidium componatur, et pax Christi inter utrosque resarciatur. Suas deinde interpretationes latinas Origenis ac fratris Pauliniani ordinationem defendit aduersus querimonias eiusdem Ioannis. 736
    EPIST. LXXXIII. Pammachius et Oceanus exstimultant Hieronymum, ut librum in latinum sermonem exacte transferat, et a calumniis Ruffini et hominum suspicionibus se purget, et ostendat ab Origenistarum errore alienum. 743
    EPIST. LXXXIu. Respondens superiori Epistole, exponit, quo animo legerit laudaritque Origenem, quem ab omnibus legi cupiat, si fieri possit absque periculo pietatis: et emulorum calumnias refellit, ac suspiciones hominum diluit; coactusque prodit errores Origenis, quos frustra conabantur defendere, qui suam heresim illius pretextu defendere studebant. 744
    EPIST. LXXXu. Ad Paulinum.---Alteri e duabus Paulini questionibus sibi propositis breuiter respondet: priorem, quod in libris a se nuper latine uersis enucleetur, omittit. Tum quo animo Origenem legerit, docet. 752
    EPIST. LXXXuI. Ad Theophilum.---Laudat prudentiam Theophili, cuius opera uicta est factio Origenistarum. 754
    EPIST. LXXXuIII. Ad Theophilum.---Respondet superiori, laudatque Theophilum, per quem non solum Aegyptus et Syria, sed et Italia omnis liberata sit ab heresi. 755
    EPIST. LXXXIX. Theophili ad Hieronymum.---Monet, explosos Origenistas, ut occultos, si qui sunt Palestine, insectetur. 756
    EPIST. XC. Theophili ad Epiphanium.---Hortatur Epiphanium, ut modis omnibus adnitatur quo, conuocata Synodo, Origenistarum heresis publica auctoritate damnetur; simulque illi a se scriptam Synodicam mittit. Ibid.
    EPIST. XCI. Epiphanii ad Hieronymum.---Nuntiat Origenistarum factionem, opera Theophili damnatam: atque exemplar Epist. Synodice ad eum mittens, hortatur ut, quos aduersus eam heresim scripsisset libros, in uulgus edat. 757
    EPIST. XCII, seu Theophili Synodica ad Episcopos Palestinos, et ad Cyprios. 758
    EPIST. XCIII, siue responsum Hierosolymitane Synodi ad superiorem Theophili, S. Hieronymo, ut uidetur, interprete. ---Respondent Synodi Patres, immunem ab Origeniana, quam subinde execrantur, heresi, esse Palestinam; tamen quecumque Theophilus in superiori Synodica damnauerat, dogmata et personas damnare se profitentur. 769
    EPIST. XCIu. Dionysii ad Theophilum: a S. Hieronymo, ut uidetur, latine reddita.---Theophilum continuo laudat, quod eius opera damnata sit heresis origeniana, quam ut persequi ad finem usque non desinat, uehementer hortatur. 771
    EPIST. XCu. Anastasii Pape ad Simplicianum.---Studium Theophili, ac uigilantiam laudat, cuius litteris conuentus, Simpliciano, Mediolanensi Episcopo, denuntiat, a se quoque origeniane heresi inflictum esse anathema. 772
    Quarta classis complectens Epistolas ab ineunte anno 401, usque ad 420 siue Hieronymi uite finem. 773-774
    EPIST. XCuI. Siue Theophili Alexandrini Episcopi Paschalis annis 401, ad totius Aegypti Episcopos, a S. Hieronymo latine reddita.---Christi diuinitas maxime contra Apollinarem asseritur; tum Origenis errores plerique sigillatim proponuntur ac refutantur; Denique in proximos dilectio, ad celebrandum, ut par est, Dominicum Pascha, precipua uirtus laudatur. 773
    EPIST. XCuII. Ad Pammachium et Marcellam.---Alteram Theophili Paschalem epistolam contra Origenem a se latine explicatam mittit, et quod superiorem a se immutatam calumniarentur Origeniste, rursus hoc anno Grecum exemplar uersioni sue iungit, et paucis hereticos impugnat. 790
    EPIST. XCuIII. Siue Theophili Alexandrini altera Paschalis anni 402, ad totius Aegypti Episcopos, S. Hieronymo interprete. ---Primo credentes hortatur ad Dominicum Pascha celebrandum; deinde Apollinarii, tertio Origenis errores impugnat, ac iugulat: postremo hereticos ad penitentiam cohortatur. 792
    EPIST. XCIX. Ad Theophilum.---Excusat se Theophilo, quod subnexam Paschalem eius Epistolam serius uerterit; impeditus partim obitu Paule, partim suo morbo. 812
    EPIST. C. Siue Theophili Alexandrini Episcopi ad totius  Aegypti Episcopos paschalis anni 404, D. Hieronymo interprete.---Cessandum a peccatis, inita uirtutum consuetudine, qua ad Pascha celebrandum animi preparentur. Ieiuniorum quadragesimalium obseruatio sancta, tum recta in Deum fides proponuntur. Origenis errores, quos exsecrari oporteat ante Dominicum Pascha. Calcanda insuper auaritia, et amore in Deum dilectio in proximos iungenda. 813
    EPIST. CI. Augustini ad Hieronymum.---Negat se in Hieronymum librum scripsisse, in hoc falsus quod aliquis prolixam Epistolam librum appellasset. 829
    EPIST. CII. Hieronymi ad Augustinum.---Acceptis Augustini epistolis que continent questionem de mendacio officioso, dubitans etiamnum an eius sit, negat se responsurum, nisi sit certius de auctore. Meminit et Ruffini ficto nomine. 830
    EPIST. CIII. Ad Augustinum.---Commendat Augustino Presidium, et saluere iubet Alypium. 831
    EPIST. CIu. Augustini ad Hieronymum.---Hieronymum dehortatur a libris Testamenti ueteris ex hebreo uertendis, quin potius auctor est, ut septuaginta uersionem mire deprauatam ac uariantem reddat sue ueritati. Nouum Testamentum ab eo castigatum probat. 832
    EPIST. Cu. Ad Augustinum. Expostulat de Augustini epistola per Italiam sparsa, qua taxabatur locus non recte a se expositus in Epistola ad Galatas. 834
    EPIST. CuI. Ad Sunniam et Fretelam.---Postquam gratulatus est Sunnie ac Fretele uiris, e Getarum licet genere, studiis diuinarum Scripturarum preclaris; respondet ad sibi propositas ex Psalmis questiones, omnesque difficultates diluit, ostendens quenam sit, inter lectiones grecas atque latinas, ceteris preferenda, queque propius ad hebraicum fontem accedat. 837
    EPIST. CuII. Ad Letam.---Hortatur ut filiam iam inde ab ipsis incunabulis instituat ad pietatem christianam; in quam rem, de cultu, de uictu, deque probe instituenda adolescentia, de studio Scripturarum, et cauendis apocryphis, saluberrima tradit precepta. 867
    EPIST. CuIII. Ad Eustochium uirginem.---Paule uitam enarrat, quam primum a generis nobilitate, tum uero maxime ob animi uirtutem laudat, quod Toxotio marito defuncto, totam se Deo uouerit, et in sancto proposito diu Rome uixerit. Deinde eius iter diligentissime describit, quo, peragratis sacris Iudee locis, atque Aegypto Alexandriam usque, in Bethleem consedit. Ibi que extruxit uirginum monasteria, quibusque exemplis ac preceptis rexerit, declarat; eiusdem humilitatem, patientiam, contemptum seculi, in pauperes atque egrotos caritatem, Scripturarum scientiam, ac fidei puritatem, atque alias uirtutes predicat. Denique eius mortem et funera copiose describit. 878
    EPIST. CIX. Ad Riparium presbyterum.---Admonitus Riparii litteris quod uigilantius doceret martyrum non esse colendos cineres, hac epistola quasi uelitatur ac preludit ad pugnam, ostendens se paratum ad refellendum hominis errorem, si libros illius ad se mittat. 906
    EPIST. CX. Augustini ad Hieronymum.---Hieronymum litteris suis nonnichil offensum demulcere studet Augustinus. Apologiam illius contra Ruffinum accepisse se testatur, deplorans tantos inter uiros quondam amicissimos discordiam incidisse. 909
    EPIST. CXI. Augustini ad Presidium.---Presidium rogat Augustinus ut superiorem epistolam curet Hieronymo reddendam, utque sibi eumdem suis etiam litteris placet. 915
    EPIST. CXXII. Hieronymi ad Augustinum.---Respondet tandem Hieronymus ad Augustini questiones propositas in Epistolis 66. 67. et 104. scilicet de titulo libri ecclesiasticos scriptores enarrantis, de Petro reprehenso a Paulo in epist. ad Galatas, de translatione ueteris Testamenti, ac de hedere uocabulo apud Ionam; defendens acriter scriptiones et interpretationes suas aduersus Augustinum. 916
    EPIST. CXIII. Theophili ad Hieronymum.---Se bene semper optasse Ioanni Chrysostomo testatur, nec temere credidisse eius accusatoribus, donec, erumpente iudicio Concilii, sede sua Constantinopolitana exturbatus, pulsusque est in exilium. 931
    EPIST. CXIu. Hieronymi ad Theophilum.---Multa causatur impedimenta, ob que librum contra Ioannem Chrysostomum a Theophilo scriptum, serius sit interpretatus. Tum eius libri doctrinam ac sententias laudat; ueniam petens, si quando grecos sensus latine non satis bene reddiderit. 933
    EPIST. CXu. Ad Augustinum.---Resalutat Augustinum excusans quod liberius responderit, et rursum de cucurbita meminit, rogatque ut emissis contentiosis questionibus deinceps secum inuicem amice conferant, et placide uersentur in campo sacrarum Scripturarum. 935
     EPIST. CXuI. Augustini ad Hieronymum.---Respondet accuratius Epistolis Hieronymi 105. 113. et 115. de interpretatione loci Epistole ad Galatas, confirmans quod Petrus merito ueraciterque reprehensus fuerit a Paulo. Ceterum deprecatur ueniam, si dictis forte incautioribus Hieronymi animum offenderit, excusans, quod, nulla sua culpa, per multorum manus obambularit epistola, priusquam ad eum, cui scripta erat, perueniret. 936
    EPIST. CXuII. Ad matrem et filiam in Gallia commorantes.---Docet uiduis et uirginibus uitandam esse domesticam consuetudinem eorum, unde sit periculum uel pudicitie, uel fame. 953
    EPIST. CXuIII. Ad Iulianum.---Iulianum quemdam prediuitem, qui intra paucos dies amiserat duas filias et uxorem, atque incursantibus barbaris, bonam possessionum partem, comparatione Iob consolatur, et exemplo Pammachii Paulinique adhortatur ad perfectam uitam, hoc est, absolutum mundi contemptum, uidelicet huc uocante etiam ipsa fortuna. 960
    EPIST. CXIX. Ad Mineruium et Alexandrum monachos.---Mineruio et Alexandro, qui per Sisinnium monachum, filium sancti Exuperii episcopi Tolosani, de uerbis Apostoli, Omnes quidem dormiemus, etc., interrogauerant, respondet: alias questiones, que simul proponebantur, in aliud differens tempus. 966
    EPIST. CXX. Ad Hedibiam.---Respondet Hedibie, ab ipsa interrogatus de duodecim que sequuntur questionibus. I. Quomodo perfectus quis esse possit, et quomodo Deo uiuere debeat uidua, que sine liberis derelicta est. II. Quid sibi uelit hic Matthei locus: Non bibam amodo de hoc genimine uitis, etc. III. Que causa sit cur de resurrectione et apparitione Domini Euangeliste diuersa narrauerint. Iu Quomodo, iuxta Mattheum, uespere sabbati Maria Magdalene uidit Dominum resurgentem, dum Ioannes Euangelista refert, mane una sabbati eam iuxta sepulcrum flere. u. Quomodo, iuxta Mattheum, Maria Magdalene, uespere sabbati, cum altera Maria, aduoluta pedibus Saluatoris, secundum Ioannem mane una sabbati audit a Domino: Noli me tangere, etc. uI. Quomodo, custodiente militum turba, Petrus et Ioannes libere ingressi sunt sepulcrum. uII. Quomodo scribunt Mattheus et Marcus, quod mandatum sit Apostolis per Mulieres ut precederent Iesum in Galileam et ibi eum uiderent; Lucas autem et Ioannes in Ierusalem eum ab Apostolis uisum commemorant. uIII. Quid significet quod in Mattheo legitur: iehsu autem clamans uoce magna emisit spiritum: et uelum templi scissum est, etc. IX. Quomodo Saluator, secundum Ioannem insufflat Spiritum Sanctum Apostolis, et secundum Lucam post ascensionem missurum se esse dicit. X. Quid significent hec Pauli ad Romanos: Quid ergo dicemus: numquid iniquitas apud Deum? Absit, usque ad eum locum ubi ait: Nisi Dominus Sabaoth reliquisset nobis semen, etc. XI. Quid significent hec Apostoli ad Corinthios: Aliis odor mortis in mortem, et aliis odor uite in uitam. XII. Quid sibi uelit hic locus Epistole prime ad Thessalonicenses: Ipse autem Deus pacis sanctificet uos per omnia, etc. 980
    EPIST. CXXI. Ad Algasiam.---Respondet undecim que sequuntur questionibus. I. Cur Ioannes interroget Dominum an sit qui uenturus est, cum de ipso dixerit: Ecce agnus Dei, etc? II. Quid significet illud quod in Mattheo legitur: Arundinem quassatam non confringet, et linum fumigans non extinguet. III. Quid sibi uelint hec Matthei; Si quis uult post me uenire, abneget semetipsum. Iu. Quis sensus horum que in Mattheo leguntur: ue pregnantibus et nutrientibus in illis diebus: et horum: Orate et non fiat fuga uestra in hieme uel sabbato. u. Quid significent hec Euangelii secundum Lucam: Et non receperunt, quia facies eius erat uadens Ierusalem. uI. Quid sit uillicus iniquitatis, qui Domini uoce laudatus est. uII. Quo sensu accipiendum est quod legimus in Epistola ad Romanos: uix enim pro iusto quis moritur: nam pro bono forsitan quis audeat mori? uIII. Quid sibi uult quod ad Romanos scribit Apostolus: Occasione accepta peccatum per mandatum operatum est in me omnem concupiscentiam. IX. Quare Apostolus ad Romanos scribit: Optabam ego ipse anathema esse a Christo pro fratribus meis, etc. X. Quid sibi uelit quod scribit Paulus ad Colossenses: Nemo uos superet, uolens in humilitate mentis, et religione Angelorum, etc. XI. Quid est quod idem Apostolus ad Thessalonicences scribit: Nisi discessio uenerit primum, et reuelatus fuerit homo peccati, etc. 1006
    EPIST. CXXII. Ad Rusticum.---Rusticum, quod promissam cum uxore Artemia continentiam fregerat, ad penitentiam, et ut sancta inuitat, exemplo coniugis, loca, hortatur. 1038
    EPIST. CXXIII. Ad Ageruchiam.---Ageruchiam adolescentulam uiduam, a secundis nuptiis dehortatur, reiiciens argumenta que in contrarium facere uidebantur, atque in  hunc eumdem finem mundi calamitates illi ob oculos ponens. 1046
    EPIST. CXXIu. Ad Auitum.---Librum Origenis , quem pridem Ruffinus sublesta fide latine reddiderat, addens mutilansque aliqua, Hieronymus cum a Pammachio rogatus denuo uertisset, nichil immutans, quo posset citra fidei periculum legi, ostendit que sint in eo impie dicta, atque ut heretica caueri debeant. 1059
    EPIST. CXXu. Ad Rusticum monachum.---Docet quemadmodum oporteat instituere uitam, monachi dignam nomine; monetque imprimis uitandam suspectarum feminarum consuetudinem: tutius autem esse iuuenem in cenobio quam in solitudine uitam agere. Tum sero ad docendum et scribendos libros esse ueniendum. Obtrectatorum familiaritatem modis omnibus fugiendam. 1072
    EPIST. CXXuI. Ad Marcellinum et Anapsychiam.---Exponit diuersas sententias de origine anime, hortans ut reliqua petant ab Augustino, et indicans quibus ipse sit occupatus studiis. 1085
    EPIST. CXXuII. Ad Principiam uirginem, siue Marcelle uidue Epitaphium.---Laudat Marcellam, prime nobilitatis mulierem, que, septimo a nuptiis mense, uiro orbata, deinde Cerealem Consulem, nuptias eius ambientem, reiecit, et monache uitam, prima nobilium feminarum ausa est Rome profiteri, multas ad idem institutum pertrahens: tum ab ipso Hieronymo diuinas litteras diligentissime Rome didicit: absenti sepe scripsit; eiusque tandem opera, factio Origenistarum, que in urbe ceperat inualescere, prodita atque exstincta est. Obiit paucis diebus post urbem a Gothis direptam. 1087
    EPIST. CXXuIII. Ad Gaudentium.---Docet quibus rudimentis imbuenda sit rudis etas puelle uirginitati destinate, priusquam boni malique discrimen nouerit. 1095
    EPIST. CXXIX. Ad Dardanum.---Terram promissionis non eam esse quam Iudei possederunt: sed aliam celestem intelligendam, terram nempe uiuentium mitibus in Euangelio repromissam. Neque aliam causam miseriarum et eterne captiuitatis Iudeorum esse, quam sanguis Christi effusus, et execrabile facinus, quo mortem ipsi inferre non timuerunt. 1097
    EPIST. CXXX. Ad Demetriadem.---Laudat Demetriadem uirginem, Iuliane filiam, neptem Probe, quod se Christo consecrarit; hortans ut perseueret, utque statim obsit instinctibus diaboli sollicitantis ad turpia. De studio, de ieiunio, de obedientia, de fugiendis iocis, ceterisque rebus que ad uirginis institutum pertinent, precipit. 1105
    EPIST. CXXXI. Augustini ad Hieronymum, siue liber de origine anime hominis.---Recensens uarias de anime origine sententias, cupit doceri que potissimum tenenda sit, et quomodo aduersus Pelagianorum dogma defendi possit ea, quam Hieron. in superiore epistola 126. suam esse fere insinuauit, singulas animas nouas nascentibus fieri. 1122
    EPIST. CXXXII. Augustini ad Hieronymum. Seu liber de sententia Iacobi.---Consuluit de loco ex Iacobi epist. 2. 10. Qui offenderit in uno, factus est omnium reus, multaque admiscet de Stoicis, qui docebant omnia peccata esse paria: et quisquis haberet unam uirtutem, habere omnes; qui careret una, nullam habere. 1138
    EPIST. CXXXIII. Ad Ctesiphontem.---Pelagiani dogmatis insaniam, in primis uero et , siue ab ab animi perturbationibus immunitatem, et impeccantiam, rogatu Ctesiphontis refellit, ostendens e quorum cenosis fontibus manarint. Tum Ruffinum redarguit, qui Xisti Pythagorici, sub nomine Sixti martyris ac Romani Pontificis, Pelagianum errorem redolentem librum latine interpretatus sit, aliumque Eusebii Pamphili pro Origene, obtruderit quasi Pamphili martyris. Denique pollicetur, cum per otium licuerit, iusto uolumine Pelagiano dogmati se responsurum. 1147
    EPIST. CXXXIu. Ad Augustinum.---Indicat se ab Orosio accepisse duos libros sibi inscriptos, siue duas superiores  Augustini Epistolas 131 et 132, quibus cur non responderit excusat. 1161
    EPIST. CXXXu. Innocentii Pape ad Aurelium.---Litteras Aurelio mittit Innocentius Hieronymo reddendas. 1162
    EPIST. CXXXuI. Innocentii ad Hieronymum.---Innocentius Hieronymum, ob ea que passus est, consolatur, et quid pro tempore faciendum duxerit, ac iam fecerit declarat. 1163
    EPIST. CXXXuII. Innocentii ad Ioannem.---Ioannem Hierosolymitanum prospicere debuisse, ne tot ac tantis malis, quibus afflicti sunt Hieronymus, Eustochium et Paula, opprimerentur, ac nisi hec deinceps aut corrigantur, aut retundantur, rationem inde redditurum. Ibid.
    EPIST. CXXXuIII. Ad Riparium.---Riparium presbyterum, quomodo Pelagiana dogmata reiecta, illorumque disseminator ueluti alter Catilina expulsus sit, et quid ei illa contigerit in re docet. 1164
    EPIST. CXXXIX. Ad Apronium.---Apronium, quod in fide contra Pelagianos manserit, laudat, et ut sancta Hierosolyme loca petat, hortatur. 1165
    EPIST. CXL. Ad Cyprianum presbyterum.---Psalmum octogesimum nonum, cuius initium est, Domine refugium factus es nobis, Cypriano presbytero ad fidem Hebraice ueritatis post LXX. et uulgatam editionem, pie eloquenterque exponit. 1166
    EPIST. CXLI. Ad Augustinum.---Gratulatur eius industrie, per quam hereticorum factionibus obstiterit, eaque in re suum quoque studium testificatur. 1179
    EPIST. CXLII. Ad Augustinum.---Significat damnatas hereses clam et oblique adhuc moliri, et non neminem potentem esse, qui dissimulanter eis faueat. 1180
    EPIST. CXLIII. Ad Alypium et Augustinum.---Alypio et Augustino gratulatur, quorum opera Celestiana heresis sit exstincta: simulque excusat quod nondum scripserit aduersus libros Anniani Diaconi Pelagiani. 1181
    EPIST. CXLIu. S. Augustini ad Optatum Episcopum Mileuitanum.---Nondum se abs Hieronymo responsum epistole sue 131. de Origine anime accepisse, nec eam interim consultationem uulgus edi se probare. 1182
    Quinta classis, complectens tres epistolas quarum tempus minus compertum est, quibus tres alie subduntur quarum incertus est auctor. 1191-1192
    EPIST. CXLu. Ad Exuperantium.---Hortatur ut, relicta militia, conferat se ad perfectam christiani uitam, unaque cum fratre suo Quintiliano Bethleem commigret. 1191
    EPIST. CXLuI. Ad Euangelium.---Refellit eorum errorem, qui diaconum presbytero equabant, ostendens quid sit discriminis inter episcopum, presbyterum et diacoconum. 1192
    EPIST. CXLuII. Ad Sabinianum lapsum.---Sabinianum Diaconum, qui, perpetrato adulterio, in Bethleem fugerat, per litteras episcopi sui Hieronymo commendatus, manensque in sanctis locis, et diaconi officio fungens, uirginem quamdam sacram ad stuprum fugamque sollicitauerat, deprehensum obiurgat, atque in monasterio peniteat, hortatur. 1195
    EPIST. CXLuIII. Ad Celantiam matronam.---Celantiam nobilem matronam docet, quomodo inter seculi honores, diuitias ac matrimonii onera, uitam suam sancte ac religiose ducat. Ad diuine scripture lectionem primum hortatur, deinde ne de generis nobilitate superbiat in quo sita sit uera nobilitas, docet; denique quod aliquot iam ante annos absque pacto et consensu uiri, continentiam seruare sibi proposuisset in animo, acriter redarguit, et quid uiro suo debeat, ostendit. 1204
    EPIST. CXLIX.---Hebreorum dies festos edisserit Hieronymus, eosque minime obseruari debere post Euangelium docet. 1220
    EPIST. CL. Procopii ad Hieronymum. 1224
    Note Ioannis Martianei in uniuersas S. Hieronymi Epistolas. 1225-1226




FINIS TOMI PRIMI SANCTI HIERONYMI.



