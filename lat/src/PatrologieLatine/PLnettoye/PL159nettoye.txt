
PATROLOGIAE TOMUS CLIX.

S. ANSELMUS EX BECCENSI ABBATE CANTUARIENSIS ARCHIEPISCOPUS. / EADMERUS MONACHUS CANTUARIENSIS. / GUNDULFUS ROFFENSIS EPISCOPUS. / PHILIPPUS FRANCORUM REX. / S. HUGO CLUNIACENSIS. / WALRAMUS EPISCOPUS NUMBURGENSIS. / GILBERTUS EPISCOPUS LUNICENSIS. / GISLEBERTUS ABBAS WESTMONASTERIENSIS.

TOMUS SECUNDUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA : ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR : CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CLIX.


S. ANSELMUS EX BECCENSI ABBATE CANTUARIENSIS ARCHIEPISCOPUS.



EADMERUS MONACHUS CANTUARIENSIS.



GUNDULFUS ROFFENSIS EPISCOPUS.



PHILIPPUS FRANCORUM REX.



S. HUGO CLUNIACENSIS.



WALRAMUS EPISCOPUS NUMBURGENSIS.



GILBERTUS EPISCOPUS LUNICENSIS.



GISLEBERTUS ABBAS WESTMONASTERIENSIS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume title page
SAECULUM XII

S. ANSELMI

EX BECCENSI ABBATE CANTUARIENSIS ARCHIEPISCOPI

OPERA OMNIA

NEC NON

EADMERI MONACHI



HISTORIA NOuORUM

ET

ALIA OPUSCULA

LABORE AC STUDIO D. GABRIELIS GERBERON Monachi Congregationis S. Mauri AD MSS. FIDEM EXPURGATA ET AUCTA EDITIO NOuA, OPUSCULIS RECENS EDITIS ILLUSTRATA Accedunt auctores alii nonnulli quos Elenchus enumerat auersa pagina ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS SECUNDUS
uENEUNT 2 uOLUMINA 14 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM EU PETIT-MONTROUGE 1854


ELENCHUS AUCTORUM ET OPERUM QUI IN HOC TOMO CLIX CONTINENTUR.


S. ANSELMUS CANTUARIENSIS ARCHIEPISCOPUS 
Epistole	col.9
Appendix spuriorum	271



EADMERUS CANTUARIENSIS MONACHUS.
uita S. Anselmi.	345
Historia Nouorum.	ibid.
Liber de excellentia uirginis Marie.	557
De quatuor uirtutibus que fuerunt in beata Maria eiusque sublimitate.	579
Liber de beatitudine celestis patrie.	587
Liber de S. Anselmi similitudinibus.	605
uita S. uilfridi.	709
---S. Bregwim.	753
---S. Oswaldi.	761
---S. Dunstani.	785
---S. Odonis.	789
Epistola ad Glastonienses.	789
Epistola ad monachos Wigormenses.	807



GUNDULFUS ROFFENSIS EPISCOPUS.
Epistole.	835



PHILIPPUS FRANCORUM REX.
Epistole.	837



S. HUGO ABBAS CLUNIACENSIS.
Epistole.	927
Statuta pro Alphonso rege.	945
---pro Lamberto S. Bertini.	ibid.
Exhortatio ad sanctimoniales.	947
Commonitorium ad successores suos.	949
Imprecatio.	951



WALRAMUS EPISCOPUS NUMBURGENSIS.
Epistole.	985
De uita S. Leonardi confessoris.	993



GILBERTUS EPISCOPUS LUNICENSIS.
De usu ecclesiastico.	995
De statu Ecclesie.	998
Epistola ad Anselmum.	1003



GISLEBERTUS CRISPINUS ABBAS WESTMONASTERIENSIS.
Disputatio Iudei cum Christiano.	1005





Main uolume text




OPERUM SANCTI ANSELMI TERTIAE PARTIS CONTINUATIO





[EPISTOLARUM LIBRI QUATUOR.]



EPISTOLARUM LIBER TERTIUS EAS CONTINENS QUAS SCRIPSIT CANTUARIENSIS ARCHIEPISCOPUS



EPISTOLA PRIMA. ANSELMI AD MONACHOS BECCENSES. [1 1Kb]

Se quantumuis reluctantem electum esse Cantuarie archiepiscopum. Cui electioni ut consentiant ipse suadet.

362 Suis dilectissimis et desideratissimis domnis fratribus et filiis, seruis Dei Becci commanentibus, frater ANSELMUS, post Deum corde suus illorum: sancti Spiritus semper regi consilio et consolatione gaudere.

Quecunque scripta uel dicta communiter, uel singuli de affectu cordis uestri mittitis dilectissimo et desideratissimo uestro, et que nec lingua potest exprimere, nec calamus, omnia expresse et aperte scripta sunt in corde meo. Insuper et multa alia ex  affectu et intellectu meo, que utinam similiter scripta et expressa essent in corde uestro. Ibi, scilicet, in intimis meis, ibi ea lego et relego, uoluo et reuoluo sepe coram Deo. Quod quo affectu faciam, uidet ipse intus et foris; testantur lacryme mee, et uoces, et rugitus a gemitu cordis mei, quales nunquam de me illo dolore memini exiisse ante diem illam, in qua sors illa grauis archiepiscopatus [2 1Kb] Cantuarie uisa est super me cecidisse. Quas uoces, gemitus, ut puto, non simulauerunt confectiones, sed gladii doloris animam meam [3 1Kb] penetrantes [4 1Kb] extorserunt, et adhuc extorquent confixiones. Quod ignorare nequiuerunt illi qui ea die uultum meum inspexerunt, quando me episcopi et abbates, aliique primates ad ecclesiam trahentes reclamantem et [5 1Kb] contradicentem  rapuerunt, ita ut dubium uideri posset utrum sanum insani, an insanum traherent sani; nisi quia illi canebant et ego magis mortuo quam uiuenti colore similis stupore et dolore pallebam; et illi, qui postea ipsa die me inusitate lugentem, dolore rationem superante, cum intente mihi licuit cogitare et uestram dilectionem,  et onus quod mee imbecillitati impedebatur, de longe audientes accurrerunt, et uidentes me aut animam aut sensum amissurum timuerunt; et hoc timore aqua benedicta me aspergentes, eam mihi potandam porrexerunt. Forsitan mihi erubescendum est, quia uulnera doloris sic animam meam totam intentam in scissuram sui ab animabus uestris et in graue periculum suum superauerunt, et adhuc sic superant, ut gemitus profundos fluentibus lacrymis sepe toleret. Sed certe non erubesco confiteri quia timor Dei et caritas hominum, maxime uestra, sic eam uulnerauerunt et uulnerant. Que omnia testimonium perhibent conscientie mee, quo desiderio quaue procuratione exspectaui celsitudinem et onus archiepiscopatus, et quo gaudio suscipio. Quod si  aliqui de me aliter suspicantur, quam mea de se conscientia coram Deo iudicet, consolatur me quia pro minimo mihi debet esse ut ab illis diiudicer, aut ab humano die. Et quia hanc uitam transituri sumus per infamiam, et bonam famam, ut seductores [6 1Kb] et ueraces, sicut qui ignoti, et cognoti, tantum conscientia mea non me accuset [7 1Kb] ante Deum. Huic autem de me electioni imo uiolentie, hactenus quantum potui, seruata ueritate, reluctatus sum; sed iam uelim, nolim, cogor fateri quia quotidie iudicia Dei magis ac magis conatui meo resistunt, ut iam nullo modo uideam me ea posse fugere, nec sine graui malo corporali et spirituali ex utraque parte, nec sine ira Dei intentionem conceptam me posse, aut ullum alium, aliquatenus impedire. Unde iam non  tam hominum quam Dei, contra quem non est prudentia aut fortitudo, uictus uiolentia, hoc solo intelligo me uti debere consilio, ut postquam oraui quantum potui et conatus sum ut, si possibile esset. calix iste transiret a me, ne biberem illum, et orationem meam uidens repelli conatumque frangi, iam  dicam Deo uerumtamen non sicut ego uolo, sed sicut tu uis. Cum enim ex utraque parte Deum timeam; nec aliquid nisi Deum, et homines propter Deum, utrinque [8 1Kb] , diligam, nichil mihi puto tutius in re tam periculosa quam ut, meum sensum et uoluntatem postponens, me sensui et uoluntati Dei penitus committam.

Et quamuis in hac re mihi nimis sit graue date et uobis accipere [9 1Kb] consilium quod contra meum [10 1Kb] et uestrum affectum sit, tamen quia ego et uos magis sumus Dei quam ego uester, aut uos mei : siue enim uiuimus siue morimur, Domini sumus , non audeo in causa Dei, et in tanta necessitate mihi commissis ad consulendum, quidquid homines suspicentur, meum coram Deo subtrahere consilium. Consulo igitur dilectissimis dilectoribus meis ut nulla  res faciat uos pertinaciter ordinationi Dei obuiare, quia quasi peccatum hariolandi est, nolle acquiescere ; et : Durum nimis est, contra Dei stimulum calcitrare . Ad hoc enim res ista indubitabiliter iudicio Dei perducitur, ut necesse sit me, si quid boni Deus dignatur [11 1Kb] per me operari, seruire et prodesse uobis, et multis aliis; aut omnino nec mihi, nec uobis, nec aliis; non deficiente uoluntate, sed potestate.

Quod si ob uestram pertinaciam contigerit, facietis senectutem meam in inconsolabili tristitia deduci et 363 deficere, propter magna et multimoda mala que inde sequentur, et mihi et uobis iuste uidebuntur imputari, etiam ab iis qui modo ea non preuident. Si enim sciretis ipsa sola dilatio quanta mala iam  fecit corporibus et animabus, et quam exsecrabilis illa sit, et illi pariter per quos fit, melioribus et prudentioribus, ipsi quoque populo Anglie, puto quia et uos  eamdem dilationem exsecraremini [12 1Kb] . Mirum forsitan uobis uidetur quod dico; et multi qui me intus non uident et precipites sunt alienas conscientias, quas ignorant, iudicare; de me peruersum aliquid iubicabunt, quia sic uobis de hac re loquor. Sed coram Deo loquor, cui reuelo uiam meam, et spero in eo, ut ipse faciat  quia non me accusat coram eo conscientia mea quod me concupiscentia terrenarum diuitiarum, aut celsitudinis, ad hec dicta trahat.

Si quis deinceps aliter de me senserit, puto quia aduersus ueritatem erit, et Deus mihi testis aduersus  illum erit. ualete; et Dominus, qui dirigit mansuetos in iudicio, et docet non rigidos [13 1Kb] , sed mites, uias suas, dirigat sensus uestros et uoluntates in huius negotii iudicio.





EPISTOLA II. OSBERNI AD ANSELMUM.

Ei consulit humiliter subire onus Cantuariensis archiepiscopi.

Domino sanctissimo, carissimo electo Anglorum  archiepiscopo ANSELMO, suus quod semper erat, et semper esse desiderat seruus, et filius, frater OSBERNUS; ita rectis consiliis agi, ut Deum recta consilia dantem ualeat promereri.

Cum te, carissime domine, in omni ueritatis cognitione scientissimum esse sciam, mirum ualde quod in hac sola re sic omnimoda ueri cognoscendi scientia aufugerit, ut quod Deo placitum sit in eo, quod communis de te sancte ecclesie sententia tulit, ignorare possis. Aut si animus tuus in hanc potissimum sententiam uergit, ut quod generalis electio, uel omnium, uel certe quam multo maxime plurium, et eorum sapientissimorum, Deo placere clamat, solus tu displicere contendas, uerendum, pretiosissime domine, ne pre omnibus hominibus melior sanctiorque  uideri uelle uidearis, dum quod illi rectissime intelligunt, rectius quasi a te intellectum defendere coneris.

Ut enim in offenso dulcissimo mihi amore tuo loquar, aut cunctis, quod non credimus, meliorem te fateberis, quippe cui soli reuelatum est quod uniuerse Anglorum Ecclesie fas non erat reuelari; ant facias necesse est quod uniuersalis Anglorum Ecclesia [14 1Kb] suadet, hoc est, ut pontificalis infule principatum inter beatos apostolos suscipere non renuas.

Sed forte exspectas Deum maioribus, quod cepit, induciis probaturum : non ausim dicere, propterea quod te sapientissimum scio; sed timeo ne talia querenti ex obliquo respondeatur : Non tentabis  Dominum Deum tuum . Quid namque insignius ad te eligendum ostenderet Deus, quam, ut tu promouereris, regem triumphis nobilem, seueritate cunctis formidabilem, lecto decubuisse, ad mortem usque egrotauisse; te autem prouecto, statim eumdem respirauisse, conualuisse, atque ex fero et immani mitissimum pariter ac mansuetissimum redditum fuisse ? Quid, inquam, aut effectum dulcius, aut ad innocentiam prestantius, quam te ante lectem egrotantis uiolenter pertractum; dextram aliorum dextris impudenter de sinu extractam sinistram [15 1Kb] , ne sororem iuuaret, fortiter retentam uirgam, ceteris digitulis pertinaciter occlusis, pollici atque indici crudeliter impactam, post hec toto corpore e terra te eleuatum, episcopalibus brachiis ad ecclesiam  deportatum, ibique, adhuc te reclamante, et importunis nimis obsistente, Te Deum laudamus esse cantatum ?

Quid, inquam, uel ad diuinas laudes magnificentius, uel ad humana spectacula gaudentius, quam quod in tua electione, exclusis omnibus transacte tempestatis afflictionibus, omnia ad proprii iuris possessionem ueluti iubileo termino cucurrerunt [16 1Kb] , dum uincti ad expeditionem, carcerati ad lucem, captiui  ad libertatem, oppressi dirissimis exactorum furoribus redierint ad erectionem.

Omnia hec te loquuntur, tibi famulantur, tuis meritis ascribuntur. Quod si omnes he diuine blanditie ad consentiendum te non excitauerint, profecto noueris districta animaduersione equissimum iudicem tecum acturum, taliterque in die extremi iudicii [17 1Kb] aduersum te propositurum : O homo meis uberibus nutrite, meis uirtutibus ditate, meis doctrinis illuminate, meis honoribus sublimate, quam tibi molestiam ingessi, ut me preceptorem fugeris, monitorem contempseris, imponentis mei iugum erecta ceruice abieceris ? Nonne satius erat nichil mihi de tuo contulisse, quam que mea fuere crudeliter abstulisse? Annon constabat per tuam negligentiam ablatum,  quod per tuam mihi diligentiam non est allatum? Cur non cogitabas [18 1Kb] infinita hominum millia te occidisse, dum paucorum uolebas saluti consulere? Ecce etenim sponsa mea, sancta Cantuariensis Ecclesia, apostoli mei Petri benedictione a principio sanctificata, piissimo piissimi Gregorii studio nobiliter fundata, SS. Bonifacii, Honorati, uitaliani, Agathonis [19 1Kb] , et ceterorum orthodoxorum Patrum singulari semper priuilegio donata; ad quam, salua Romane et apostolice sedis auctoritate, omnium circa regionum Ecclesie in suis oppressionibus confugere, atque ab ea tuende [20 1Kb] libertatis presidia expetere simul ac suscipere solebant; ecce illa talis omnium peripsema effecta, omnium pertranseuntium pedibus conculcata, non solum nulla perdite libertatis,  iura [21 1Kb] ceteris restituere, sed nec sua multo tempore ualuit illibata custodire. Homines autem, quos ei ad custodiam castitatis deputaui, a quibus seruande integritatis illius fidem accepi, non modo ipsi nichil defensionis aduersus alios incesti cupidos parauere, imo  ipsi flagitiosissimum corruptionis negotium meditati sunt. Cumque illa, non immemor quam fuerit magno acquisita, quam legibus conuincta [22 1Kb] , quam denique [23 1Kb] muneribus dotata, reluctando succlamasset, illi, abreptis ornamentorum suorum uestibus, nudam, uenalem et confusione plenam eamdem reliquerunt. Exclamat itaque multiplex filiorum caterua, quos in lauacro secunde natiuitatis ipsa mihi genuerat, et intra gremium sancte dilectionis tenerius nutrierat, materne cupiens uerecundie mederi, eiusque nuditatem oppanso uelamine tueri. Ecce qui matrem afflixerant, grauioribus in filios molestiis deseuiunt, dum hunc ab uberibus raptum miseranda cede discerpunt, illum ferrugiendo stridore premunt, alter ceca latibula inhabitat; alius longa exsilia deplorat.  Quodque ad scelus precipuum fuerat, dum se adulteri homines scelerata calliditate innocentes prodere uellent, in tantum apud terrenas potestates odium matrem cum prole adduxerunt, ut quicunque eos interficeret, obsequium se prestare Deo arbitraretur. Ultimum uero et quasi palmare totius mali flagitium exstitit, cuius radix si in lucem solis huius perlata fuisset, non solum hanc exhorreret Christianus, uerum etiam omnis exsecraretur paganus, Iudeus, atque hereticus. Ego autem ultra non ferens tantam sponse mee calamitatem ex tota [24 1Kb] hominem plenitudine te, Anselme, elegi, atque ad zelandum pro 364 me amicum sponsi exhibui, doctrinam contuli, uirtutem largitus sum. Premonstraui oraculis, comprobaui  miraculis; uerum tu mihi pretulisti Normannie comitem, Deo uermem, uiuenti mortalem, latitudini Anglorum anguste solitudinis nidum. Excessit ne animo Petrum apostolum Antiochie intronisatum, nec tamen ullorum singultibus, ne Romanos experiretur  furores, prepeditum ? Cur te fugit  Pauli caput Miletinorum atque Ephesiorum fletibus irroratum; nec tamen a sulcando equore, quod eum ad exteras transmitteret nationes, prohibitum ? Rogo, hominum sapientissime, si talibus te sententiis iudex impeteret, nonne, rationum pondere pressus, Parce, iudex, clamares [25 1Kb] ? Iam uero, si illam, cui tu nouiter attitulatus es, Ecclesiam non tanti apud Deum meriti esse dixeris, grande eius meritum licet agnoscas [26 1Kb] . Laurentium namque archiepiscopum multo uerbere a prefato apostolo nouimus flagellatum, propterea quod, paganorum metu conterritus, fugam inierit, et eamdem Ecclesiam adhuc in fidei perceptione  rudem, derelinquere tentauerit. Idem beatissimo confessori Christi Dunstano [27 1Kb] idem apostolus cum coapostolis Paulo et Andrea splendens apparuit, eique tradens gladium uerbo Dei inscriptum, futurum illum, ut postea euenit, eiusdem Ecclesie pontificem prefigurauit. Quod si tanta Christi et apostolorum dignatio super eamdem Ecclesiam ab initio fuisse perhibetur, magno tibi prouidendum est opere, qui sanctissimam scientiam habes, ne huius dignationis participium refugias, cum neque sis priuata gratia. exhibitus, neque mercenarius, neque Simonis discipulus, sed quem et diuina uocauit electio, et apostolica  informauit institutio. Preterea, quamuis monitore non egeas, pro affectu tamen monere te audebo, ut nichil inconsulte agas, nec alieno multum a nobis consilio, siue id consecratione tua sit, siue in rebus Ecclesie dandis aut mutandis, ideo quod nouimus sanctissimum predecessorem tuum multa primo aduentus sui tempore ordinasse, que omni tempore postmodum sibi displicuere. Sunt enim plures qui circa destructionem Ecclesie semper laborauerunt, qui nunc putant quam maxime se regnaturos, dicentes te cum Deo semper acturum, res Ecclesie non curaturum, quasi res Ecclesie curare non sit cum Deo agere. Sed, Deo auxiliante, cum te cognouerint, quemadmodum ego, puto illos secus dicturos ac sensuros. Iam nunc repeto omnibus  medullis quod promisi salutando, orans Deum ita te rectis consiliis agi, ut Deum recta consilia dantem ualeas promereri, Domine sanctissime, sapientissime, et super omnes animo dulcissime.





EPISTOLA III GONDULFI EPISCOPI AD MONACHOS BECCENSES.

Ut non tristentur de erepto sibi abbate Anselmo.

GONDULFUS gratia Dei Roffensis episcopus, dominis et amicis suis karissimis, seruis Dei, Becci consistentibus, salutem et fideles orationes.

Charissimi, uestre dilectioni cognitum est quantum temporis sit ex quo Anglica Ecclesia proprio est orbata et destituta pastore, atque omni paterna  desolata consolatione. Sed Deus ploratus orphanorum, gemitus et suspiria hactenus longissima uiduarum, preces quoque fidelium suorum miseratus exaudiens, tandem sua gratia eam consolando uisitare dignatus est. Ipsius namque inenarrabili potentia operante, dedit Dominus noster rex Anglorum consilio et rogatu principum suorum, cleri quoque et populi petitione et electione, domino abbati Anselmo Cantuariensis Ecclesie gubernationem. Quod quidem piissima Dei operatione et ordinatione factum esse non dubium est. Qua propter humiliter mandamus, et uehementer precamur, ut fratres carissimos, quatenus omnem tristitiam uel cordis indignationem, si qua est, deponentes, diuine uoluntati, operationi, et bonorum uirorum electioni nequaquam resistatis,  sed Deo gratias agentes, quod factum est, cum gaudio et bona uoluntate concedatis. Est etiam aliud quod uos latere non debet. Impediri quidem res ista fortassis ad tempus potest, omnino autem remanere nullo modo potest. uerum enim dico uobis, notitia et consilium huius rei multum processit, et sine dubio usque ad sedem apostolicam iam peruenit. Utimini igitur sapienti consilio, et per caritatem facite sine dilatione, quod quandoque facturi estis sine dubitatione. ualete.



EPISTOLA Iu. ANSELMI AD MONACHOS BECCENSES.

Ut ipsi Anselmo et regi scribant se ultro consentire electioni illius in archiepiscopum Cantuariensem.

Dominis, et fratribus, et filiis dilectissimis monachis Beccensibus, dilectissimus et abbas eorum, frater ANSELMUS : continua Dei protectione, et consolatione gaudere.

Quod humiliter per dominum Balduinum et dominum Tesonem petiuistis, et si presens essem, supplici deuotione per uos petiuissetis, paterno et pio affectu [28 1Kb] omnibus petentibus, ut filiis dilectissimis, concedo quod ex me est, et oro Deum ut ipse misericorditer concedat quod ex ipso est. Cum de sorte archiepiscopatus, que super me diuina cecidit dispositione,  loquor uobiscum, ualde alienum et a me et a uobis uidetur, si consideretur mutuus noster affectus [29 1Kb] , me uobis inde consulere, et uos mecum consilium accipere. Si quis consideret quia plus Deo quam nobismetipsis debemus, non ei mirum uidebitur, si ego in causa Dei commissis mihi ad consulendum, quos nullo modo eisdem ipsis testibus, a recto uolo deuiare, consulo contra meum [30 1Kb] et illorum affectum, secundum uoluntatem Dei. Benefecistis, quia concessionem uestram mihi per domn. Tesonem mandastis, quandoquidem res nec per me uos mutari potest; sed melius facietis, si per epistolas unam regi, alteram mihi mandabitis quia quod Deus dignabitur de me disponere, et idem rex et omnes qui Domini sunt Ecclesie nostre ordinauerint secundum timorem  Dei, et archiepiscopus noster religiosa et ecclesiastica ratione iusserit, et mihi uidebitur, humili deuotione propter timorem Dei conceditis, et me Deo et Ecclesie eius committitis. Hoc retento, ut, in quantum possibile uobis erit, nostro semper fruamini, quamdiu uiuam, consilio. Hoc consulo, hoc hortor, quia sic oportet fieri, ut et uos plus uoluntati Dei quam uestre subditos esse ostendatis; et regis gratiam, que uobis necessaria est, sine omni proficuo, imo cum damno maximo non perdatis, et mentem meam multis molestiis onustam, onustiorem dissensione uestra non faciatis. Comitisse Lermendensi, que ad uos uenit [31 1Kb] , ut audiui, larga et benigna uoluntate honorifice omnibus modis, quibus potestis, secundum uoluntatem eius seruite. Grandis enim uester honor  est, et multum hoc nostre profuturum est Ecclesie, sicut spero; illam ex nostra parte dulciter salutate [32 1Kb] . ualete.





365 EPISTOLA u. OSBERNI AD ANSELMUM.

Ut acceleret suam inaugurationem.

Domino sanctissimo, Patri dulcissimo, iam nunc, quod non sine desperatione dico, Anglorum archiepiscopo ANSELMO, seruus et filius suus OSBERNUS: salutes luctu et lacrymis plenas.


Quousque, dulcissime domine, desideria nostra suspendis? quousque animas nostras tollis? Si tu es qui uenturus es, ueniendo ad nos, ostende; nec uelis diutius bonum differre, quod ab eterno consilio profectum humano generi Christus dignatus es impertiri. Alioquin, mi dulcissime, commouisti terram et conturbasti eam; potiusque esset mortis non dispendia sustinuisse, quam super tuo nomine aliquid unquam accepisse. Quid enim putas, qui luctus, que lacryme aduersum te hodie funduntur [33 1Kb] , que ante hoc tempus in conspectu Dei profundebantur? Que maior potest esse miseria, quam homines, quibus quasi noxiis humoribus corpus Ecclesie grauabatur, nuperrime uidisse exclusos; et nunc eosdem non modo exclusos, uerum etiam uidere corpori Ecclesie  incorporatos? Puta, mi dulcissime omnium, aduersum te istas esse querelas. Hiccine est ille, de quo tantum gaudebamus, de quo tam magna audiebamus? Ecce quomodo nos decepit, quomodo animas nostras interfecit. Expectauimus [34 1Kb] pacem, et non est bonum; tempus medele, et ecce clamor. Hiccine est ille, quem Osbernus hos tredecim annos ad populum tantopere laudauit, quem in omni sermone magistrum et sanctissimum et sapientissimum predicauit? Ecce quomodo fecit nouissima nostra peiora prioribus. Credas, nunquam hec desinent dici, nisi desieris elongari. ueni ergo, tantummodo inuocetur nomen tuum super nos, aufer opprobrium nostrum; festinandum tibi [35 1Kb] est, princeps esto noster. Erit hoc Deo ad laudem, tibi ad mercedem, nobis ad  uitam. Recuperemus in te quod in mortuo sanctissimo Patre Lanfranco nos cum toto mundo perdidimus : quem mortuum semper dolebimus, quoad usque illum in te uiderimus. Deus omnipotens, quicunque Anselmum ab incepto prepedierit, anathema in medio hominum sit. Credas me in maxima lacrymarum alluuione ista scripsisse et usque ad mortem sollicitum de te esse. Mater et omnes filii te salutant.





EPISTOLA uI. MONACHORUM BECCENSIUM AD ANSELMUM.

Beccenses Anselmum concedunt Ecclesie Cantuariensi.

Dulcissimo domino, et Patri suo, diuinitus sibi olim dato, abbati ANSELMO, humiles Beccensis Ecclesie serui, et filii sui : continua Dei in omnibus uiis suis  protectione dirigi semper et muniri.

Audita concessione domini nostri Northmannie principis, et archiepiscopi nostri Rothomagensis, quam de uobis ad petitionem regis Anglorum et omnium fere eiusdem gentis principum fecerunt, ut ad culmen, scilicet, promoueamini archiepiscopatus, pro ea etiam que ad nos de uobis pertinebat, et a nobis  expetebatur concessione [36 1Kb] , omnes in unum congregati sumus, unusquisque nostrum de sua sententia ab eo qui presidebat nominatim est requisitus. Multa hinc et diuersa nobis sensa et dicta sunt, que modo replicanda et exponenda uobis minime [37 1Kb] sunt : finem tantum ipsius rei propter quam conuenimus, breuiter uobis intimabimus. Pars quedam nostrum, quamuis pro dulci et unico pietatis erga uos affectu ualde dolens atque tristis, propter Dei tamen metum, cuius id nutu atque consilio agi creditur, libenter ad honorem et commodum Ecclesie Dei, secundum quod uos etiam consulitis, quod de uobis petitur concedit; pars uero nostrum altera, suo potius quam uestro utens atque fidens consilio ardentiori; atque, ut sibi uidetur, rectiori [38 1Kb] , amoris  uestri zelo, minime id concedit, nec ad concedendum ulli maiorum se siue minorum persuasionibus aliquo modo acquiescit. Que autem pars alteram, aut numero aut ratione preponderet, domnus Lanfrancus, qui interfuit, et omnia hic apud [39 1Kb] nos gesta siue dicta et uidit et audiuit, plenissime per seipsum et sufficienter uobis dicet. Nos enim ista succincte et celeriter multum dictamus, quia urget nos [40 1Kb] festinans lator presentium, ut sic agamus. Omnipotens Deus uitam uestram in beneplacito suo recte disponat, et ad communem fidelium suorum utilitatem et gaudium, diu eam in presenti custodiat. Amen.



EPISTOLA uII [41 1Kb] . ANSELMI AD MONACHOS BECCENSES.


Aegerrime fert se a Beccensibus esse distractum, nec iuxta quorumdam maleuolorum calumnias ficta humilitate recusasse archiepiscopatum.

Suis dilectissimis domino priori BALDRICO, et aliis seruis Dei in Beccensi cenobio commanentibus; seruus et conseruus eorum frater ANSELMUS diuino semper regi consilio, et protegi auxilio.

Quamuis diuina dispositio me a uobis corporaliter non sine graui pioque cordis mei dolore separet, oro tamen Deum, ut dilectio, qua ipso dante [42 1Kb] anima mea uos in utero suo complectitur, indissolubiliter perseueret : per quam, Deo propitiante, semper uester ero seruus; quia semper, quantum Deus mihi dabit, ero uestris utilitatibus [43 1Kb] intentus. Nam etsi tanta sit ipsa dilectio, ut sepe cum intente  cogito amicos uestros de tam inseparata et contra uoluntatem nostram separatione, statim sua quadam tempestate, uelut mare uentis, intumescat et conturbetur cor meum, et pluant oculi mei, dulcius tamen mihi est hoc ab illa me tolerare, quam illam a me separare. Nouit enim Deus, ante cuius conspectum secundum conscientiam meam loquor, quia plus uos  dilexi Deo et uobis, et meipsum uobis, quam uos mihi siue prelationem, aut dominationem, aut possessionem terrenam, quas habebam pro uobis. Quamobrem plus me grauat uestra tristitia de qualicunque, si apud uos est, mei indigentia, quam me consoletur aliqua terrena celsitudo uel opulentia. Ecce nunc in hac ipsa locutione, qua uobis absens loquor dictando, testes mihi sunt lacryme, quas continere nequeunt oculi mei, et uim mihi facientes singultus gutturis mei inundantes a gemitu cordis mei, obturantes et interrumpendo tardantes scriptori uerba oris mei. Quamuis sint quidam, ut audio, qui autem sint, Deus sit, qui aut fingunt malitia, aut suspicantur errore, aut coguntur dicere indiscreto dolore, quod magis trahar ad archiepiscopatum  uitiosa cupiditate, quam cogar [44 1Kb] religiosa necesitate. Quibus nescio quomodo possim persuadere que sit in hac re conscientia mea, si illis non satisfacit [45 1Kb] uita et 366 conseruatio mea. Sic enim uixi iam per triginta tres annos in habitu monachico [46 1Kb] , tribus scilicet sine prelatione, quindecim in prioratu, totidem in abbatia annis, ut omnes boni me deligerent qui me nouerunt, non mea industria, sed gratia Dei faciente, et magis illi qui me interius et familiarius nouerunt; nec aliquis in me uideret [47 1Kb] aliquod opus, unde me prelatione delectari cognosceret. Quid ergo faciam? Quomodo propulsabo et exstinguam hanc falsam et odibilem suspicionem, ne animabus eorum noceat qui me propter Deum diligebant, caritatem illis minuendo; aut  eorum quibus qualecunque consilium aut exemplum paruitatis prodesse poterat, me peiorem quam sim illis persuadendo; aut etiam horum et aliorum [48 1Kb] qui me non nouerunt et hoc audient, malum illis exemplum [49 1Kb] proponendo? Deus, tu qui omnia scis, non me iustifico secundum examen districti iudicii tui, quia ille magnus Apostolus tuus, qui dicere potuit : Nihil mihi conscius sum , cum hoc dixisset, subdidit : Sed non in hoc iustificatus sum, qui autem iudicat me Dominus est. Et uir ille simplex et rectus, timens Deum et recedens a malo, cui te ipso teste, non erat similis in terra, dixit, uerebar omnia opera mea  : sed secundum quod anima mea comprehendit conscientiam suam, coram te dico eam, ut omnes qui hanc meam epistolam  legent aut audient, sub tuo testimonio sciant et credant eam. Tu, Domine, uides, et tu esto testis meus, quia nescio, sicut mea mihi conscientia dicit, quid me rapiat [50 1Kb] aut alliget ad consensum archi episcopatus, ad quem subito raptus trahor, amor alicuius rei quam seruus tuus contemptor mundi debeat contemnere; et quia, si mihi liceret seruata  obedientia et caritate, quas propter te, quantum dedisti, uolo custodire, potius eligerem sub prelato, sicut monachus, seruire et obedire, et ab illo consilium anime mee et necessaria corporis mei accipere, quam aliis hominibus dominari aut preesse, siue ad animarum gubernationem, siue ad corporalem sustentationem, aut terrenas diuitias possidere. Tu uides, et tu esto testis meus, quia, sicut mea mihi conscientia dicit, nescio quomodo me sine peccato possim euoluere ab hac me eligentium intentione; et quia timor tuus, et caritas, et obedientia, quas tibi et Ecclesie tue debeo, me cogunt, me ligant, ut non audeam religiosis precibus eorum, et magno sicut mihi ostendunt, desiderio pertinaciter contradicere. Domine, si fallit me conscientia  mea, ostende mihi meipsum et corrige me, et dirige in conspectu tuo uiam meam . Et siue mihi placeat, ut quod inceptum est ab hominibus de hac [51 1Kb] mea electione fiat, siue potius ut non fiat, Deduc me in uia tua, et ingrediar in ueritate tua . Domine, tu uides, sicut dixi, conscientiam meam, tu esto mihi testis ad eos qui aliter de me suscipiantur; et ostende illis eam, ne ledant suas aut aliorum animas, male eam iudicantes. Ecce, dilectissimi fratres mei, audistis uere conscientiam meam de archiepiscopatus desiderio, siue contemptu. Si enim Deo sciens mentior, nescio cui uerum dicam. Si quis deinceps contra hoc, quod de hac re sub testimonii Dei inuocatione dixi, me uoluerit aperte uel callide male alicui [52 1Kb] commendare,  puto quia Deus erit mecum aduersus eum, et pro me respondebit ei; ego uero consolabor me sub testimonio Dei. Certus autem sum quia quidquid hec falsa suspicio alicui anime uel nocebit, peccatum hoc super se suscipient, si plures sunt, auctores eius; et siue unus siue plus sint, maxime super eum erit qui maxime auctor eius est. Ad ea uero quibus quidam uestrum putant me potuisse rationabiliter electioni predicte resistere, breuiter respondeo. Dicunt enim : Quando coactus est ut noster abbas fieret, tradidit se nobis in seruum in nomine Domini. Bene, quia hoc feci in nomine Domini. Quid hic intelligunt? An putant me iurasse uobis seruitutem per nomen Domini? utique non  hoc feci. An quod Dominus dicit : Si quid petieritis in nomine meo  sic intelligendum est, ac si diceret : Si iurauerit Patri, petendo aliquid per nomen meum ; aut quando dicimus : Adiutorium nostrum in nomine Domini , aut quoties facimus aliquid, siue dicimus [53 1Kb] in nomine Domini, toties iuramus per nomen Domini? Nequaquam : quomodo autem illa intelligatur. nichil nunc  ad me; quod uero ego tunc [54 1Kb] dixi in nomine Domini, intellexi et intelligo, in Domino, hoc est in Deo. Que in Deo fiunt, secundum Deum, id est, recte fiunt. Cum ergo tradidi me uobis in seruum in nomine Domini, tradidi me uobis in seruum, quantum potui, secundum Deum. Iudicate nunc, si hoc modo abnegaui; aut si potui secundum Deum abnegare dispositionem Dei de me, cui uellem, nollem, recte subiacebam; aut obedientiam, cui me penitus tradideram. Cum enim professus sum monachum, abnegaui meipsum mihi, ut deinceps meus non essem, id est non uiuerem secundum propriam uoluntatem, sed secundum obedientiam : uera autem obedientia aut est Deo, aut Ecclesie Dei, et post Deum maxime prelatis. Hanc ergo non abiuraui,  nec abnegaui; sed potius seruaui, cum dixi, ln nomine Domini. Discite itaque quid uobis tunc dedi. Hoc utique, ut me uestro non possem subtrahere propria uoluntate seruitio; nec querere ut subtraherer, nisi ea cogente dispositione et obedientia, quarum prius secundum Deum seruus eram. Quod autem feci, si aliter fecissem quam dixi, certe uos monachi non essetis, si quod contra Deum uobis promisissem, exigeretis. Nunquam antequam concederetis me ad archiepiscopatum promoueri, hanc meam uobis factam deditionem alicui exposui, sed obiiciebam eam quasi firmissimum obstaculum, ne promouerer; donec intellexi me uolentes promouere in tanta sue uoluntatis persistere constantia, ut et ad hoc [55 1Kb] nichil obesse intelligerent, et ab  incepto se nullatenus [56 1Kb] , aut uelle, aut debere desistere assererent. Dicunt etiam quidam quia et uobis secundum Deum datus eram; et quibus recte prelatus eram, non recte me posse auferri ab illis, nec me debere concedere [57 1Kb] . Beatus Martinus [58 1Kb] secundum Deum abbas erat, et tamen monachis est ablatus, et clericis, et monachis et laicis uiris, et mulieribus est prelatus. Petrus apostolus, puto quia secundum Deum Antiochie cathedram episcopalem tenebat; nec tamen dicit aliquis quia peccauit, cum deserendo eam, studio maioris fructus Romam migrauit. An ideo dicendum est quia non diligebant priores discipulos suos, aut quia postea minus eos dilexerunt; aut quia Deus comtempsit et  deseruit eos, quia isti eos corporaliter deseruerunt? utique non est dicendum, fratres. Non me comparo magnitudini eorum; sed tamen non ideo sum damnandus, si de me facit Deus aliquid ad similitudinem eorum. Forsitan dicit aliquis : Non es homo, cui tanta res conueniat [59 1Kb] . Hoc ipsum de me corde et ore iudico. Sed dicunt mihi, qualiscunque sis, te uolumus, te non dimittimus. Reminiscuntur quidam quia dicere solebam quod nollem uiuere nisi uobis,  et quia nunquam aliam prelationem haberem quam Beccensem. Sed hoc secundum affectum mee uoluntatis dicebam, et secundum hoc, quod in defensione et responsione mea, si ad aliam prelationem uocarer, confidebam. Sed quid si Deus ordinat ut etiam aliis uiuam et seruiam ? An debeo superbe resistere? Et ego et uos plus sumus Dei quam ego uester, et uos mei. Princeps apostolorum dixit Domino : Non lauabis mihi pedes in eternum . Talis erat uoluntas eius. Sed quid Dominus? Si non lauero tibi pedes, non habebis partem mecum . Et Petrus quid? Domine, non tantum pedes, sed et manus et caput . Tamen non ideo illum Deus damnauit, quia sententiam suam pro diuina mutauit, imo ad pedes eius se humiliauit. Presumebam [60 1Kb]  367 de fortitudine et ingenio meo ad me defendendum; sed fortior et ingeniosior me Deus fuit, et ideo presumptio mea nichil fuit. Insipienter me locutum esse forsitan dicet aliquis, quasi me iustificando et dignum archiepiscopatu probando; sed falsi calumniatores mei me cegerunt, ne uos aut aliquem alium ueneno sue falsitatis inficiant. Nec nitor me dignum archiepiscopatu probare, sed falsum crimen expurgare [61 1Kb] . Sed de his, unde hactenus locutus sum, nunc ista sufficiant. De consolatione uero uestra pauca subiicio. Precor itaque uos, fratres mei dilectissimi, ut non contristemini ultra modum propter absentiam meam. Certe tristitia uestra mea est tristitia et consolatio uestra mea consolatio est. Non sit in homine spes uestra, sed  in Deo; quia si quid uobis profui, non a me fuit, sed ab eo. Multi propter me, et fere omnes, Beccum uenistis, sed nullus propter me monachus factus est; nec propter spem retributionis mee uos Deo uouistis; ab illo cui totum dedistis quod habuistis, ab illo exspectate totum quo indigetis. Iactate cogitatum uestrum in Domino, et ipse uos enutriet. Conuertite totam curam ad illi seruiendum; et ipse suscipiet totam curam uestram ad uos nutriendum. De me uos precor, ne minus me diligatis, si Deus de me facit uoluntatem suam; et ne propter hoc perdam, si aliquando uolui facere uoluntatem uestram, quia non audeo, nec debeo, nec possum Deo resistere, nec adhuc uideo quomodo me possim  Ecclesie Anglorum subtrahere, nisi Deo resistendo.

Appareat quia non me uobis solummodo dilexistis, sed et Deo, et mihi. Orate pro me, ut quidquid fiat de me, bono fine per gratiam Dei consummetur. Abbatem uestrum ex hac hora nolite me exspectare; sed dilectorem uestrum et sollicitum pro uobis, quandiu uiuam, Deo seruante uoluntatem quam mihi de uobis dedit, scitote. Nunquam tamen dimittam potestatem ligandi et soluendi, et uobis consulendi,  quam habui in uobis, quandiu abbas, qui post me erit, et uos, qui sub illo eritis, hoc mihi concedetis : flendo et uix dico. Domino nostro Iesu Christo, et pie genitrici eius Marie, et beato Petro, cui ipse commendauit oues suas, et beato Benedicto  et aliis sanctis Dei uos commendo, dilectissimi fratres mei, et eorum meritis et intercessionibus ipse qui uos redemit sit uester [63 1Kb] abbas, sit uester custos, ipse faciat uos post hanc uitam beate uiuere in regno suo. Ibi sua pietate tribuat mihi uos uidere, et uobiscum sine fine gaudere, qui est Deus benedictus in secula. Amen. Mirantur multi ex uobis, quos tam dulci et familiari dilectione amplectebar, ut unicuique uideri posset me nullum alium pariter dilexisse,  cur non illis singulis aliquam nostre dilectionis commemorationem scribo. Sed sciant quia non hoc facit obliuio mea, sed multitudo eorum. Et forsitan faciam, cum magis opportunum erit; et si non omnibus, saltem aliquibus. Hoc tantum ad presens illis dico, ut reminiscantur quia non ob aliud eos sic dilexi, nisi ut ipsi Deum et animas suas diligerent. Ipsi sunt mihi testes, hoc de illis semper et de omnibus uobis desidero, hoc precor, hoc moneo, hoc consulo : hoc faciant, et sic semper dilectionem meam inuiolabilem erga se seruabunt. Abbatem uobis sustinere festinate, expedit enim uobis. ualete. Hanc epistolam nostram, quibuscunque potestis, pro excusatione false de me suspicionis [64 1Kb] ostendite; et maxime reuerendis dominis et Patribus  meis, qui me propter Deum sua gratia dilexerunt, episcopis et abbatibus, de quibus me magis grauat si de me aliquid suspicando [65 1Kb] peruersum, falluntur. Nolo enim dilectionem eorum ullatenus perdere, sed semper, eos uenerando et diligendo, illam mereri et custodire



EPISTOLA uIII [66 1Kb] . ANSELMI AD MONACHOS BECCENSES.

Ut Guillelmum qui apud Pexeium prior fuit in abbatem eligant; et ut hanc curam suscipiat, ei precipit; Baldrico autem ne prioratum dimittat, ipse inhibet.

Dulcissimis et dilectissimis suis, domno priori BALDRICO, et aliis monachis Beccensibus, frater ANSELMUS, qui hactenus eis sub abbatis nomine seruiuit [67 1Kb] ,  a Deo semper custodiri et protegi.

Deo, de me quod uult, ut de creatura sua, uelim, nolim, disponente, et reuerendo domino nostro principe Northmannorum Roberto concedente; et archiepiscopo nostro Guillelmo precipiente, et uobis a Deo coactis, fauentibus, a uestra cura sum absolutus, et maiori inuolutus. Si Deus uobis dederit eam gratiam predicti domini nostri principis, ut de Ecclesia nostra uobis uelit dare abbatem, et nostrum inde dignetur audire consilium, illi et uobis dico quia  de nullo mihi melius uidetur quam de domno Guillelmo, qui prior fuit apud Pexeium. Et si iussio gloriosi domini nostri principis in hoc fuerit, quod utinam ita fiat, ego quoque tibi, frater Guillelme, in nomine Domini per sanctam obedientiam  precipio, ut hanc curam in spe auxilii Dei, tuam postponens requiem, pro fratrum tuorum utilitate humiliter suscipias. Istas litteras congruo tempore, et domino nostro, et congregationi, et quibus oportebit, uolo presentari. Tibi quoque, Baldrice prior, per sanctam obedientiam precipio, ut quicunque sit abbas, prioratum non deseras, nisi eius et meo consensu, dum uiuo. ualete.



EPISTOLA IX 68 1Kb] . ANSELMI AD ROGERUM ABBATEM.

Commendatio Beccensium.

Domino Patri reuerendo, abbati ROGERO, frater ANSELMUS, in hac uita prospere uiuere in sanctitate, in futura feliciter in eternitate.

Sic nobis inuicem conscii sumus ego et uos mutue  dilectionis in Deo, ut nec putem me indigere precibus, ut ipsa semper in nobis, quandiu uiuetis, uiuat; nec uos indigere persuasionibus, quia, Deo annuente, quandiu uiuam, in me non deficiet. De Ecclesia Becci , si uestra Sanctitas supplicationibus indigeret, utique corde et litteris, quia uerbis presens nequeo, quantum possem supplicarem, quatenus illi uestra consolatio, et uestrum consilium et auxilium non deesset, et ut filios eius, uelut primogenitus et maior frater eorum, paterna sollicitudine et materna dulcedine foueretis. Sed quoniam uestra prudentia, et uestre caritatis sinceritas hoc uobis persuadere sine mea exhortatione sufficiunt, et ego propter cordis abundantiam omnino  tacere non ualeam, hanc breuem commonitionem sufficere ex nostra parte existimo. Mementote Dominici uerbi ad principem apostolorum, uelut ad fratrum suorum primogenitum : Et tu aliquando conuersus, confirma fratres tuos . Salutate dominos et fratres nostros filios uestros; et eis precibus nostris et uestra commonitione persuadete, quatenus 368 sic non deficiat, sicut non deficit ille propter quem illam inceperant [70 1Kb] . De conscientia mea ad archiepiscopatum incunctanter credite, et secure aliis asserite quia nulla cupiditas  que in corde serui Dei contemptoris mundi esse non debeat, me trahat aut alliget, sed timor, et caritas, et obedientia [71 1Kb] Dei et Ecclesie eius. Litteras istas, aut exemplum earum, Becci uideri facite.  ualete.



EPISTOLA X [72 1Kb] . ANSELMI AD GISLEBERTUM EBORACENSEM EPISCOPUM.

Se non honoris aut alicuius rei terrene cupiditate suscepisse onus archiepiscopi.

Suo dilectissimo Patri, reuerendo domno Eboracensi episcopo GISLEBERTO, frater ANSELMUS, quod fidelis seruus et filius.

In principio mee epistole apud reuerendam mihi Paternitatem uestram me excusare desidero, quia quod tarde illi scribo, postquam sors grauis mihi archiepiscopatus super me cecidit, non hoc fecit negligentia uel obliuio, sed magna ualde perturbati cordis mei dubitatio. Sic enim intra me luctabantur  timor Dei et timor oneris, quod subire cogebar, et  dilectio eorum [73 1Kb] a quibus sine magna tristitia separari non poteram, ut cum ordinationi Dei resistere pertinaciter non auderem, et graue pondus, et scissuram anime mee ab illorum animabus quos sicut me diligebam, et quibus solis uiuere uelebam, nimis horrerem; quoniam in neutra parte [74 1Kb] Deum uolebam offendere, omnino dubium mihi esset quid magis deberem eligere, aut ad quid potius auxilium amicorum expetere. In qua re hoc unum et tutissimum, ut mihi uisum est, elegi consilium, ut, sicut scriptum est : Iacta cogitatum tuum in Domino , omnino me committerem diuino moderamini, et consilio. Ita tamen ut facerem quidquid possem sine peccato, ut quod uolebant de me facere qui me eligebant, non fieret, et nichil facerem quod  sine peccato dimittere possem, ut fieret. Quod quo affectu, qua simplicitate facere uolui, uel in quam partem cor meum magis pependit, coram Deo ipse nouit, ad cuius regulam intentionem meam in hac re pro meo intellectu et possibilitate uolui diligere. ueniam ad hoc quod mox non parum contristat, si uerum est. Nouit enim prudentia uestra, mi Pater carissime, quoniam quanto sincerius aliquis diligit et a dilecto diligitur, tanto molestius illi est si dilectionis eius dilectio aliquo modo minuitur. Quod autem uestra Celsitudo paruitatem meam dilexerit sincere, dubitare non possum, quia hoc certissimis argumentis beneficiorum, que mihi et Ecclesie Beccensi, cui hactenus sub nomine abbatis prefui,  in dictis et factis et in multa benignitate et dulci  pietate impendistis, probare possum. Quod quoniam nullis obsequiis aut beneficiis me prius metuisse aut postea retribuisse considero, ualde me reprehensibilem ego ipse iudico, si paternam uestram sanctitatem fideliter non diligo. Quanto ergo uos diligo sincerius; tanto si uestra dilectio erga me aliquatenus obnubilatur mihi est amarius. Hoc idcirco dico, reuerende mi Pater [75 1Kb] et Domine, quoniam audiui quod paterna uestra Sanctitas suspicetur me aliquatenus cupiditate archiepiscopatus, ad quem dolens, tristis et timens, multis lacrymis testantibus, trahor illaqueari, unde ualde timeo mentis uestre benignitatem erga humilitatem meam, quamuis nequaquam hoc merear, decolorari. Deum enim inuoco testem, in cuius conspectu mentiri non  debeo, et quem mendacii testem inuocare nefas esse scio, quia, secundum quod meam coram illo comprehendo conscientiam, mallem, si hoc seruata caritate et obedientia quas Deo debeo, et Ecclesie Dei propter Deum possem monachica paupertate seruiendo et obediendo abbati regulariter subesse, quam uni, uel multis, uel omnibus hominibus dominando in terrena celsitudine et opulentia terrenarum rerum preesse. Certe, mi reuerende Pater, coram Deo similiter loquor, non mentem meam trahit aut alligat ad archiepiscopatum terrene alicuius rei, quam seruus Dei contemptor mundi contemnere debeat, cupiditas, sed timoris Dei cogit, quam adhuc non uideo quomodo rumpere possim sine peccato, necessitas. Quod autem domino nostro  comiti Northmannorum Roberto, et Patri nostro reuerendo archiepiscopo Guillelmo, et fratribus nostris Beccensibus mandaui, me nullo modo posse amplius sine peccato resistere, et quia uoluntati Dei nullatenus possem obsistere, et idcirco consilio uirorum spiritualium et plus timentium Deum quam homines ageret idem archiepiscopus, ut mihi preciperet sicut monacho, qui non nisi per obedientiam uiuere uult [76 1Kb] , quid mihi potius faciendum esset; et quod scripsi predictis fratribus rem ad hoc perduci ineuitabiliter, ut aut illis et aliis prodessem, si ordinationi Dei acquiescerent; aut nec illis, nec aliis prodessem, sed in tristitia uiuerem deinceps, si pertinaciter agerent, et idcirco illis consului, sicut mihi  commissis ad consulendum, ut nichil nisi consilio spiritualium de concessione mei, que ab illis exigebatur, facerent; quidam non intelligentes quid me cogeret, putauerunt cum hec legerent, me cupiditate archiepiscopatus esse deuictum. Sed certe non ita fuit, nec est : sed uidebam ex ipsa sola dilatione, quia non determinabatur quid futurum esset de me, iam presentia multa et grauia mala corporibus et animabus multorum nocentia nasci, et  multo plura et grauiora nascitura, si diutius differrentur, que nunc non est opus dicere. Inter que mala erat destructio Beccensis [77 1Kb] Ecclesie, et ut intelligebam, irreparabilis, sicut erat ineuitabilis. Quam si uiderem in tanta tristitia deinceps uiuerem, ut nec mihi nec ulli essem. Sciebam etiam quia propter concessionem uel contradictionem eorumdem fratrum nostrorum, nec maius nec minus quod inceptum erat fieret; et idcirco uolebam ut illi sine culpa et sine omni occasione imminentis periculi essent, quidquid fieret. Quod uero significaui uoluntate fieri, quod fiebat, cui non possem obsistere, non ita intellexi, quasi certus essem quia Deo placeret, sed quia siue misericordi, siue irata, uoluntate tamen Dei   fieret. Solemus enim dicere, etiam cum certi sumus quia iratus aliquid facit Deus, nullum posse uoluntati eius resistere. Denique quidquid aliquis intelligat in litteris meis de archiepiscopatu, ego certus sum quia in simplicitate cordis mei, in quantum eam coram Deo seruare potui, locutus sum. Precor igitur dilectam mihi Paternitatem uestram, ut potius sentiam in dolore et timore meo miserationis uestre consolationem, quam ad augmentum mee tristitie uestram indignationem. Quod [78 1Kb] non solum a uestra pietate, sed et ab omnibus [79 1Kb] , qui me propter Deum hactenus dilexerunt, desidero impetrare, ne aliquid prauum [80 1Kb] de me iniuste suspicantes eamdem dilectionem malint abiicere quam seruare. Sed quidquid illi faciant, oro Deum, et spero in Deo quia ego  semper eos diligam. uestram autem rogo Paternitatem, sicut de eius consilio dilectione, ut quoties opus fuerit, apud alios fiducialiter me defendatis a predicte [81 1Kb] cupiditatis suspicione. Ecclesiam Beccensem, quam plusquam uitam corporis mei dilexi, et diligo et quam tristis tristem de mei amissione, quantum ad corporalem presentiam, non dubito, uestre pietatis consilio et auxilio, ueluti animam meam, toto cordis affectu, lacrymis fluentibus, commendo. Quatenus illam non solum per uos, sed et per quoscunque potestis, illos ad eiusdem Ecclesie miserationem 369 pia uestra miseratione [82 1Kb] conuertendo, sustentetis. Omnipotens Deus diu uestram Paternitatem in hac uita sub sue gratie continua protectione  custodiat, et ad uitam eternam perducat. Sigillum hec epistola non habet, quia abbas iam non sum, et archiepiscopus nondum sum, nec me delectat pingi quod non sum.



EPISTOLA XI [83 1Kb] . ANSELMI AD FULCONEM EPISCOPUM BELuACENSEM.

Eiusdem est argumenti ac precedens.

Dulcissimo et dilectissimo suo dilectori, episcopo  Beluacensi FULCONI, frater ANSELMUS : eterna Dei protectione et consolatione gaudere.

Scio, mi dulcis amice, quantum dilectio uestra de illius  insperata corporali omissione contristaretur, nisi se sapienter diuine dispositionis consideratione consolaretur. Sicut enim in cordibus diligentium sese inuicem [85 1Kb] spes et opportunitas confruendi se nutrit quamdam delectabilem dulcedinem, ita eiusdem rei desperatio ingerit molestam amaritudinem. De qua re uestra [86 1Kb] Prudentia meam potest cognoscere conscientiam. Sic enim cognosco uestre dilectionis erga me sinceritatem, ut certus sim uos non ignorare mee dilectionis erga uos et erga illos [87 1Kb] , quibus illam ostendebam, et maxime erga monachos Beccenses [88 1Kb] ,  ueritatem. Nam nullus sic cognoscit animi ueri conscientiam, sicut ille qui ueram gerit amicitiam. Considerate ergo que possit esse in corde meo integra letitia, quem tot amicorum me desiderantium et a me desideratorum contristat irreparabiliter perdita in hac uita presentia. Unusquisque eorum de mei solius amissione corporali dolet, et anima mea de omnibus, quia ab eorum presentia inuita tam inopinate scinditur, dolet. Nam etsi maior multitudo similem exhibentium dilectionem in Anglia me uideatur letificare, nullatenus tamen tam longo tempore radicatam et nutritam priorem dilectionem de corde meo ualet eradicare. uera enim caritas non diligit minus priores amicos interius, etiamsi  exterius pariter nequeat operari, cum ad plures extenditur; sicut nec a prioribus, si ueri amici sunt, minus non timet diligi, cum a pluribus diligitur. Et quidem si qua mihi consolatio est multitudinis amicorum presentium ad angorem quem gero de priorum absentia, illud utique efficere nequit, ut non contrister de illorum qui quanto me magis diligunt, tanto magis contristantur de absentia dilecti et dilectoris [89 1Kb] sui tristitia. Delectat me, cum [90 1Kb] dulci amico meo scribo de caritatis sinceritate, et de eius efficacia diu tractare; sed quoniam epistolaris breuitas hoc non patitur, cum et aliud uelim dicere, necesse est me iam materiam mutare. Quidam, ut audiui, suspicantur me archiepiscopatus concupiscentia, ad quem dolens et timens trahor, detineri.  Quod, siue suo errore, siue aliena persuasione faciant, parcat illis Deus, qui uidet quia falluntur et peccant. Non me excuso apud uestram fraternitatem mihi dilectissimam, que ex quo me cognouit familiarissima et longa conuersatione, meam indubitanter  didicit et credidit de secularis honoris ambitione conscientiam. Quam tanto uerius cognouistis, quanto securius uos et totam uitam uestram sensui meo iudicioque meo commisistis. Sed apud eos me excuso, quicunque hanc lecturi sunt epistolam, ut sciant quid mihi dicat conscientia mea coram Deo; et aliis ignorantibus, cum opus erit, respondeant pro me, si non propter me, uel propter Deum. Multum enim nocet infirmis in Ecclesia Dei opinio alicuius uitii, siue uera, siue falsa sit, de aliquo homine; et maxime de eo qui sic est in Ecclesia catholica constitutus, ut et uerbo et exemplo uite aliis debeat et possit prodesse. Sciant ergo omnes, sicut mea conscientia mihi dicit coram Deo, quem inuocare testem mendacii [91 1Kb] nefas esse scio,  quia non me rapit aut alligat ad archiepiscopatum Anglorum cupiditas alicuius rei, quam seruus Dei contemptor mundi contemnere debeat, sed timor Dei me cogit pati, ut quamuis dolens et timens ab Ecclesia Dei trahar [92 1Kb] ; et quia si mihi liceret [93 1Kb] seruata obedientia et caritate, quas Deo debeo et Ecclesie eius matri mee propter eum, potius et libentius eligerem sub abbate et sub regulari disciplina in monachica paupertate et humilitate esse, et obedire, et seruire, quam regnare in hoc mundo seculariter, aut dominari, aut archiepiscopatum siue episcopatum possidere, uel abbatiam, aut hominibus quibuslibet preesse [94 1Kb] ad animarum gubernationem, siue ad corporum sustentationem, in magna terrarum et  rerum terrenarum possessione et opulentia. Quod ego ipse non imputo mihi tantum ad uirtutem, quantum ad hoc, quia talem me scio tam parum utilem, parum fortem, parum strenuum, parum prudentem, parum iustum, ut potius mihi congruat et expediat eligere subesse [95 1Kb] prelato, quam aliis preesse, obedire quam precipere, seruire quam dominari, ministrare quam ministrari. Cogor hec de me confiteri; sed malo hec in simplicitate mea, ut puto, sine omni duplicitate de me dicere, quam pati ut alii homines peccent in me, aut ut malum exemplum sumant per ignorantiam [96 1Kb] suam et errorem suum de me. Qui mihi hec de me confitenti credit [97 1Kb] , certus sit quia hoc credendo non fallitur, si mea me conscientia [98 1Kb] coram Deo non fallit, et qui  non credit, uerum est [99 1Kb] quia ipse falso et temerarie de me iudicando se fallit. Omnipotens Dominus faciat uos in hac uita et in futura indeficienti sua protectione et consolatione gaudere [100 1Kb] . Amen.



EPISTOLA XII [101 1Kb] ANSELMI AD GOFFRIDUM EPISCOPUM PARISIENSEM.

Ut cantorem Ecclesie Parisiensis qui in monasterio sancti Martini de Campis habitum monachi suscepturus, inde ui ab eo fuerat abstractus, liberum dimitteret; nec religaret in mundo qui Christum elegerat.

Domino et Patri reuerendo, episcopo Parisiensi GOFFRIDO  [102 1Kb] , frater ANSELMUS Dei disponentis omnia dispositione electus archiepiscopus Cantuarie : presentis uite Deo placitam sanctitatem, et future eternam felicitatem.

Quamuis diuina dispositio ualde longe a Reuerentia uestra meam separet paruitatem, nulla tamen longinquitas debet minuere meam, quam uestra multis modis, meruit benignitas fidelitatem. Quapropter si quid de uestra Celsitudine audio, unde mihi sit congaudendum, semper uolo congaudere;  et si quid cognosco quod uestram dignitatem mutare doceat [103 1Kb] , familiari fiducia eam caritatiue et humiliter [104 1Kb] debeo commonere. Didici quod dominus Walerannus carissimus amicus noster, cantor ecclesie uestre, Deo [105 1Kb] inspirante, habitum sancte conuersationis studiose et intentissime petens in monasterium sancti Martini de Campis [106 1Kb] , eo gaudio quo debuit [107 1Kb] , sit susceptus; et inde uiolenter a uobis, et quemadmodum [108 1Kb] non necesse fuerat, abstractus. De qua re, quamuis uestra prudentia meo consilio non egeat, cogunt tamen [109 1Kb] 370 fidelitas et dilectio  mentem meam, ut uestre Reuerentie aliquid suggerat. Non loquor sapientiori me quasi docendo, sed uelut ea  que melius me scit [111 1Kb] breuiter commemorando. Mi Pater, si omnia [112 1Kb] facienda sunt cum consilio; cuius magis consilio, quam eius qui admirabilis, consiliarius Deus fortis, dicitur? Ipse quippe consulit ad perfectionem nitentibus ut omnia relinquant, et se sequantur. Ipse omnia relinquentibus et sequentibus [113 1Kb] se promittit quia sedebunt cum illo in iudicio iudicantes duodecim tribus Isrel. Ipse est qui inuitat laborantes et oneratos amore et curis  secularibus, ut ad se ueniant et requiescant. Hoc consilium magis in monachico quam alio uite proposito impleri [114 1Kb] sancti Patres intellexerunt. Beatus namque Gregorius in lib. XIu Registri [115 1Kb] , scitis quid mandet Desiderio episcopo de quodam, qui diuina inspiratione compunctus gratiam monachice conuersationis [116 1Kb] appetierat, quomodo scilicet hortetur eumdem episcopum ut propositum eius nullo modo impediat; sed magis eum, quantum ualet, pastorali admonitione succendat, ne feruor conceptus in eo tepescat, nec ullatenus debere eum qui monasterii portum petiit, rursus ecclesiasticarum curaram perturbationibus implicari. In Toletano concilio Iu legistis clericos monachorum propositum appetentes, quia meliorem uitam sequi cupiunt, liberos esse debere ab episcopis ad monasteriorum  ingressus. Pauca dixi de multis. Si ergo dicere contra Dominum, et contra tot sanctos Patres [117 1Kb] dicta Domini ueraciter intelligentes, est peccatum, facere contra manibus, non dicam quomodo scio, sed [118 1Kb] quomodo uos scitis, quid est? Si qui [119 1Kb] separat pretiosum a uili, id est animam a seculo, tanquam os Dei  erit, ille cuius os et manus retrahunt animam [120 1Kb] adherentem consilio Domini ad seculum, quid erit? Absit, mi Domine; nolit Deus ut super episcopum [121 1Kb] cadat quod Deus dicit : Qui non colligit mecum, dispergit; et : Qui non est mecum, contra me est . Horrendum enim est etiam [122 1Kb] auditu, ut quos Christus elegit [123 1Kb] de mundo, episcopus religet in mundo; ut quos  Christus trahit [124 1Kb] ad portum de procellis et tempestatibus mundi, hos episcopus retrahat a portu in naufragio [125 1Kb] turbines mundi; et quos Christus abscondit [126 1Kb] in ouili a multitudine insidiantium luporum, hos episcopus rapiat [127 1Kb] de ouili, et exponat multitudini luporum. Mi reuerende Pater, ne sit molestum Prudentie uestre, quia sic loquor. Non enim hoc duco, quia uelim ostendere quod huiusmodi sitis, sed quia desidero ut huiusmodi non sitis.  Consideret et retractet Prudentia uestra quod fecit de predicto suo canonico; et si quid fecit quod mutandum intelligat, non eam pudeat facere quod magis deceat. Non enim adeo mirandum, si subito motu de tam strenui clerici amissione aliquid non premeditate fecistis; sed hoc ualde est laudandum, si mutatis quod mutandum intelligitis. Saluto dominos et amicos nostros canonicos uestros, quos etiamsi singulos non cognoui, omnes tamen diligo, et omnibus seruire [128 1Kb] uolui. Quos omnes uobiscum supplex precor  ut consecrationem meam, que in Dominica  ordinata est, Deo annuente, fieri, suis orationibus, non meis meritis, sed sua caritate preueniant. Omnipotens Dominus sic uos usque in finem huius uite [129 1Kb] dirigat et custodiat, ut post  hanc uitam eternam beatitudinem uobis retribuat. Sigillum hec epistola non habet, quia et abbas iam non sum, et archiepiscopus nondum sum, nec me delectat pingi quod non sum.



EPISTOLA XIII [130 1Kb] . ANSELMI AD WALERANNUM CANTOREM PARISIENSIS ECCLESIAE.

Ut arreptum uite monastice propositum strenue persequatur.

Domino, et amico carissimo WALERANNO, olim cantori Parisiensis Ecclesie, frater ANSELMUS archiepiscopus Cantuarie : semper ad meliora proficere, et nunquam deficere.

Audiui, amice carissime, quia propositum sancte conuersationis eligens monasterium sancti Martini sub clarissimo amico meo domno priore Ursone  ingressus fueras, et ualde de tanto bono amici mei letatus sum. Sed postea didici quia Dominus noster episcopus tuus te inde ui retraxerit, et tristis factus sum. Et quoniam honestatem tuam, de cuius dilectione certus sum sine figmento dilexi et diligo, reprehendit mea [131 1Kb] conscientia, si te uisitare meis litteris et, pro possibilitate mea, in tanto periculo tibi consulere caritatiue non studeo. Timeo enim ne diaboli calliditas animam tuam dilectam mihi  decipiat, ne tibi, quoniam ui abstraheris et nolens a sancto proposito, posse in clericatu licite et sine culpa, ut olim, permanere persuadeat. Certus esto, carissime, quia nullo modo hoc potest anima tua sine sui reprobatione suscipere, quamuis hoc episcopi sui auctoritate uelit defendere. Christus enim dicit : Nemo mittens manum suam ad aratrum, et retro respiciens aptus est regno celorum . Mens tua ab aratro Christi retro respicit, si a proposito, ad quod te uocauit Christus, et quod incepisti, aliqua occasione tepescendo deficit. Sicut enim episcopi seruant sibi auctoritatem, quandiu concordant Christo, ita ipsi sibi eam adimunt, cum discordant a Christo. Omnis episcopus qui habet uocem Christi, Christus est, et oues illum sequuntur,  quia sciunt uocem eius. Lege in Euangelio post hec uerba : Alienum non sequuntur, sed fagiunt ab eo, quia non nouerunt uocem alienorum  [132 1Kb] . Si persecutio corporis fugienda est de ciuitate in ciuitatem, quanto magis persecutio anime? An non est anime fugienda persecutio, animam prohibere sequi Christi consilium? Amice carissime, si multa non legisses et rationabilis ingenii non esses, multa tibi dicerem, ut quam bonum sit quod incepisti, et quam malum si ab incepto deficis, ostenderem. Breuiter dico, nichil salubrius potuisti incipere, nichil periculosius potes relinquere. Nihil igitur separet animam tuam a proposito monachico, quod incepisti. Lege in concilio Toletano quarto de clericis petentibus uitam monachicam, et in libro XIu Registri epistolam ad Desiderium episcopum, de clerico facto  monacho. Omnipotens Dominus dirigat et corroboret, et consoletur cor tuum. Amen.



371 EPISTOLA XIu [133 1Kb] . ANSELMI AD FUDONEM.

Ut Ecclesie Beccensi preficiatur domnus Guillelmus iam se respondisse significat, et Ecclesiam Beccensem eius caritati commendat.

Domino et amico carissimo FUDONI, frater ANSELMUS : salutem et fideles orationes.


Diu est quod litteris uestris de elingendo abbate in Beccensi Ecclesia respondi; sed, sicut audio, lator mearum litterarum in mari captus, ad uos uenire prohibitus est. Quod tarde sciens iterum mando domino nostro comiti et uobis de ea re predicta nostrum, secundum iussionem eius, consilium. De nullo fratrum eiusdem Ecclesie uolo aut consulo tantum ut abbas fiat in illa, quantum de domno Willelmo, qui prior fuit apud Pexeium, quamuis plures [134 1Kb] alii sint inter eos, Dei gratia, hac prelatione non indigni. uobis autem gratias ago, quantas possum, ut uerissimo amico, pro eleemosyna uestra, et propria cura quam habetis de Ecclesia Becci, quam uobis commendo sicut animam meam, quia plus eam diligo quam presentem uitam meam. Nulli enim  confidentius commendo rem tam charam cordi meo, quam uere dilecto dilectori meo. Precor, obsecro, ut non solum per uos eam uestro consilio et auxilio adiuuetis, sed et alios [135 1Kb] ad eius miserationem et sustentationem et dilectionem, quantum potestis, conuertendo, eam sustentetis. Et si contigerit ut aliquando aliter aliquo modo sese habeat, quod Deus auertat, quam oportet, confidenter eam, ut uerus amicus, corripite et arguite, et donec corrigatur, caritatiue insistite. Dilectionem meam et fidelitatem, quas erga uos habui, ex quo uos cognoui, et que tanto magis in corde meo creuerunt, quanto magis uestram erga me dilectionem ueriorem probaui, scitote, Deo annuente, quandiu uiuam, perseueraturas. Omnipotens Dominus uos sub sua continua protectione sic in hac uita custodiat, ut ad uitam eternam  perducat. Amen.



EPISTOLA Xu [136 1Kb] . ANSELMI AD MONACHOS BECCENSES.

De suauissimis litteris Roberti Northmannorum ducis ad se missis; et quod eius consecratio futura esset pridie nonas Decembris.

Dilectissimis suis domno priori BALDRICO, et aliis monachis Becci, frater ANSELMUS : semper uelle et facere que Deo placent, et que sibi expediunt [137 1Kb] .

Gratia Dei faciente, dominus noster princeps Northmannorum misit mihi litteras plenas magna benignitate et excusatione sui, si quid aut credidit aut dixit de me aliter quam decuit, amore meo, et dolore  de amissione mea, cogente, ob meam ad archiepiscopatum electionem. In quibus litteris de [138 1Kb] abbate uobis constituendo petiit benigne meum consilium; quod non solum in hac re, sed et in aliis rebus se libenter accepturum promisit. Consilium autem meum de hac [139 1Kb] re illi mando, et uobis remando, quod mandaui per domnum Girardum fratrem nostrum. Rex Anglorum uobis mandat salutem, et auxilium suum, et custodiam rerum uestrarum que sunt in sua potestate,  quandiu meo consilio agetis et uiuetis. Si autem illud spreueritis, in illo proficuum non habebitis. Cum ex uestra parte aliqua mihi mittitur epistola, secrete et mihi soli legenda, non nimis [140 1Kb] sit gracilis scriptura. Postquam enim illud, quod de me inceptum esse mecum doletis, contigit, multe diurne et nocturne lacryme uisui meo nimis nocuerunt. Non enim celsitudo aut opulentia archiepiscopatus eas tantum ualuerunt sua consolatione [141 1Kb] reprimere, quantum timor et tedium eius eas potuerunt sua perturbatione exprimere. Amici mei, compatimini mihi, quia ego compatior uobis. Orate pro me quia ego, si possum, oro pro uobis. Consecratio mea ordinata est fieri prima die Dominica post festiuitatem sancte Andree, pridie uidelicet Nonas Decembris.  Preuenite eam uestris orationibus, et mandate hoc monachis et sanctimonialibus per Northmanniam inclusis, et claustralibus, et amicis nostris in Francia. ualete.



EPISTOLA XuI [142 1Kb] . ANSELMI AD MONACHOS BECCENSES.

Ipsi abbati a Beccensibus in suum locum subrogato gratulatur, precipiens ut monachis sit pater, et ut monachi ipsi obediant ut filii.

ANSELMUS seruus seruorum Dei, uocatus archiepiscopus, dilectissimis in Christo filiis WILLELMO, abbati et ceteris Beccensis Ecclesie monachis, salutem.

Gloria in excelsis Deo, et in Ecclesia Beccensi pax fratribus bone uoluntatis. Grates immense clementie  Dei, que sicut uobis pastorali solatio destitutis uisitationis sue gratiam uoluit impertire, ita eamdem longa rerum exspectatione noluit protelare. Iterum ago grates clementie illius, quod licet non omnino sicut uellem, aliquo tamen modo amici mei desiderio dignata est occurrere, dum, me superstite, alium in prefata Ecclesia abbatem, secundum iuge desiderium meum, constituerit. Sed cum illud indesinenter eius intentionis speculatione desiderarem, ut et uobis ante mortem meam consultis, finem uite cum gaudio exspectare, et ab omni mundanarum specie rerum segregatus quietam inter uos uitam possem agere, noluit in hac parte superna Prouidentia desiderium meum adimplere, sed ad magnum, ut ualde pertimesco, anime mee detrimentum maioribus  quam ante rerum tumultibus uoluit implicare. Proinde quantum in uno, quod a Deo exauditus sum, gaudeo, tantum in alio, quod exaudire me noluit, doleo. Paternam tamen nunc, sicut semper, sollicitudinem pro uobis gerens, moneo uos sicut filios meos carissimos, et sicut eos quos in uisceribus Christi tenerrimo semper affectu dilexi, et diligere uolo, ut secundum B. Apostoli uocem idipsum inuicem sentiatis, propositum animi ad meliora quotidie  dirigatis; et ei quem diuina pietas uobis preesse uoluit, humilem in omnibus obedientiam exhibeatis, memores illius precepti, quo nos idem Apostolus admonet, dicens : Obedite prepositis uestris. et subiicite uos [143 1Kb] eis . Tibi autem, carissime frater Willeime, et omni sancte religionis obseruantia animo meo probate, quem Dei gratia tam sancto monachorum gregi rectorem post me fieri constituit, hanc facio suggestionem, ut ita de animabus fratrum sub tuo regimine consistentium sollicitus existas, quatenus callidi hostis insidie nulla eis arte, protegente Deo, nocere ualeant; sed sollicitudinis tue custodia uallata boni pastoris tutamina se inuenisse gaudeant. Sicque te in omnibus que agis, moderatum exhibere festines, ut neque iustitiam  gratia, neque gratiam iustitia qualibet unquam priuata subreptione excludat. Sed ita altero semper alterum coniungas, ut in utroque monasterii ordo 372 inuiolata rectitudine seruari ualeat. Nunquam ab animo tuo excidat quod Dominus negligenti pastori per Salomonem dicit : Fili mi, si spoponderis pro amico tuo, defixisti apud extraneum manum tuam; illaqueatus es uerbis oris tui, et captus propriis sermonibus tuis . Plura me loqui delectaret, si aut epistolaris breuitas permitteret, aut tua Sanctitas melius facere quam ego dicere nesciret. Omnes tamen uos hac postrema supplicatione conuenio, ut expertum semper dulcedinis uestre amorem erga me tepescere non sinatis, quoniam ego, etsi corporali presentia uobiscum esse nequeo, cordis tamen amore  uobiscum manere nunquam desisto. Memores etiam estote qua ratione semper Ecclesie Beccensi amicos acquirere consueui, et hoc exemplo amicos uobis undecunque acquirere festinate, hospitalitatis bonum sectando, benignitatem omnibus impendendo, et, ubi facultas operis defuerit, affabilis sermonis gratiam porrigendo. Nec unquam satis uos habere amicos credatis, sed siue diuites, siue pauperes, omnes uobis in amore fraternitatis conglutinate, quatenus hoc et ad uestre Ecclesie utilitatem proficere, et ad eorum quos diligitis salutem ualeat pertingere. De benedictione tua, frater Willelme, comiti, et archiepiscopo mandaui atque ut omnia decenter fierent, rogaui. Litteris tuis, quas per domnum Gislebertum, et domnum  Ioffridum misisti, ideo non respondi, quia et iste littere antea scripte fuerunt, et portiter earum multum festinauit.



EPISTOLA XuII [144 1Kb] . ANSELMI AD MONACHOS BECCENSES.

Horum litteris respondens eos consolatur de sua absentia; eosque absoluit a peccatis, ut petierant.

ANSELMUS uocatus archiepiscopus, dulcissimis et dilectionis filiis suis iuuenibus et adolescentibus Beccensibus, qui ei suas [145 1Kb] in Angliam miserunt epistolas :  Dei, et suam, quantum ualet, si quid ualet, benedictionem.

Legi in litteris uestris dilectissimum et dulcissimum affectum uestrum erga dilectum dilectorem uestrum : quas sepe legi et sepe interiora [146 1Kb] cordis mei, uestre dilectionis consideratione, pie commouerunt, et faciem meam lacrymis fluentibus [147 1Kb] perfuderunt. Ad quod cum unius uestrum sola sufficeret dilectio, tanto plenius tamen et uehementius hoc fecerunt, quanto in uestris dictis similem animum et affectum aliorum cogitabam, qui litteras non miserunt. Sic enim Dilectio uestra conglutinata est anime mee, ut eam intente cogitare nequeat sine quadam magna sui uulneratione, de dilectorum filiorum suorum uiolenta ablatione et separatione. Quod autem  significatis [148 1Kb] uos mecum desiderare semper esse, certe et ego desidero. Sed quoniam aliter disponit Deus quam desideremus, nec uideo opportunum esse animabus uestris, quas sicut meam, teste uestra conscientia, diligo, ut mecum possitis conuersari : precor, moneo, consulo, quatenus mecum supernam dispositionem patienter toleretis, et uestram tristitiam tolerando mitigantes, meam quoque mitigetis : uestra namque tristitia mea est, et uestra consolatio mea est. Quod non solum uobis dico, filii dulcissimi [149 1Kb] , sed et omnibus qui eamdem molestiam uobiscum ferunt pro absentia dilectoris sui dilectissimi. Scio quia si speraretis uos adhuc in hac uita aliquanto tempore mecum conuersaturos, magne consolationis uobis esset. Quanto  ergo maiorem consolationem habere debemus, si in futura uita nos in eternum simul uicturos et congratulaturos speramus? Consolamini igitur, filii mei, consolamini, et uos subiicite uoluntati Dei, qui melius scit quid uobis expediat, quam uos ipsi; quatenus aliquid maior uobis retribuat Deus pro hac patientia, quam uobis prouenire posset ex mea presentia. Certi estote quia nulla locorum distantia, nulla temporum diuturnitas dulcedinem amoris uestri, sicut spero in Deo, a corde meo poterit separare. Et illis qui meam in litteris suis se significauerunt uelle absolutionem, et illis qui, quamuis eam per litteras non petierunt, tamen eam uolunt, mando meam coram Deo absolutionem et benedictionem,  et oro ut Deus omnipotens illos ab omnibus peccatis absoluat, et in uitam eternam benedicat. Amen.



EPISTOLA XuIII [150 1Kb] . ANSELMI AD COMITISSAM IDAM.

Hortatur comitissam ad sanctimonie perseuerantiam.

ANSELMUS, seruus seruorum Dei, uocatus archiepiscopus, reuerende et diligende uite merito comitisse IDAE : sic in hac uita Deo seruire, ut in futura mereatur cum Deo regnare.

 Scio, et certus sum  quia sancta tua dilectio, qua me semper in corde tuo presentem, quasi Patrem spiritualem, reuerenter et delectabiliter amplecteris, incessanter desiderat ea que de me et erga me sunt cognoscere; et ex mea parte aliquid audire aut legere [151 1Kb] , quatenus mihi secundum uere caritatis regulam congaudeat aut compatiatur. Cui tue dilectioni [152 1Kb] cor meum utique simul respondet affectu. Quoniam ergo et per epistolam congruum non est [153 1Kb] narrare nunc que de me facta sunt hoc anno, siue qualiter cor meum illa sustineat : et domnus Rainerius dilectus amicus noster, clericus uester multa per se uidit, et plura, me narrante, didicit; illum precatus sum ut ea que  de me interius et exterius cognouit, sicut qui ad hoc ipsum se a uestra reuerentia missum fatetur, uiua uoce uiuis uocibus notificet. Et quoniam iam olim certissime expertus sum, filia in Deo mihi dilectissima, monita mea cor tuum delectabiliter suscipere, atque animam tuam cure mee penitus te commisisse memini, aliquid necesse est, quod ad exhortationem tuam pertineat, subiungere. Amica carissima in Deo. Dominus dicit : Multi sunt uocati; pauci uero electi . Nunquam ergo secura sis te inter electos computari debere, donec ita uiuas,  ut pauci sint quibus uita tua debeat comparari : et cum te in numero paucorum esse cognoueris, adhuc time; quia adhuc dubium erit si inter paucos electos fueris, donec te de illis paucis uideas, de quorum electione nulla manet dubietas. Qui enim dixit, pauci sunt electi, non utique dixit, quam pauci: ut quantumcunque nobis uideamur profecisse, semper iudicemus nos nondum nisi ad initium proficiendi peruenisse. Hortor igitur et consulo filie mee, que se meo commisit consilio, ut bene uiuendi studium, quod olim incepit, nullatenus languescat; sed, quasi quotidie incipiat, per singulos dies feruescat. Omnipotens Deus ab omnibus peccatis te clementer absoluat, et benedicat in eternum; et quantum mihi diuina gratia concedit, meam semper habeas absolutionem  et benedictionem. Amen.



373 EPISTOLA XIX [154 1Kb] . ANSELMI AD WLSTANUM WIRGONIENSEM EPISCOPUM.

Petit consilium contra Londoniensem episcopum, qui intra suam diecesim dedicare uolebat ecclesias uillarum archiepiscopi Cantuariensis.

ANSELMUS, seruus seruorum Christi, uocatus archiepiscopus, dilecto et reuerendo episcopo Wigorniensi [155 1Kb] WLSTANO,  sic in arrepto sanctitatis proposito perseuerare, ut mereatur in eterna beatitudine sine fine regnare.


Sanctitas et sapientia uestra, que in diuturna etate per Dei gratiam in uobis multum creuerunt, et certitudo Dilectionis uestre, quam erga me indubitanter cognoui, hortantur me ut in negotiis nostris  ad uestre reuerentie recurram consilium. Quapropter de quadam calumnia, quam quidam cepiscopus noster, Londinensis scilicet, contra antiquam consuetudinem quam Ecclesia nostra libere et quiete possedit in preteritis et antiquis temporibus usque ad presens tempus, ingerit mihi, uestrum quero consilium. Quippe, testante omni genere hominum qui sunt in Cantuariensi diecesi, et in aliis episcopatibus, qui sunt circa eamdem diecesim, semper archiepiscopus Cantuarie hanc habuit potestatem et consuetudinem, ut intra cuiuscunque episcopi diecesim haberet Ecclesia Cantuarie  uillam aut ecclesiam que eiusdem archiepiscopi proprii iuris essent quidquid de eadem uilla uel ecclesia pertineret ad episcopale officium, siue dedicatio, siue aliquid aliud. Adhuc uiuunt innumerabiles homines qui  qui uiderunt antecessorem meum, uenerabilis memorie Lanfrancum archiepiscopum dedicare ecclesias uillarum suarum intra dieceses aliorum episcoporum, ipsis scientibus sine calumnia. Quod etiam sanctus Dunstanus, et alii predecessores mei fecisse probantur, ipsis ecclesiis, quas dedicauerunt, adhuc stantibus. Hanc dignitatem et potestatem tandiu inconcusse ab Ecclesia Cantuariensi possessam conatur hoc nostro tempore predictus episcopus, suffraganeus scilicet, archiepiscopo et primati suo, filius matri sue [156 1Kb] auferre, et annichilare. Quamobrem in hac re uestrum peto consilium  et auxilium, quatenus ut fidelis filius, matri uestre contra filium, non dicam infidelem, sed uolentem eam exheredare, subueniatis, et si quid scitis quod ad defensionem nostram ualeat [157 1Kb] , litteris uestris nobis studiose intimetis. ualete.



EPISTOLA XX [158 1Kb] . ANSELMI AD OSBERNUM EXONIENSEM EPISCOPUM.

Ut Exonienses clerici non sint monachis graues, eosque sinat episcopus diuina campanarum sono distinguere.

ANSELMUS Dei dispositione uocatus archiepiscopus Cantuariensis, reuerendo episcopo Exoniensi Osberno, salutem.

Episcopalem decet dignitatem quoscunque potest, ad seruitium Dei inuitare, et uolentes Deo seruire, quibus ualet, consulendo et adiuuando confortare.  Hac igitur fiducia reuerentiam uestram obsecro, ut monachos de monasterio, quod uulgo dicitur de Batailla, in uestra ciuitate morantes, propter Deum, et propter nostrum, si quid ad hoc ualere potest, amorem paterna et episcopali pietate adiuuetis, et ab omnibus aduersariis, pro possibilitate uestra  defendatis, quatenus si quid boni Deus per illos operari dignabitur, cum illis a Deo retributionem recipiatis. Audiui enim quod quidam de clericis uestris fecerunt illis quedam que fieri non oportuit. Unde precor ut predictis monachicis eam iubeatis fieri satisfactionem, ut deinceps iuste conqueri non possint de clericorum uestrorum indiscretione. Eosdem quoque clericos fraterna caritate et  paterna fiducia precando moneo, quatenus sic se habeant erga eosdem fratres ut ipsa caritatis exhibitione et benigna familiaritate probent sibi placere profectum illorum et studium ad seruiendum Deo. Quod autem prohibetis eos pulsare signa sua secundum ordinem suum, nusquam recte solet fieri, nisi ubi monachi in matre [159 1Kb] ecclesia ciuitatis deseruiunt. Ubi enim canonici in maiori ecclesia ad seruiendum Deo sunt constituti, unusquisque ordo, canonicorum scilicet et monachorum, secundum opportunitatem seruitii sibi iniuncti tardant uel festinant signa pulsare, absque omni recta prohibitione. Quapropter ratione ipsa commoniti, eos signa sua secundum ordinem suum pulsare deinceps prohibere ne uelitis. Hoc quoque petunt ipsi fratres, et  ego cum illis, et pro illis, ut si quando in aliquo  conuentu populi auxilium postulare uolunt ad ecclesie sue constructionem, nullatenus prohibeantur. ualete.



EPISTOLA XXI [160 1Kb] . ANSELMI AD WILLELMUM ABBATEM ET AD MONACHOS BECCI.

Qui ualeat, ex ore nuntiorum accipiendum esse.

Dominis et fratribus karissimis, domno abbati WILLELMO, et seruis Dei Becci commanentibus, frater ANSELMUS, uocatus archiepiscopus, deduci in uia Dei, et ingredi in ueritate eius.

Scio, dilectissimi mei, quia semper que erga me sunt, desideratis cognoscere; nec puto esse in hac uita, qui mihi fidelius compatiantur aut congaudeant. Sed quoniam per domnum Willelmum fratrem  nostrum, et per Ansfridum [161 1Kb] seruientem nostrum plenius potestis discere quid mihi sit, quam per breuem epistolam, et puto quia iam magna ex parte audistis per domnum Farmannum, et alios qui nuper a me ad uos uenerunt, existimo non opus esse in presenti epistolam longius de hac re perducere. Ut autem pro me dilecto dilectore uestro, in maiori quam unquam habui necessitate, ut puto, oretis, spero quia precibus non indigetis. Ad quod mihi sufficere uidetur, ut sciatis quia nimis indigeo. Dulcissimos filios, ante tempus ablactatos  qui propter etatis teneritudinem et naturalem mobilitatem, sepe sui memoria affectuose mouent cor meum, illos specialiter moneo, precor, et obsecro ut in tota uita sua mei, et dilectionis  quam erga [162 1Kb] se in me experti sunt, memores, nulla unquam peruersitate contristent cor meum; et sciant pro certo quia, si secundum desiderium meum, et secundum admonitiones [163 1Kb] quas a me perceperunt, uixerint, in qualibet tribulatione multum consolabuntur animam meam; et si aliter fecerint, nimis peccabunt, contristando eam. Spero enim, adiuuante Deo, quia non me latebit uita eorum, quoniam semper sollicitus ero inquirere conuersationem illorum. Omnipotens Deus sic uos deducat ut ad conspectum glorie sue perducat.



374 EPISTOLA XXII [164 1Kb] . ANSELMI AD BOSONEM.

Non esse pigritie uertendum quod ad ipsum litteras non dederit.


ANSELMUS archiepiscopus uocatus, dilectissimo  fratri et filio Bosoni  , Dei et suam benedictionem.

Mirari potest homo forsitan, cuius conscientiam sic noui ut nullum hominem supra me diligat, et quem tantum diligo, ut nesciam quem plus diligam, cur tanto tempore absens eum dolentem de mea absentia, aliqua per litteras uisitatione non sum consolatus. Sed certus esto quia non negligentia nec obliuione tui factum est. Sicut enim certus sum quia tu semper uelles esse mecum, ita ne dubites quia ego semper uellem esse tecum. Si autem Deus pacem  et opportunitatem mihi dare dignabitur, ut tue dilectionis nichil liceat frui presentia, scito quia, hoc ut fiat, curabo libentissime; et si non semper, uel tantum quantum permittet ratio. Quidquid uero fiat, serua dilectionem meam, carissime, quia ego tuam seruare desidero. Saluta dulcissimum filium meum fratrem tuum [165 1Kb] Rainaldum. Conforta quoscunque potes de fratribus tuis sepe, et maxime adolescentes et nouitios. Omnipotens Deus te semper ab omni malo custodiat.



EPISTOLA XXIII. ANSELMI AD RODULFUM ABBATEM ET EIUS MONACHOS.

Monachus, qui ab episcopo interdicto ordinatus fuerat, perpetuo interdicto subiicitur. Et quod is qui mulieri quesiuit herbas quibus uirum suum interficeret, si illis interfectus est, nunquam debeat ordinari.

Dominis et fratribus karissimis, reuerendo abbati Sagiensi, RODULFO  , et aliis seruis Dei, sub  illo commanentibus, frater ANSELMUS uocatus archiepiscopus : ad altiora uirtutum, et monachici propositi semper proficere, et nunquam deficere.

De fratre illo quem dicitis esse ordinatum a quodam episcopo, qui a nobis est interdictus, hoc respondeo, quia si ordinatus est ab episcopo de Walis, qui uocatur Herewardus, nec illis ordinibus, quos ab illo accepit, nostra concessione aliquando utetur,  nec ab ullo episcopo reordinari debet. De altero uero fratre, qui herbas quesiuit mulieri, quibus uirum suum interficeret, quamuis prope uos habeatis de hac re in Northmannia sufficiens consilium, tamen quia a me hoc petitis, nostrum negare non debeo sensum. Si monachus noster esset, et uir ille cuius morti quesiuit herbas, ipsis interfectus esset, nunquam ad diaconatum per me, uel ad sacerdotium ascenderet. Multa dilectioni uestre, si cordis affectum sequerer, scriberem. Sed quoniam  illis loquor, qui ex conscientia sua meam cognoscunt, breuiter dico quoniam sicut propter Deum nos inuicem dileximus, ita desidero et oro Deum, et uos rogo ut in eadem dilectione propter Deum perseueremus. Quatenus, sicut causa propter quam  caritas ipsa incepta est, nunquam deficiet, ita caritas inuiolata permaneat. De statu uite nostre scio quia desideratis ut amici cognoscere. Nescio quid in futuro Deus de me sit facturus; sed adhuc non sensi, ex quo suscepi nomen archiepiscopi, unde cor meum audeat gratulari. Quapropter oro supplex et obsecro, ut mihi in necessitate mea orationibus uestris subueniatis, donec, ad quid Deus me a uobis et aliis amicis nostris qui in Northmannia sunt, non sine graui dolore adhuc perseuerante, separauerit, cognoscatis. Omnipotens Dominus sua uos gratia et benedictione semper letificet, et in animabus uestris uirtutes multiplicet.



EPISTOLA XXIu [166 1Kb] . ANSELMI AD HUGONEM LUGDUNENSEM ARCHIEPISCOPUM.


Quid in multis aduersis suis facto sit opus, consulit Lugdunensem primatem. De schismate inter Urbanum, cui fauebat, et Guibertum. Promittit regi multam pecuniam, quam Deo miserante non soluit: unde rex irascitur.

Domino, et amico carissimo, reuerendo Lugdunensi archiepiscopo HUGONI, frater ANSELMUS, siue iubente Deo, siue permittente, uocatus archiepiscopus Cantuarie : diu in hac uita lucere, et semper in futura gaudere.

Si omnia facienda sunt cum consilio, illa maxime facienda sunt cum diligenti consilio, in quibus nichil, nisi quod obediat uoluntati Dei, querendum est. Precor igitur sanctitatem uestram, ut [167 1Kb] propter Deum, et propter caritatem, quam scio in illo erga me, petat a Deo consilium quod mihi det. Ut  breuiter loquar, audistis, ut puto, qualiter subito raptus sim ad archiepiscopatum. Antequam preberem assensum, palam dixi me fauere domino pape Urbano, et Guiberto aduersari : et feci, et dixi per sex menses, quod potui sine peccato, ut dimitterer. Tandem timore Dei, ob multas rationes, coactus subdidi me dolens precepto archiepiscopi mei, et electioni totius Anglie, et sacratus sum : forsitan illic trepidaui timore, ubi non erat timor; sed nesciui, Deus scit, et adhuc nescio. Paulo post rex noster iturus in Northmanniam, multa pecunia indiguit. Antequam a me quidquam peteret, consilio amicorum promisi illi pecuniam non paruam : nouit Deus, qua intentione. Spreuit quasi modicam, ut plus darem; sed nolui. Gratias Deo, quo miserante simplicitatem  cordis mei hoc factum est, ne, si nichil aut parum promisissem, iustam uideretur habere causam irascendi; aut si accepisset [168 1Kb] , uerteretur mihi in grauamen, et in suspicionem nefande emptionis. Ex illa hora uisus est querere occasiones aduersum me [169 1Kb] . Locutus sum de pallio; noluit ut illud peterem, quandiu ipse nullum reciperet apostolicum; aut ut saltem huius dilationis excusationem domino pape intimarem. Sustinui usque [170 1Kb] nunc, consilio episcoporum, propter uitandam infructuosam dissensionem, si forte Deus aliquid interim operaretur, unde illi domini pape receptio persuaderetur. Petiui ut concilium conuocaretur, quod per multos annos in Anglia factum non fuerat, quatenus corrigerentur quedam in eodem regno,  que nullatenus toleranda uidebantur. Ipsum quoque monui ut quedam, que mihi aliter quam oporteret facere uidebatur, corrigeret : ex his aperte iratus me amorem suum perdidisse manifestauit. Respondi me malle ut ipse mihi irasceretur, quam ut Deus illi, et sic a presentia eius discessi. Postera die rediens ad eum, dixi me libenter facturum illi rectitudinem, si qua culpa in me aduersus illum inueniretur, quam tamen ego nesciebam; et rogaui ut amorem suum mihi redderet. Respondit se nec rectitudinem tunc recepturum, nec amorem redditurum, nisi dicerem 375 cur illum mihi reddere deberet. uisus est mihi uelle pecuniam quam dare nolui, ne culpam, que non erat, uiderer fateri [171 1Kb] . Iratus intantum ut diceret que non debuisset, et quasdam terras non  paruas, quas archiepiscopus Lanfrancus tempore patris eius, et tempore ipsius quiete usque in diem sui obitus tenuit, militibus partim daret, partim dare disponat, sub occasione cuiusdam uoluntarie iustitie, secundum quam de terris eisdem me uult placitare : cum ego dicam quia non me debet ad placitandum [172 1Kb] cogere de terris quas archiepiscopus antecessor meus tandiu quiete tenuit; et ipse mihi dedit, sicut ille tenuit. Hec autem est illa quam dixi uoluntaria iustitia. Quoniam terras easdem, antequam Northmanni Angliam inuaderent, milites Angli ab archiepiscopo Cantuarie tenuisse dicuntur, et mortui sunt sine heredibus, uult asserere se posse iuste quos uult eorum heredes constituere. Intendat igitur prudentia uestra et consideret quid ex predictis  sentiam, quatenus sententiam meam litteris uestris aut approbetis, aut ostensa [173 1Kb] ratione infirmetis; et me in eo quod magis tenendum est, confirmetis. Hec enim est cogitatio mea : Rex mihi dedit archiepiscopatum sicut eum archiepiscopus Lanfrancus [174 1Kb] usque in finem sue uite tenuit; et nunc aufert Ecclesie et mihi quod illa et idem archiepiscopus quiete tandiu tenuit, et ipse mihi dedit. Certus autem sum quia archiepiscopatus iste nulli dabitur post me, nisi quemadmodum ego illum in die obitus mei tenebo; nec si alius rex, me uiuente, uenerit, concedet mihi nisi quod tenentem inueniet. Si ergo ita tenuero archiepiscopatum imminutum usque ad obitum meum, hoc modo perdet Ecclesia per me. Si quis enim alius, ad quem Ecclesie custodia non pertineret,  hanc faceret ei uiolentiam, aut factam patienter sustineret, palam esset quia in futuro nichil dici posset cur res Ecclesie ad eam redire non deberent. Nunc autem cum et ipse rex aduocatus eius sit, et ego custos, quid dicetur in futuro nisi quia rex fecit, et archiepiscopus sustinendo confirmauit, ratum esse debet. Melius igitur mihi est coram Deo, ut possessionem terrarum Ecclesie non sic teneam, et officium episcopi, more apostolorum, pauper faciam in testimonium illate uiolentie, quam ut illam imminutam tenendo, irrestaurabilem faciam eius imminutionem. Est et aliud quod similiter cogito. Si metropolitanus sacratus episcopus per totum primum unnum nec papam uiuentem, nec pallium requiro,  cum possum, iuste [175 1Kb] ab ipso honore remouendus cum. Quod si hoc facere nequeo sine amissione archiepiscopatus, melius mihi est ut mihi uiolenter auferatur, imo melius est ut ego archiepiscopatum reiiciam quam apostolicum abnegem. Sic cogito, et sic facere uolo, si mihi non scribitis cur hoc facere non debeam. Omnipotens Dominus sic sanctitatem uestram in hac uita sua gratia custodiat, ut ei in futura eternam felicitatem tribuat. Amen.



EPISTOLA XXu [176 1Kb] . ANSELMI AD BOSONEM.

Quod non scribat frequentius ob iram dissidiumque regium. Et de libro, Cur Deus homo, quem Eadmerus transcribebat.

Quod pater filio, frater fratri, dilectissimus dilectissimo, A. B. quod ille, illi.

Gratias ago, sicut ego tibi, pro epistolari uisitatione tua, pro consilio, pro consolatione, pro desiderio tuo. Et quoniam, quamuis super omnia mundana me desideres, plus tamen pendet cor tuum ad consolationem tribulationis mee, quam nouisti, quam ad satietatem desiderii tui, quod maius inter ea que mundi sunt habes. Nouit dulcedo dilectionis tue erga me dulcedinem dilectionis mee erga te, et nouit  affectus meus erga te affectum tuum erga me. Alter alterius intima ex intimis suis cognoscit, quia uera sinceritas ueram sinceritatem intelligit, et experimentum certum in neutro dubitationem oriri permittit. uera itaque et ex Deo nostra dilectio [177 1Kb] mutua habuit principium; et in hoc non precor ut in quo hactenus perseuerauit, perseueret, sed in spe Dei fiducialiter pronuntio quia perseuerabit. Litteras non tibi sepe secundum desiderium meum et tuum mittere possum, quia etiamsi opportunitatem haberem, scandalum tamen aliqua occasione a rege, qui omnia que a me sunt et que me diligunt odit, et aduersus Ecclesiam nostram aut aduersus latorem, si quo modo cognosceretur, timerem. Librum quem edidi, cuius titulus est : Cur Deus homo, domnus  Eadmerus [178 1Kb] , carissimus filius meus, et baculus [179 1Kb] senectutis mee, monachus Becci, cui tantum debent amici mei quantum me diligunt, libenter Ecclesie Beccensi, ut filius eius, transcribit. Quoniam domno abbati Ecclesie nostre propter causam predictam scribere nolo, tibi commendo memoriam mei, ut in cordibus [180 1Kb] eorum, quos sicut animam meam dilexi, ipsis testibus, et dum uiuam, Deo dante, diligam, frequens tua commonitio ueterascere et euanescere eam non permittat. Audiui quia domnus Folcheradus, consobrinus noster, est uobiscum. Si est, precor uos omnes pro eo, sicuti pro carne mea. Nam ipse exsul est propter Deum, et olim factus est monachus Becci. Saluta eum, et esto illi pro me. Omnipotens  Deus animam et corpus tuum benedicat. Saluta quos scis et uis.



EPISTOLA XXuI [181 1Kb] . AD WILLELMUM ABBATEM ET FRATRES BECCENSES.

Ut pro eo indesinenter orent, et in sancto proposito constanter perseuerent, maxime uero extra claustra non uagentur. Ut eleemosynam minui non permittat.

Suis dilectissimis et desideratissimis domno abbati WILLELMO, et aliis seruis Dei in Beccensi cenobio  commanentibus, frater ANSELMUS, professione et corde Beccensis, Dei dispositione uocatus archiepiscopus Dorobernensis, presentis uite continuam prosperitatem, et future eternam felicitatem.

Quoniam nec nouum, nec inseparatum [f., insperatum], nec extraneum est quod fraterna uestra caritas [182 1Kb] , pia compassione succensa, suis orationibus assidue mihi in assiduis necessitatibus diuinum implorat auxilium, nec ignoratis quia cor meum uestra dilectio totum implet et possidet, non puto opus esse gratiarum actiones me uobis in epistola depingere, quas non ignoratis me semper in cordis scrinio seruare. Ubi enim tanta cordis est [183 1Kb] et animarum unitas, plus ipse sibi inuicem sunt note conscientie quam lingua aut stylus possit exprimere.  Et ut in hoc, quod assidue facitis, perseueretis, maiores preces non habeo, quam ut repetam quod scitis, ut uidelicet animam meam, ubicunque corpus sit, uestram semper esse, et ad uos, quantum in ipsa est, desiderare, et absentia uestra tabescere nullatenus dubitetis. Nisi enim eius tristitiam diuine dispositionis consideratio temperaret, nullatenus immensitatem eius sine grauissima lesione toleraret. Nihil igitur me modo magis dilectioni uestre delectat scribere, quam 376 ut in sancto proposito, ad quod conuenistis, studeatis proficere, et ex nulla parte clam uel palam antiqui hostis insidias in uos permittatis irrumpere. Quod ut efficacius efficere ualeatis, inuicem uos caritatiue custodite, monete, corrigite, et hec ab inuicem uelut magna beneficia  uobis impendi benigne sustinete. Prelati subditos studiosos benignitate sustineant, tepidos exhortatione accendant; si qui sunt peruicaces, disciplina cerceant. Subditi, prelatis non ficta obedientia, et maxime abbati, subiacete; et uos non graues, sed faciles ad portandum exhibete; ualde namque subditi coram Deo peccant, si prelatos non metuunt suis moribus grauare, qui eos solo Dei timore et fraterna caritate suscepere portare. Occasiones equitandi [184 1Kb] claustrales, nisi cogente obedientia, non solum non exquirant, sed nec occurrentes suscipiant. Qui enim claustra monasterii libenter excunt, non solum sibi, sed et aliis suo exemplo noxii sunt, quoniam aut murmurationis aut uagationis illis auctores sunt. Nec domnus abbas ullatenus hoc concedere  debet, si rigorem ordinis uult seruare. Hospites cum gaudio suscipientes, illis secundum facultatem uestram cum omni hilaritate ministrate. Constitutionem nostram et uestram de eleemosyna pauperum nullo modo minui permittatis, sed potius, si poteritis intelligere qualiter eam rationabiliter augere possitis, augete. Omnipotens Deus uoluntates [185 1Kb] et actiones uestras dirigat in beneplacito suo,  et faciat uos ab inuicem uideri in regno suo. Amen.



EPISTOLA XXuII. AD BALDRICUM PRIOREM.

Laudat ob bonam famam, et serio prohibet ne subditi facta prelatorum diiudicent.

ANSELMUS uocatus archiepiscopus, dilectissimo fratri, domno priori BALDRICO, salutem et benedictionem Dei, et suam, si quid ualet.

Gratias ago Deo, a quo est omne bonum et dulcissime dilectioni uestre pro omnibus bonis que de ea mihi referuntur ab omnibus qui a uobis ad me ueniunt. Et quamuis uestra bona uoluntas bonumque propositum iam longo usui probatum confirmatumque sit, ut frequenti non egeat monitione, dulce  tamen mihi est ut uos rogem toto corde ut perseueretis in Deo grata intentione, quatenus in futura uita gaudeatis de beata retributione. Et cum de omnibus uestris bonis studiis et operibus gaudeam, in illo maxime cor meum exsultat quod domno abbati benigna obedientia concordatis, et laboriosum eius onus et onerosum laborem uestra consolatione leuigatis, nec pati potestis ut aliquis eius ordinationibus aut detrahat aut resistat. Certum enim est, et experimento sepe cognitum, quia monasterium in quo subditi facta prelati diiudicant, benigna Dei dispositione non disponitur, sed per abrupta uitiorum dissoluitur, et discordia scindente destruitur. Ubi uero prelati facta et ordinationes, uelut a Deo inspirate, ab omnibus communiter suscipiuntur,  ibi Deus inhabitat, et quasi propriam domum, cuius tota cura super ipsum iactatur, disponit et ordinat. Hoc ergo super omnia precor et moneo ut seruetis, et in hoc studio instanter perseueretis. Omnipotens Deus dirigat omnes actiones uestras, frater carissime, et ad uitam perducat eternam. Amen.



EPISTOLA XXuIII [186 1Kb] . AD ROBERTUM FLANDRIAE COMITEM.

Hortatur ad iustitiam magis magisque sectandam.

Dilectissimo domino reuerendo Flandrie principi ROBERTO, ANSELMUS, seruus seruorum Christi Iesu, uocatus archiepiscopus Cantuarie, fideles orationes.


Quoniam chara mihi est excellentie uestre benignitas, quam mihi, quoties uobiscum locutus sum, dignati estis ostendere, debeo uel litteris aliquando significare eius memoriam apud me nunquam ueterascere, et me Deum orare quatenus ipse uos sua benignitate dignetur ab omni malo defendere. Et quoniam mihi iniunctum est ut in huius uite exsilio, quos ualeo, ad celestem patriam non desinam exhortari, hoc certe seruitium illis non debeo subtrahere,  quibus scio me dilectionis debito copulari. Suggerit igitur uestre sublimitati non corripiendo, sed de bonis ad meliora inuitando, mea humilitas, ut assidue cogitet illud quod sacra iubet auctoritas : Diligite iustitiam, qui iudicatis terram . Quanto enim [187 1Kb] illorum quibus terra commissa est ad regendum; preeminet potentia, tanto magis, si a iustitia deuiant, non regunt, nec adiuuant humanum genus, sed perturbant et grauant sua uiolentia. Talibus utique [188 1Kb] terribilis illa comminatio intenditur: Potentes potenter tormenta patientur; et fortioribus fortior instat cruciatus . Semper igitur in actibus suis seruet iustitiam uestra prudentia, et in offensionibus que sibi fiunt, indulcet eam sua misericordia. Nam et hoc iustitia imperat, ut qui  sibi uult misereri, misericordiam aliis impendat. Breuiter monui quod cor meum assidue desiderat, sed omnipotentem Deum precor ut sic ipse uobis terrenum principatum gubernare tribuat, quatenus in futura uita regnum celeste uobis retribuat. Salutant uos, ut fideles serui Dominum, fratres nostre Ecclesie, pro quorum necessitatibus in Flandriam latores presentium mittimus [189 1Kb] ; qui mecum uestram pietatem flagitant ut sicut ipsi in his que Deo in se placent, si qua sunt, uos fratres esse desiderant, sic uos hoc dignari, cum opus et opportunum erit, in uestra tuitione percipiant. Salutamus pariter ego et illi uxorem uestram, ut dominam carissimam, quam sic adiutricem nostram uobiscum esse, cum res exiget, deposcimus, sicut eam uobiscum  in dilectione et orationibus complectimur. ualete.



EPISTOLA XXIX [190 1Kb] . AD HENRICUM PRIOREM, ANTONIUM SUBPRIOREM, ERNULFUM, OSBERNUM ET ALIOS MONACHOS CANTUARIENSES.

Ut Cantuarienses cenobite sic obediant priori et subpriori ac sibi.

ANSELMUS, gratia Dei archiepiscopus, dominis et filiis suis karissimis, domno priori HENRICO, et subpriori ANTONIO, domno ERNULFO, et domno OSBERNO, et aliis seruis Dei in Christi Ecclesia [191 1Kb] commanentibus, semper delectari in Domino, et eius perpetua benedictione tueri.

Audio inter uos esse scandala et murmurationes, quia quidam sunt inter uos qui se domno priori subiicere  contemnunt, et ea que licentia eius facienda sunt, illo omnino nesciente et sine eius licentia passim faciunt; et cum ab eo, uel ab aliquo reprehenduntur 377 in capitulo, eius se iudicio regulari humilitate subdere despiciunt: et insuper hoc se totum nostra auctoritate facere affirmant. Unde quasi diuerse secte et partium dissidentium lites  inter uos nascuntur et discordie. Qua de re uestram dilectionem scire uolo quia nunquam in nostra uoluntate fuit nec, Deo protegente, erit, ut in Ecclesia mihi ad regendum commissa tanta et tam reprobanda inordinatio oriatur, aut si aliquo casu oritur, nutriatur aut permittatur. Precipio igitur ut omnes, sicut mihi, nostra seruata prelatione, et in petendis licentiis et in exsequendis mandatis, et in iudicandis negligentiis, domno priori, et post illum subpriori subditi sitis humili benignitate et benigna mansuetudine. Et quoniam prefate murmurationis causam et pondus super domnum Willelmum quidam maxime imponunt; de illo nominatio dico quia nunquam uolui, nec uolo, ut aliquo modo priori inobedienter resistat; nec de illo aliud statuo  quam quod, uobis audientibus, in capitulo de illo precatus sum, et consului, tum propter memoriam domini et Patris nostri archiepiscopi Lanfranci, tum propter infirmitatem eius. Quod tamen non sine discretione et humili obedientia fieri ullatenus concedo. Pax Dei, que exsuperat omnem sensum, custodiat corda uestra et intelligentias uestras . Amen.



EPISTOLA XXX. AD MATHILDAM ABBATISSAM ET MONIALES WINTONIENSES.

Obsecrat preces suo inchoatas nomine perpetuari, et moniales pietati assidue uacare.

ANSELMUS, uocatus archiepiscopus Cantuarie, sororibus et filiabus karissimis, reuerende abbatisse  Wintoniensi MATHILDAE, et aliis ancillis De sub illa commanentibus, electo sponso Christo semper placere.

Gratias ago sanctitati uestre quia, sicut audio, pro me assidue orare non cessat. Et precor supplex ut quod caritatiue incepit, perseueranter faciat, donec appareat quid diuina dispositio de me intendat, quatenus uestris orationibus exoratus Deus mihi in tribulationibus meis sit clementior, et uobis pro impensa caritate sit benignior. Preterea et officium a me iniunctum exigit, et dilectio quam in uobis erga me sentio, me inuitat, et caritas qua uos diligo mihi persuadet, ut secundum uestrum studium ac propositum mea exhortetur commonitio semper ad meliora proficere, et nunquam ab his ad  que, gratia Dei adiuuante, attingitis, negligentia uestra grauante deficere. Quod utique efficaciter implere poteritis, si illud considerantes quod scriptum est: Qui modica despicit, paulatim decidit   . Et : Qui timet Deum, nichil negligit , etiam minima ordinis uestri non neglexeritis. Tanto enim uigilantius a minimis excessibus  debemus cauere, quanto eos frequentius cognoscimus se nobis ingerere, et quanto callidius deceptor noster nullam in eis esse culpam, aut contemnendam, si qua est, nititur nobis persuadere. Quod non solum in exterioribus operibus, sed etiam in intimis cogitationibus debetis seruare, nec minus Deo displicere indecentem cogitationem quam hominibus reprobandam actionem debetis iudicare. Denique sicut sponse carnalium uitiorum exteriorem feditatem exsecrantes, per pulchritudinem carnis et uestium aptitudinem student placere; ita sponse spirituales Regis regum Filii Dei feditatem interiorem detestantes, per mentis pulchritudinem et ornamenta uirtutum ut illi placeant semper debent studere. Pulchritudo certe mentis et  nutrimentum uirtutum est, cordis munditia, cui uisio Dei spiritualiter promittitur; ad quam munditiam nullus nisi per magnam cordis custodiam perducitur. Unde scriptum est: Omni custodia serua cor tuum . Ad quam custodiam, post gratiam Dei, quantum ad humanum studium pertinet, hoc est singulare et efficacius consilium, ut semper cor uestrum et ubique, quandiu uigilatis,  aut lectione, aut oratione, aut psalmis, aut aliqua utili cogitatione siue intentione sit occupatum. uos, domina abbatissa, precor ut matrem, moneo ut sororem, hortor ut amicam, precipio ut filie carissime, quatenns R.  episcopo Osmundo omni benignitate sanctam et Deo placitam obedientiam, sicut decet, exhibeatis, et eius dilectionem et familiarem amicitiam atque consilium et auxilium in corporalibus et in spiritualibus habere, et illi quod ex uobis est exhibere in Christi caritate studeatis. Omnipotens Deus, Sponsus uester, sit semper custos uester. Amen.



EPISTOLA XXXI [192 1Kb] . AD LANFRIDUM ABBATEM CeNOBII S. WLMARI.

Ut gregem non deserat ob uarias molestias

 ANSELMUS, uocatus archiepiscopus, fratri carissimo, domno abbati cenobii Sancti Wlmari LANFRIDO, diuino regi consilio et adiuuari auxilio.

De petitione uestra, qua mihi infatigabiliter instatis quatenus ab episcopo uestro consilio et precibus meis tentem impetrare uobis licentiam abbatiam, in qua uos diuina constituit dispositio, deserendi, sepe multumque [193 1Kb] mecum cogitaui, et cum aliis in quibus  consilium spirituale speraui, sum locutus; et intellexi, quamuis propter compassionem qua tristitie fraternitatis uestre compatior ualde uobis congauderem si Dei miseratione, consilio et permissione archiepiscopi et episcopi [194 1Kb] uestri, desiderium uestrum assequeremini; periculosum tamen mihi esse tam inusitatam rem petere et consulere. Timeo enim me non parum peccare, si mea instantia locus uobis commissus omni rectore destituitur atque et rerum et morum et ordinis, maiori, imo omnimoda uastatione destruitur. Si enim ad aliud ibi uestra non prodesset presentia, nisi quia non ibi regnare potest nec libere exerceri sine aliqua reprehensione malitia, ita nec male ibi est, sicuti esset, si esset sine rectore, aut in ordinis aut in rerum destructione,  non tamen possetis conqueri quasi ibi inutiliter uiueretis, ubi tantum malum et corporale et spirituale, ne locum predictum destrueret, comprimeretis. Quanto magis tunc se uestra consolari potest prudentia, cum sint aliqui sub illa qui eius consilio et gubernatione uti desiderant, et uoluntaria subiectione illi obediunt. Est et aliud unde in tribulatione uestra debetis gaudere, quia non est dubium uos illam bono zelo Dei habere, et timore Dei cuius consideratione illam fugere non audetis, sustinere. Certe ubi tot rationes sunt consolationis et spiritualis letitie, non magnum pondus habere debet amaritudo tristitie. Quippe non solum considerat Deus, quantum studium alicuius in aliis proficiat, sed etiam, aut forsitan magis, quantum laborem in intentione  proficiendi, et dolorem quia non proficit secundum intentionem, sustineat. Nostrum enim est laborare et seminare, Dei uero est incrementum et effectum dare. Quod nostrum est, quamuis eo adiuuante sit, nobis retribuit; quod autem suum est, sibi attribuit. Quod si hec mens uestra non uult aut non ualet suscipere, 378 non prohibeo, si per episcopum uestrum, et per eos ad quos res hec pertinet, Deo disponente, ad desiderium uestrum ordinate potestis pertingere. ualete.



EPISTOLA XXXII [195 1Kb] . AD GERuINUM AMBIANENSEM EPISCOPUM.

Non posse monachum in abbatem ordinari, qui clam inscio prelato abscesserit.

ANSELMUS, uocatus archiepiscopus Cantuarie, re uerendo episcopo Ambianorum GERuINO, salutem.

Frater ille Northmannus Ecclesie nostre professus quem abbatem electum esse mihi mandastis, et cuius ordinationi me assensum prebere suadetis, me et fratribus Ecclesie [196 1Kb] nostre ignorantibus trans mare abiit, ut nec iter eius nec causam itineris eius agnosceremus. Quapropter nec uos, ut litteris uestris intimatis, eum sine nostro assensu ordinare debetis, nec ego in hoc assensum prebeo, nec prebere debeo, in quantum intelligere queo. Si ipse  uenerit ad me, et ad Ecclesiam suam, sicuti monachus qui taliter de Ecclesia sua discessit, uenire debet, et postea aliquis de eo mihi de prefata re locutus fuerit, respondebo inde secundum quod respondere intelligam. ualete.



EPISTOLA XXXIII [197 1Kb] . AD RICARDUM MONACHUM.

Monachum professum non teneri uoto peregrinationis a se facto in seculo.

ANSELMUS, gratia Dei archiepiscopus, fratri et filio RICARDO monacho salutem, et benedictionem.

Audiui, Frater mi, quia antequam monachus fieres, in egritudine uouisti te iturum ad S. Aegidium; et idcirco modo timidus et nimis sollicitus es  de uoto illo soluendo, ita ut quiescere non possit cor tuum, nisi ad S. Aegidium iueris. De qua re non debes tantum credere tibi quantum abbati tuo, cuius consilio et ordinationi animam tuam commisisti, et aliis qui melius te sciunt quid magis placeat [198 1Kb] Deo et magis prosit anime tue. Quapropter consulo tibi et precipio ut, omnino dimittens intentionem prefati itineris et sollicitudinem uoti illius, in proposito quod assumpsisti quietus et immobilis permaneas, et quiete [199 1Kb] ad hoc quod proposuisti, id est ad obedientiam et penitentiam pro peccatis tuis, et ad alios bonos mores studeas. Certus enim esse debes quia cum  teipsum Deo totum uouisti et reddidisti per monachicam professionem, soluisti omnia uota minora quarumlibet actionum que prius sine iureiurando et fidei alligatione [200 1Kb] promisisti. Esto ergo quietus et securus, et ego te ea auctoritate quam per gratiam Dei habeo super te, ab illo uoto absoluo. uale.



EPISTOLA XXXIu [201 1Kb] . AD WILLELMUM MONACHUM CESTRENSEM.

Profitetur se non esse tantum uirtute quantum carminibus eum monachus depinxerat.

ANSELMUS gratia Dei archiepiscopus, fratri et filio carissimo, monacho Cestrensi Willelmo, salutem.

Quamuis me talem nesciam qualem me suis carminibus tua predicat beneuolentia, non tamen ingratus  esse debeo quoniam hoc facit dilectionis abundantia. Sepe enim solet dilector dilecti uitia aut non sentire, aut leuia iudicare; bona uero, que non sunt, epinari; et que sunt, exaggerare. Quod quando sola facit caritas nec error est suscipiendus propter affectum moris, nec amor est contemnendus propter culpam erroris. Sed sic debet amor nutriri ut error corrigatur, sic error debet expelli ut amor retineatur. Gratias tibi ago quia me talem diligis esse qualem me predicas; et hortor ne me talem opineris, sed potius ores ut talem Deus faciat qualem esse me diligis et existimas. Cum enim scriptum sit : Ne laudes hominem in uita sua ; et a.ibi : Orate pro inuicem ut saluemini ; non debet homo hominem in hac uita magno conatu  laudare, sed magis ut laudabilis fiat pio affectu orare : laudem uero Deo committere, cui proprium est merita iudicare. Non dico bonorum uirorum uirtutes ad exemplum bene uiuendi aliis non esse monstrandas, sed eisdem ipsis non esse exaggerandas. Quoniam autem opus caritatis non debet esse sine retributione, pro carminibus prosam, pro laude reddo exhortationem. Certe, fili mi, cum in me amas et laudas bona que in me opinaris esse, ipso tuo opere testaris quia amabilis est et laudabilis omnis qui studet bonus esse. Cum ergo omnes uelimus non dico laudari, sed amabiles et laudabiles esse, nichil tantum studere debemus quam ut boni in conspectu eius qui non fallitur, iudicemur esse. Bonus autem quisque fidelis ab eo iudicatur, qui in  suo ordine perfectionem attingere conatur. Nam etsi omnes ad perfectionis summam pariter peruenire non possumus, non tamen erimus extra numerum bonorum, sicut scriptum est : Imperfectum meum uiderunt oculi tui, et in libro tuo omnes scribentur , si ad eam perfectionem incessanter et fortiter conari uelimus. Conentur igitur laici in suo ordine, clerici in suo, monachi in  suo, uiriliter semper proficere, ut illi qui superioris propositi sunt eos qui inferioris sunt superent humilitate [202 1Kb] , in qua quantum [203 1Kb] homo magis proficit, tanto magis sublimatur et aliis uirtutibus excellit. Quapropter, fili carissime, semper memor esto cuius propositi gradum ascenderis, nec unquam tibi uite tue sanctitas sufficiat, nisi ea illos [204 1Kb] qui inferiorum graduum sunt, transcenderis. Sicut enim illi qui inferioris propositi sunt, laudabiliter ad uirtutes superioris ascendunt, ita illi qui maiora sectari proposuerunt, uituperabiles sunt si ad equalitatem minora eligentium descendunt. Quoniam ergo monachum te habitu profiteris, hortor, precor, consulo ut semper in conspectu Dei intus studeas esse quod foris in conspectu hominum uideris.  Non autem hic loquor quasi hoc non facias, sed ut semper ad meliora paterna exhortatione succensus proficias. uale.



379 EPISTOLA XXXu [205 1Kb] . AD WALTERUM CARDINALEM.

Se cum illo de Ecclesie necessitatibus non posse sine eius assensu et aliorum episcoporum consilio agere aut eis prouidere, eo maxime tempore quo hostes in Angliam irruerent.

Domino et reuerendo Romane Ecclesie legato et cardinali episcopo WALTERO, ANSELMUS, uocatus archiepiscopus Cantuarie, fideles orationes. et fidele seruitium.

Quod mandat mihi prudens uestra sollicitudo, ut aliquo in loco [206 1Kb] conueniamus de causis [207 1Kb] Ecclesiarum Dei fraterno ac caritatiuo ad inuicem consilio  acturi et que corrigenda sunt correcturi, utique secundum intentionem uestram ualde laudabile [208 1Kb] est, et secundum quod expedit, ualde utile esset, si congruo tempore fieri posset. Sed uestra prudentia non ignorat quia nos duo nichil efficeremus [209 1Kb] , nisi regi suggestum esset, ut eius assensu et auxilio ad affectum perduceretur [210 1Kb] quod disponeremus. Est et aliud, quia ego a Cantuarberia elongari nullatenus audeo, quoniam quotidie exspectamus ut hostes de ultra mare in Angliam per illos portus, qui Cantuarberie uicini sunt, irruant. Propter quod dominus meus rex ore suo mihi precepit, antequam ab illo apud Notingeham discederem, et postquam Cantuarberiam redii, mihi mandauit per litteras proprio sigillo signatas, ut Cantuarberiam custodiam, et  semper paratus sim ut quacunque hora nuntium eorum qui littora maris ob hoc ipsum custodiunt, audiero, undique conuocari iubeam equites et pedites, qui accurrentes uiolentie hostium obsistant. Et idcirco de Cantuaria exire non audeo nisi in illam partem ex qua hostium exspectamus aduentum. Precor igitur sanctitatis uestre discretionem quatenus equo et pacato animo suscipiat has nostras  rationabiles, et que infirmarr nequeunt, quoniam uere sunt, excusationes. Sciat pro certo uestra reuerentia quia eumdem animum quem habetis, ut corrigantur que corrigenda sunt, habeo. Sed exspecto reditum domini mei regis, et episcoporum et principum qui cum eo sunt, quatenus illi que agenda sunt, opportune et rationabiliter suggeramus. Et sic, Deo adiuuante, eius assensu et auxilio efficacius expleamus quod desideramus. Si tamen uobis placet ut per dilectissimum fratrem nostrum reuerendum abbatem II. [211 1Kb] mihi consilium uestrum mandetis, de quibus rebus et quomodo cum rege loqui debeam, hoc libenter suscipio. Sed et si regi monendo consulere aliquid de huiusmodi rebus per eumdem abbatem et reuerendum episcopum Wintonie  prudentie uestre placuerit, laudo et postulo. uale.



EPISTOLA XXXuI [212 1Kb] . AD EUMDEM.

Calumnias impositas excutit, et se nec schismati fauere, nec rebus Ecclesie tunc posse consulere significat.

Domino et reuerendo episcopo Albanensi et cardinali WALTERO, Cantuariensis [213 1Kb] diuina dispositione archiepiscopus ANSELMUS, orationum fidelitatem cum seruitio.

Litteris a uestra sanctitate mihi directis, si liceret, plenius quam epistolaris breuitas patiatur, responderem. Pro temporis tamen opportunitate ad summam sensus illarum breuiter, quod ad me attinet, respondeo. Dicitis quia oportuerat nos loqui  simul de uinea Domini, que in hoc regno destruitur, ne penitus confunderetur, quoadusque sanctus Petrus apostolus, per uicarium suum Urbanum summum [214 1Kb] pontificem uisitaret eam. Hoc utique ego ipse uoluissem, si congruo tempore factum esset, id est quando dominus meus rex, et episcopi, et principes huius regni uobis presentes aut propinqui erant. Postquam uero licentiam accepistis a rege redeundi Romam, et rex in expeditionem suam cum archiepiscopo Eboracensi et quibusdam aliis episcopis et principibus suis iuit, et uos ab illis, et ego a uobis discessimus, ueluti non nos [215 1Kb] in hac terra amplius inuicem uisuri; et postquam rex mihi precepit ut illam partem regni sui in qua maxime irruptionem  hostium quotidie timemus, diligenter custodirem, et quotidie paratus essem hostibus resistere si irruerent, sicut in periculo uastandi uel perdendi terram; cum nullo modo auderem me  elongare ab urbe in qua eram, nisi uersus hostes qui timebantur, tunc monitus ut uobis occurrerem, quatenus colloqueremur de his que corrigenda sunt in hoc regno, rationabilem et susceptibilem redditi causam, quia propter predictum periculum et preceptum regis uenire non poteram, et nichil efficeremus nos duo, absente rege et aliis quorum assensu et consilio et operatione ad effectum duci posset colloquium nostrum. Ego enim ipse uideo que corrigenda sunt, et habeo uoluntatem, quam nullus homo mihi potest augere, corrigendi, Deo adiuuante, per assensum et auxilium domini mei regis et aliorum ad quos pertinet, cum locus et opportunitas erit. Quod autem conquerimini uos moratos esse, uelut infructuosam arborem et peregrinum non habentem  adiutorium aut consilium, de aliis uos scitis, de me autem ego scio quia non prohibui uos fructificare, neque meum auxilium aut consilium uobis pro ratione et possibilitate mea denegaui tempore fructificandi. Quod uero queritis a me cur [216 1Kb] et qua iustitia episcopi alii me abnegantes, a me discesserunt, nec sunt reuersi dignam agentes penitentiam, hoc potius ab illis querendum erat quam a me. Ego enim nescio me fecisse cur hoc facere deberent. Reuersi tamen hactenus sunt, ut illam obedientiam quam Cantuariensi sedi promiserant, se mihi seruaturos faterentur. Dicitis quosdam illorum uobis dixisse ideo non offendisse [217 1Kb] in me quia permisi me a catholica Ecclesia transferri ad schismaticos, et ab illis consecrari, si fieri, sicut additis, potest  et a schismatico rege inuestituram accepisse, et illi fidelitatem et hominium fecisse, quos omnes sciebam esse schismaticos et diuisos ab Ecclesia Christi, et a capite meo Urbano pontifice, quem ipsi, me audiente, abnegabant. Certe nesciebam nec scio eos schismaticos, aut sic diuisos ab Ecclesia fuisse, ut dicunt. Et si aliquis eorum qui hoc uobis dicunt me presente hoc diceret, ostenderem rationabiliter non ita esse. Illi enim non abnegabant canonicum Romanum pontificem, quicunque esset, nec Urbanum negabant esse pontificem; sed dubitabant propter illam que modo nata [218 1Kb] est dissensionem, et propter dubitationem illum suscipere quasi certum differebant; nec ullum iudicium eos [219 1Kb] ab Ecclesia segregauerat, et omnino obedientiam Romane sedis  tenere se fatebantur, et sub professione obedientie Romani pontificis me consecrarunt. Denique dominus papa sciebat me esse consecratum, et a quibus, et cui regi feceram quod feci. Et tamen  pallium  quod archiepiscopus Cantuarie solet habere, mihi per uestram caritatem, non ut schismatico, sed ut accepto, non ut reprobans, sed ut approbans misit, et sic quod de me factum erat confirmauit. Ipse huius confirmationis auctor, et dominus Gualterus 380 episcopus Albanensis et cardinalis hec eadem sciens, minister eius et exsecutor. Si uobis hec calumnia attendenda uidetur, cur eam ante pallii concessionem mihi tacuistis; si negligenda putatur, uos iudicate quam diligenter sit a uobis inculcanda. Plura possem adhuc dicere ad infirmandum uerbum malitie eorum qui hoc quod dicitis uobis obtendunt ad excusandas excusationes in peccatis, sed sapientiam uestram scio non indigere aperte rei multiplici ostensione. uideat igitur prudens simplicitas et  simplex prudentia uestra qualiter super hec que dixi suscipere et exaggerare debeat confictas calumnias, et calumniosas confictiones aduersum me ab illis qui fecerunt contra me pro excusatione sua, no uideamini uelle infirmare [220 1Kb] quod auctoritate domini pape et uestra exsecutione non ignoranter est confirmatum. Nempe non sic accepi  nomen domini Urbani pape in uanum, ut hoc me ab illo uel a fidelibus eius meruisse cognoscam. Dicitis uos causam meam, teste Deo, defendisse,  quantum potuistis, et ea occasione negotium propter quod uenistis, impeditum usque nunc. Pro bona quidem uoluntate defensionis gratias ago, impedimentum autem hac occasione factum uobis utique [221 1Kb] nescio. Et si rei medulla diligenter consideratur sicut potest, et prudentia uestra me defendit quantum potest, certus sum quia conscientia uestra in his que supra dicta sunt accusare me non potest. Quod, sicut dicit, nec mecum nec cum aliis loqui sicut uoluit potuit uestra reuerentia carens obedientia Romane Ecclesie, sciat ipsa cur non potuit. Ego autem scio me diu et multum desiderasse et exspectasse loqui uobiscum, antequam possem; et cumtandem potui, non tantum potuisse quantum uolui. Rogatis me ut fratres nostros Cantuariensis Ecclesie  quiete ac pacifice possidere dimittam res suas. Ad quod respondeo quia nullus magis desiderat quietem ac pacem illorum quam ego, nec magis sollicitus est pro utilitate eiusdem Ecclesie; et idcirco uoluntas mea est ut res eius, Deo annuente, disponam ad utilitatem presentem et futuram, prout melius sciam et potero. ualeat beatitudo uestra, et dignetur Deum, ut me et omnes actiones meas dirigat orare.



EPISTOLA XXXuII [222 1Kb] . AD URBANUM PAPAM.

Cur hactenus papam non adierit, quidque facto sit opus ab eodem moneri supplicat.

Reuerendo ac reuerenter suscipiendo catholice Ecclesie summo pontifici URBANO, ANSELMUS, non suis meritis, sed nutu diuino, Cantuarie uocatus metropolitanus episcopus, debitam subiectionem cum seruitii deuotione.

Gratias ago sancte munificentie uestre quod dignos apostolice sedis legatos ad nos direxistis; quod pallii beneficium, sola gratie uestre largitate, mihi porrigi precepistis. Nostri quippe, fateor, ordinis et ofticii intererat et presentiam uestram ex more uisitare, et eam ut fieri decet condigna  reuerentia honorare. Et id quidem ex quo gradum episcopalem suscepi summo desiderio facere concupiui, tum quia ratio id fieri postulabat, tum quia consilio et alloquio uestro frui desiderabam, ut me de rebus necessariis tam publicis quam priuatis interrogantem uestra prudentia doceret, et auctoritas roboraret. Quod me non exegisse rogo ne egre sancta eminentia uestra nec mee negligentie aut arrogantie ascribat. Testis enim mihi est conscientia mea quia postquam in cacumine sancte Ecclesie sublimatos uos esse cognoui, gauisus sum, et reuerenter dilexi et diligo, et quotidianum prouectum uestrum fieri optaui et opto, et factum audiens exsulto. Sed quia bellis undique quatimur, hostiles impetus indesinenter et insidias aduersantium  metuimus, dominus noster rex extra regnum me procedere hactenus non permisit, nec adhuc procedere posse ullatenus assensit. Preterea si nulle alie cause concurrerent que me faciem uestram hoc tempore quod ualde moleste fero, uidere prohiberent, sufficit quod etas, quod egritude, quod debilitas corporis mei impatientem me agunt et prolixi itineris et immense uiarum asperitatis. Sed inter hec, quo labore, quaque anxietate grauatus, iter arripere conarer, si omnipotens Deus et in regno Anglorum bella sedaret, et in regnis et regnorum prouinciis, per quas ad uos est eundum, illam pacem tribueret, ut quemadmodum oporteret et expediret, iter ipsum expiere liceret. Sed  quandiu id [223 1Kb] fieri non potest, tandiu impossibilitas me retinet. Diuina clementia iuuante, ubicunque fuero [224 1Kb] , uobis obedire ac seruire, et celsitudinem uestram honorare paratus ero. Et quia, sicut desidero, quotidianas miserie [225 1Kb] mee querelas non licet mihi coronam posito effundere in conspectu uestro, sanctas serenitatis uestre aures paucis questibus et scriptis inquietare presumo. Sancte Pater, doleo me esse quod sum, doleo me non esse quod fui. Doleo me esse episcopum, quia peccatis meis facientibus, non ago episcopi officium. In loco humili  aliquid agere uidebar, in sublimi positus pregrandi onere pressus nec mihi fructum facio, nec utilis alicui existo. Oneri quidem succumbo, quia uirium, uirtutum, industrie, scientie, tanto officio competentium inopiam, plus quam credibile uideatur, patior. Curam importabilem cupio fugere, pondus relinquere : Deum e contrario timeo offendere. Timor Dei illud me suscipere compulit, timor idem onus idem me retinere compellit. Si inter hec uoluntatem Dei agnosecrem, procul dubio uoluntatem meam et actus meos pro possibilitate ad illam conferrem. Nunc quia uoluntas Dei me latet, et quid agam nescio, errabundus suspiro, et quem rei finem imponere debeam ignoro. Postulo itaque sanctam clementiam et clementem sanctitatem uestram ut  propter Deum, propter eam caritatem qua Ecclesiam Dei contenditis adiuuare, penuriam consilii nostri uestrarum manu sanctarum orationum pascatis, ne cogitationum talium fluctibus agitatus, aut omnino ruam, aut nichil apprehendam. Rogo etiam, et submissis mentis gemitibus humiliter supplico [226 1Kb] celsam et piam paternitatem uestram, ut in naufragio positus, si quando procellis irruentibus adiutorii uestri indigens ad sinum matris Ecclesie confugero, propter eum qui sanguinem suum dedit pro nobis, pium et promptum adiutorium et solamen inuenia in uobis. Pro domino Beluacensi Fulcone supplex oro clementiam uestram, prout uestra iudicabit prudentia. In munusculo nostro magnitudo uestra, rogo, non solam penset quantitatem, sed et bonam  qua missum est uoluntatem. Omnipotens Deus diu nobis paternitatem uestram in gratia sua et pace custodiat. Amen.



381 EPISTOLA XXXuIII [227 1Kb] . AD LAMBERTUM ABBATEM.

Ut profugum monachum recipiat penitentem.

ANSELMUS, Dei dispositione uocatus archiepiscopus Cantuarie, domino et fratri in Deo delicto, abbati LAMBERTO, misericordiam impendendo temporalem, misericordiam mereri sempiternam.

Frater iste comedens de ligno scientie boni et mali experimento didicit quanta sit differentia inter delicias paradisi claustralis et exsilium uite secularis. Penitens igitur et dolens, sicut lacryme testantur,  confitetur se nimis peccasse, et promittens se deinceps mores suos correcturum, et secundum uestram dispositionem obedienter uicturum, orat, quanto affectu potest, ut intra ouile de quo sponte miserabiliter aufugit, admittatur. Et quia supplicationem suam pro magnitudine reatus sufficere non putat, nostris precibus suas apud uestram clementiam adiuuari precatur. Quamuis igitur ego de uestra sanctitate nichil promeruerim, tamen quia inuicem compati et pro inuicem orare iubemur, presumo supplicare quatenus oui quam Christus quesitam  et inuentam in humeris suis ad ouile [228 1Kb] reportat, uestra paternitas ostium ouilis contra me [f. add. non] claudat, ne Christus idem perditam querendo, et inuentam reportando, frustra laborasse uideatur; et ipse apud amicos et uicinos, quos ad congaudendum conuocare debuerat, non tam ouem quam seipsum, et, quod ualde attendendum est, oneratum [229 1Kb] , et a suo ouili exclusum esse conqueratur. Itaque misericordiam et iudicium cantate Domino, et sic ut misericordia superexaltet iudicium [230 1Kb] . uale.



EPISTOLA XXXIX [231 1Kb] . AD MONACHOS BECCENSES.

Beccenses in ordinis obseruantia stabiles collaudat.  Et ut prelati facta non iudicent pre ceteris hortatur.

Dominis et fratribus karissimis in Beccensi cenobio commanentibus, frater ANSELMUS, uoluntate Beccensis monachus, necessitate uocatus Cantuariensis archiepiscopus, presentis uite continuam sanctitatem et future eternam felicitatem.

Quamuis nostram raro epistolam uideatis, scio tamen quia dilectionem uestram in intimis [232 1Kb] cordis mei feruere non dubitatis. De qua dilectione tanto esse certiores debetis, quanto eam de preterito cognoscitis, et hoc propter quod et ad quod uos dilexi, facere contenditis. Audio enim quia, gratia Dei inspirante et cooperante, in studio bene uiuendi feruetis, et in paupertatis pressura rigorem  uestri ordinis inflexibiliter tenetis. Sic enim decet seruos Dei, ut quanto magis eos tribulationes presentis uite angustant, tanto ardentius ad quietem eterne uite tendant et se ad uirtutum profectum extendant. Sed quamuis sanctis moribus et religiosis operibus studio spontaneo insudetis, noui tamen sinceritatem uestre dilectionis, quia gratanter accipiet si uos monuero ut in hoc in quo estis perseueretis. Quod ut efficacius adimplere ualeatis, necesse est ut sancta unanimitate colligati, et corde et uoluntate prelato uestro obediatis : facta et dicta eius non diiudicetis, sed sine omni retractatione, quasi diuinitus inspirata uenerando mente benigna seruetis. Ubi enim subditi prelati [233 1Kb] iudices fiunt, aperte Dei ordinationi, cuius dispositione sibi prelatus  est, detrahunt et contradicunt; quibus Deus et sue gubernationis subtrahit auxilium, et eos in proprii erroris precipitari permittit consilium : ubi uero prelatus cum ueneratione, tanquam Christus suscipitur, ibi tota domus Christi regitur consilio et protegitur et sustentatur auxilio. Quanto enim subditi se uicario eius subiiciunt securius, tanto ille prelato et subditis cuncta procurat benignius. Omnipotens Deus sua uos benedictione in eternum beatificet, fratres et amici karissimi. Amen.



EPISTOLA XL. AD PASCHALEM PAPAM.
[234 1Kb]

Excusat se quod pondum per litterus cum salutauerit. et, calamitatibus suis expositis, causas reddit cur ex Anglia abierit, et ut in Angliam non redeat nisi rebus omnibus Ecclesie restitutis supplex obtestatur. Lugduni interim ab archiepiscopo austentart se declarat.

Domno et patri reuerendo, PASCHALI summo pontifici, ANSELMUS, seruus Ecclesie Cantuariensis, debitam ex corde subiectionem, et orationum, si quid ualent, deuotionem.

Quod ad uestram celsitudinem tantum moratus sum nuntium mittere postquam de certa notitia uestre sublimationis Deo [235 1Kb] gratias agentes, gauisi  sumus, hec fuit causa quia quidam nuntius regis Anglorum uenit ad uenerabilem archiepiscopum Lugdunensem pro causa nostra, non tamen afferens quod suscipiendum esset; et audiens responsum archiepiscopi reuersus est ad regem, promittens se in proximo Lugdunum rediturum [236 1Kb] . Hunc exspectaui ut scirem quid uobis de regis uoluntate notificare possem, sed non uenit. Causam itaque nostram breuiter intimo, quia quando Rome moratus sum, eam domino pape Urbano, et multis aliis, sicut scit, ut puto, sanctitas uestra, sepe narraui. uidebam in Anglia multa mala, quorum ad me pertinebat correctio, que nec corrigere, nec sine peccato meo tolerare poteram. Exigebat enim a me rex ut uoluntatibus suis, que contra legem et  uoluntatem Dei erant, sub nomine rectitudinis assensum preberem. Nam sine sua iussione apostolicum nolebat recipi, aut appellari in Anglia; nec ut epistolam ei mitterem, aut ab eo missam reciperem, uel decretis eius obedirem. Concilium non permisit celebrari in regno suo ex quo rex factus iam per tredecim annos. Terras Ecclesie hominibus suis dabat; in omnibus his et similibus si consilium petebam, omnes de regno eius etiam suffraganei mei episcopi negabant se consilium daturos, nisi secundum uoluntatem regis. Hec et multa alia, que contra uoluntatem et legem Dei sunt, uidens, petii licentiam ab eo sedem adeundi apostolicam, ut inde consilium de anima mea et de officio mihi iniuncto acciperem. Respondit rex me in se peccasse  pro sola postulatione huius licentie, et proposuit mihi ut aut de hac re, sicut de culpa, satisfacerem, et securum illum redderem ne amplius peterem hanc licentiam, nec aliquando apostolicum appellarem, aut de terra eius cito exirem. Elegi potius exire quam nefande rei consentire. Romam ueni, ut scitis [237 1Kb] , et domino pape rem totam exposui. Rex, mox ut de Anglia exiui, taxato simpliciter uictu et uestitu monachorum nostrorum, totum archiepiscopatum inuasit et in proprios usus  conuertit. Monitus et 382 rogatus a domino papa ut hoc corrigeret, contempsit, et adhuc in hoc perseuerat. Iam est tertius annus ex quo sic de Anglia exiui; pauca que mecum tuli, et multa que mutuatus sum, quorum adhuc sum debitor, expendi. Sic plus debens quam habens [238 1Kb] , apud uenerabilem Patrem nostrum archiepiscopum Lugdunensem detentus, eius [239 1Kb] benigna largitate et larga benignitate sustentor. Non hoc dico quasi desiderem redire in Angliam, sed timeo ne mihi uestra sublimitas succenseat, si ei nostrum esse non notifico. Precor igitur et obsecro, quanto possum affectu, ut nullo modo me in Angliam redire iubeatis, nisi ita ut legem et uoluntatem Dei, et decreta apostolica uoluntati hominis liceat mihi preferre : et nisi rex mihi terras Ecclesie reddiderit, et quidquid de  archiepiscopatu, propter hoc quia sedem apostolicam petii, accepit; uel certe, quod pro horum digna recompensatione Ecclesie prosit. Aliter enim ostenderem me hominem Deo debere preponere, et iuste spoliatum esse quia sedem apostolicam uolui requirere. [240 1Kb] Quod satis patet quam noxium exemplum sit posteris, et exsecrabile. Querunt quidam minus intelligentes cur ego regem non excommunico; sed sapientiores, et rectum habentes consilium, consulunt ne id faciam, quia non pertinet ad me utrumque, et querimoniam scilicet et uindictam facere. Denique ab amicis nostris qui sub eodem rege sunt, mandatum mihi est quia mea excommunicatio, si fieret, ab illo contemneretur [241 1Kb]  et in derisum conuerteretur. Ad hec omnia auctoritas uestre prudentie [242 1Kb] nostro non eget consilio. Oramus ut Deus omnipotens faciat omnes actus uestros sibi placere, et Ecclesiam [243 1Kb] suam de uestri regiminis prosperitate diu gaudere. Amen.





EPISTOLA XLI. HENRICI REGIS ANGLORUM AD ANSELMUM.
[244 1Kb]

Excusat se inauguratum ab aliis episcopis ob ingruentes hostes, ut in Angliam citissime reuertatur supplicat.

HENRICUS, Dei gratia rex Anglorum, piissimo Patri suo spirituali ANSELMO, Cantuariensi episcopo, salutem et omnis amicitie exhibitionem.

Scias, Pater carissime, quod frater meus rex Guillelmus mortuus est; et ego, nutu Dei, a clero et a populo Anglie electus, et quamuis inuitus,  propter absentiam tui, rex iam consecratus requiro te, sicut Patrem, cum omni populo Anglie, quatenus mihi filio tuo et eidem pupulo cuius tibi animarum cura commissa est, quam citius poteris, uenias ad consulendum. Meipsum quidem ac totius regni Anglie populum, tuo eorumque consilio qui tecum mihi consulere debent, committo; et precor ne tibi displiceat quod regiam benedictionem absque  te suscepi; de quo, si fieri posset, libentius eam susciperem quam de alio aliquo. Sed necessitas fuit talis, quia inimici insurgere uolebant contra me et populum quem habeo ad gubernandum; et ideo barones mei, et idem populus, noluerunt amplius eam protelari : hac itaque occasione a tuis uicariis illam accepi. Misissem quidem ad te a meo latere aliquos per quos tibi etiam de mea pecunia destinassem, sed pro morte [245 1Kb] fratris mei circa regnum Anglie ita totus orbis concussus est, ut nullatenus ad te salubriter peruenire potuissent. Laudo ergo et mando ne per Northmanniam uenias, sed per Guitsand, et ego Doueram obuiam habebo tibi barones meos, et pecuniam ad te recipiendum; et inuenies, Deo iuuante, unde bene persoluere  poteris quidquid mutuo accepisti. Festina igitur, Pater, uenire, ne mater nostra Cantuariensis Ecclesia diu fluctuans et desolata, causa tui, amplius sustineat animarum detrimenta. Teste Girardo episcopo, et Guillelmo Wintoniensi electo episcopo, et Guillelmo de Warelimast, et comite Henrico, et Roberto filio Haimonis, et Haimone dapifero, et aliis tam episcopis quam baronibus meis. uale.





EPISTOLA XLII. PASCHALIS PAPAE AD ANSELMUM.

Ut Ecclesie Cantuariensi restitutus iam det operam Anglicane Ecclesie restaurationi : et Anglorum Regem cum Normannie comite conciliet.

PASCHALIS episcopus, seruus seruorum Dei, reuerendissimo fratri et cepiscopo ANSELMO, Cantuariensium  archiepiscopo, salutem et apostolicam benedictionem.

Sicut iniuriis tuis et exsilio compassi sumus, etc. uide in Paschali II, infra, ad an. 1118.



EPISTOLA XLIII. ANSELMI AD BURGUNDIUM ET RICEZAM UXOREM EIUS.
[246 1Kb]

Gratulatur nepotem suum Deo in seruitutem esse dicatum, quodque Deus iuniores eorum liberos rapuerit, ut iam liberius ipsi Deo tota mente seruirent.

ANSELMUS archiepiscopus, domino et amico carissimo BURGUNDIO et uxori eius sorori sue dilectissime RICEZAE, salutem et benedictionem Dei.

Sciatis quia filius uester Anselmus, carissimus nepos noster, sanus et letus est mecum apud Lugdunum; et ego, Dei gratia, prospere me habeo.  De filio uestro hoc uobis dico quia gaudere potestis 383 multum, quod illum Deo obtulistis. Amat enim Deum, et quod amare debet; unde gratias agere debetis illis et eos amare qui eum in amore Dei et sui ordinis et in bonis moribus nutrierunt. Et certe credo quia propter hoc meritum quod primogenitum uestrum Deo deuota mente dedistis, noluit Deus perdere ullum de prole uestra; nec permisit  eos quos genuistis usque ad illam etatem in qua peccatis et malitie huius mundi sordidarentur, peruenire, ut uitam eternam perderent, sed omnes eos bono fine de hac uita ad se transire fecit. Insuper si sapientes estis, et sapienter consideratis, intelligetis Deum fecisse uobis magnam misericordiam de uobis ipsis, quoniam abstulit uobis occasionem amandi hoc seculum, et desiderandi ea que transeunt, cum uobis abstulit heredes in hac uita, et fecit filios uestros suos heredes et suos filios in eterna uita. Nunc agite gratias Deo quia exonerati estis et expediti, ut libere toto corde, tota intentione et totis uiribus curratis ad Deum, et solliciti sitis solummodo de salute animarum uestrarum; et ut illuc spontanea uoluntate perueniatis,  quo Deus filios uestros qui mortui sunt, uobis nolentibus, misericorditer traxit, et quo istum quem Deo dedistis, Deo adiuuante, peruenturum exspectamus, ubi pariter pater et mater, filii et filie in conspectu Dei in gloria eterna gaudeatis; et unusquisque tantum de singulis aliis quantum de se glorietur. Ergo, dilectissimi [247 1Kb] et amicissimi, frater carissime et soror carissima, precor, obsecro, moneo, consulo ne contemnatis misericordiam quam Deus uobis non premeditantibus fecit : et ne perdatis gloriam quam Deus uobis, si culpa uestra non fuerit, preparauit. Cognoscite, cognoscite quia quod Deus uos ita omnibus filiis orbatos in hac uita solos fecit, non est ira Dei, sed gratia Dei, ut qui iam soli remansistis, nichil habentes quod  ametis, sine omni impedimento ad illum curratis, et ei uos et uestra reddatis. Omnipotens Deus sic uos suo amore accendat ut omnem huius uite delectationem faciat contemnere, et ad se toto affectu tendere et peruenire. Amen.





EPISTOLA XLIu. PASCHALIS PAPAE AD ANSELMUM.

Ut constanter se gerat in tuenda Ecclesie Anglicane libertate.

PASCHALIS episcopus, seruus seruorum Dei, uenerabili fratri et cepiscopo ANSELMO Cantuariorum, salutem et apostolicam benedictionem.

Non ignoras diuine uoluntatis consilium, etc. uide in Paschali II ad an. 1118.





EPISTOLA XLu. EIUSDEM AD EUMDEM.

Anselmo eum de aliquot dubiis consulenti respondet.

PASCHALIS episcopus, seruus seruorum Dei, uenerabili fratri et cepiscopo ANSELMO, salutem et apostolicam benedictionem.

Consulta illa que per uenerabiles nuntios tuos Baldemum et Alexandrum, etc. uide in Paschali II.





384 EPISTOLA XLuI. BENEDICTI AD ANSELMUM.

Consolatoria est et amicis condita affectibus.

Domino et uenerabili Patri ANSELMO, gratia Dei  Cantuariensium archiepiscopo, BENEDICTUS, in Domino salutem.

Amor scribere, et dolor cordis mei gemitum caritati uestre compellit aperire. Et quia sapientibus loquor, et qui de parua materia norunt fercula conficere multa, ideo breuiter succincteque sanctitati uestre dico quoniam Satanas uidetur esse solutus. Rex namque superbie prope est; et, quod dici nefas est, sacerdotum ei preparatur exercitus, quia ceruice elata militant qui prepositi sunt ut prebeant exempla humilitatis : sic ut Danielis uaticinium uideatur esse completum. Ergo qui in Iudea est ad montes fugiat, et qui in tecto est, non descendat tollere aliquid de domo , etc. Proinde uos, qui in tecto Domini passer  solitarius extitistis, et agrum Dei uomere lingue uiriliter conscidistis, ad montes fugere nec oportet de plano aliquid tollere. Etsi Rome non est nunc Gregorius, est tamen Anglie Augustinus; et qui dedit ei signa et prodigia facere, dabit uobis pro Christi fide ad finem usque uiriliter certare : Fidelis est enim Deus, qui non patietur uos tentari supra id quod ferre potestis . Benedictionem autem uestram qua debui mente suscepi, bene sapientem, bene redolentem. Deo autem gratias agimus, quia saporosa sunt et odorosa que agitis, que dicitis, que datis. De uita autem uestra dicamus pariter, dicamus omnes : Gloria in excelsis Deo, et in terra pax hominibus bone uoluntatis . Rogo uos, orate pro me ut Simon me aliqua  parte corrumpere nequeat, et Deus ab hoc pelago ad portam salutis perducat.



EPISTOLA XLuII. ANSELMI AD PASCHALEM PAPAM.
[248 1Kb]

Auditis decretis Romani concilii, cui Anselmus interfuerat, rex de illis summum pontificem requirit; quid autem papa iudicauerit, sibi significari Anselmus petit.

Domino reuerendo, et Patri diligendo PASCHALI [249 1Kb] , summo pontifici, ANSELMUS, seruus Ecclesie Cantuariensis, debitam subiectionem et orationum assiduitatem.

Postquam reuocatus ad episcopatum redii in Angliam, ostendi decreta apostolica que in Romano concilio presens audiui; de qua re dominus  meus rex uestram requisiuit sanctitatem per legatum suum, et ego per epistolam meam uestrum inquisiui, secundum quod rem cognosceretis, consilium. Regi per litteras uestras respondistis, mihi uero minime; sed quoniam illi responsum quod illi sufficeret [250 1Kb] non dedistis, adhuc uestram pro eadem re adeunt quidam episcopi presentiam; et ego nostros mitto legatos, responsi uestri mihi relaturos sententiam, ne forte uidear alicui meo solo sensu uel propria uoluntate quidquam facere. Seruata igitur apud me reuerentia sedis apostolice, precor ut de  petitione quam uobis predicti episcopi exponent 385 quod melius et utilius sapientia uestra secundum Deum iudicauerit, disponatis; et quidquid illud fuerit, per legatos nostros me certum faciatis. Sicut enim non pertinet ad me absoluere quod ligatis, ita non est meum ligare quod absoluitis.



EPISTOLA XLuIII. ANSELMI AD EUMDEM.

Consilium in aduersis que iam per nouem annos passus est exspectat. Precaturque ut pallium electo Eboracensi episcopo concedat.

Domino et Patri reuerendo PASCHALI, summo pontifici, ANSELMUS, seruus Ecclesie Cantuariensis, debitam subiectionem.

Quanto studio mens mea pro sua possibilitate  sedis apostolice reuerentiam et obedientiam amplectatur, testantur multe et grauissime tribulationes cordis mei, soli Deo et mihi note, quas ab initio episcopatus mei continue iam per nouem annos, et in exsilio et episcopatu passus sum, quia eiusdem sedis subiectioni et obedientie inseparabiliter adhesi. A qua intentione spero in Deo quia nichil est quod me possit retrahere. Quoniam de his quibus excellentiam uestram requisiui per epistolam missam olim per Guillelmum, regis nostri legatum, nullum suscepi responsum, iterum ea necesse haheo repetere. De hoc quod inter regem et me est sufficere puto sapientie uestre quod in aliis litteris significo et quod per legatos nostros cognoscetis. De qua re non est humilitatis mee uestre sapientie  dare, sed ab ea exspectare consilium. Precor autem omnipotentem Deum quatenus ipse cor uestrum ad laudem et gloriam nominis sui et utilitatem Ecclesie sue dirigat, ut de uultu eius iudicium uestrum prodeat, et oculi eius in omnibus actibus uestris uideant equitatem. De archiepiscopo Eboracensi electo, sicut per episcopos qui cum eo sunt, poteritis agnoscere, supplex precor quatenus pallio propter quod uestram adit excellentiam, nobis eum confirmatum et gratia uestra honoratum remittatis. Credo enim quod non est in Anglia qui tantum possit in ecclesiasticis rebus prodesse; et spero in Deo, quia sicut a Deo accepit facultatem, habet etiam uoluntatem. Quedam alia que nostri legati uestre  paternitati ex nostra parte suggerent, precor ut audire atque ad ea respondere dignemini. Oramus ut Deus omnipotens sanctitatem uestram diu nobis conseruet.



EPISTOLA XLIX. ANSELMI AD MONACHOS CESTRENSES.
[251 1Kb]

De suorum monachorum profectu gaudet, et ad accuratam etiam in minimis obseruantiam hortatur.

Anselmus archiepiscopus, fratribus et filiis suis  karissimis monachis in Cestrensi cenobio S. Werburge commanentibus salutem et benedictionem Dei, et suam.

Benedictus Deus in donis suis, et sanctus in omnibus operibus suis, qui et uos [252 1Kb] facit et numero crescere et augmento religionis proficere. Quamuis enim de omnium seruorum Dei profectu gaudeam, in uobis tamen aliquid habeo speciale cur de uestro letari profectu debeam, quoniam per me Deus congregationis uestre est dignatus instituere principium, abbatem, dominum scilicet Ricardum, carissimum filium nostrum. Gratias igitur ago Deo pro gratia sua quam ostendit in uobis; et oro ut, sicut eadem gratia uos preuenire dignatus est, ita indesinenter subsequatur, quatenus nunquam uos de hoc ad quod  uos prouexit, permittat deficere, sed semper ad meliora donet proficere; quod pro certo ipse faciet, si non negligentes fueritis bona ad que iam peruenistis, seruare. Cum enim Dei sit sua gratia semper nos preuenire [253 1Kb] , nostrum est quod accipimus, eius auxilio studiose custodire. Nam quamuis nec habere nec seruare possimus aliquid, nisi per illum, perdere tamen et deficere non est, nisi ex nostra negligentia, que sepissime incipit a minimis, in quibus nos callidus hostis solet decipere, cum nobis persuadet ea non magni pendere. Inde namque sequitur illud damnum exsecrabile quod legitur, quia qui spernit modica, paulatim decidet . Certissimum namque est, quod in multis Ecclesiis experimento didicimus, quia in monasterio ubi  minima districte custodiuntur, ibi rigor ordinis monachorum inuiolabiliter permanet; ibi pax inter fratres, et in capitulo proclamationes conquiescunt; ubi uero minimi excessus negliguntur, ibi totus ordo paulatim dissipatur et destruitur. Si ergo de uirtute in uirtutem et de profectu ad profectum uultis [254 1Kb] ascendere, semper timete in singulis minimis Deum offendere. Non debetis considerare quam parua sit res quam contra prohibitionem facitis, sed quantum malum sit inobedientia quam pro parua re incurritis. Sola enim obedientia potuit hominem in paradiso retinere, unde per inobedientiam eiectus est; neque ad regnum celorum aliquis nisi per obedientiam perducitur [255 1Kb] . Pensate  quia si homo per unam solam inobedientiam in tantam miseriam quam patimur in hoc mundo proiectus est, quantum debeamus eam horrere et obedientie bono studere. In obedientia totus uigor bene uiuendi construitur, in eius negligentia destruitur. Abbati ergo uestro obedientiam non solum in opere, sed etiam in uoluntate per omnia exhibete [256 1Kb] , et ad inuicem pacem et concordiam per mutuam dilectionem habete; quam dilectionem sic [257 1Kb] nutrire et  seruare poteritis, si unusquisque non ut alius suam, sed ut ipse alterius uoluntatem faciat, studuerit. Otiositatem quoque sicut rem inimicam animarum a uobis excludite, et unusquisque consideret quia de singutis momentis uite nostre reddituri sumus Deo rationem. Cuicunque ergo Deus dat aliquam gratiam ad quamlibet utilitatem, ea utatur inquantum habuerit opportunitatem. Qui enim non utitur potestate benefaciendi quam habet, in die iudicii quasi non habens iudicabitur, et ab illo auferetur hoc ipsum quod habere uidetur, quia et premio quod mereri potuit carebit, et deinceps nullam alicuius boni operis potestatem in penis habebit. Quasi autem alii dabitur quod ab illo auferetur, quando illi qui bene operatur secundum quod [258 1Kb] accepit, premium.  augebitur, quia iuxta illum qui negligenter uixit, eius exemplo a bono opere non defecit. Gratias ago uobis quia pro me oratis, et oro ut ab hac caritate non desistatis.



386 EPISTOLA L. ANSELMI AD BERNARDUM MONACHUM.
[259 1Kb]

Pluris esse unicam uapulationem ex obedientia, quam innumeras ex proprio sensu.

ANSELMUS archiepiscopus, BERNARDO, monacho cenobii S. Werburge, salutem et orationem.

Audiui a domino abbate tuo quod maioris meriti iudicas cum monachus se aut uerberat, aut ab alio se uerberari postulat, quam cum in capitulo ex precepto prelati, non ex sua uoluntate uapulat [260 1Kb] . Quod non ita est sicut [261 1Kb] existimas. Illud enim iudicium  quod sponte sibi aliquis indicit, regale est; illud [262 1Kb] uero quod per obedientiam in capitulo sustinet, monachicum est. Alterum est ex [263 1Kb] sua uoluntate, alterum ex obedientia, nec ex sua uoluntate. Illud quod regale dico sepe sibi reges et superbi diuites fieri precipiunt, illud uero quod monachicum dico, non precipientes, sed obedientes suscipiunt. Regale tanto leuius est [264 1Kb] , quanto uoluntati sustinentis concordat. Monachicum autem tanto grauius quanto a uoluntate patientis discordat. In regali iudicio  ostenditur sustinens esse suus, in monachico probatur non esse suus. Nam quamuis rex aut diues. cum sponte uapulat, se peccatorem humiliter ostendat, nulla tamen alterius hommis iussione [265 1Kb] huic humilitati se patiens subderet, sed iubenti omnibus uiribus resisteret. Cum autem monachus ex sententia prelati in capitulo humiliter flagellis se subiicit, tanto maioris meriti hunc esse ueritas iudicat, quanto magis et uerius se quam ille humiliat. Ille namque se soli Deo humiliat propter peccatorum conscientiam, iste uero etiam homini, propter obedientiam. Humilior autem qui et Deo et homini propter Deum se humiliat, quam qui soli Deo et non humane iussioni se humiliat. Ergo si qui se humiliat, exaltabitur; qui se magis humiliat, magis exaltabitur.  Quod [266 1Kb] autem dixi, cum monachus uapulat, hoc a sua uoluntate discordare, non ita intelligas quasi nolit hoc obedienti uoluntate patienter portare, sed quoniam ex naturali appetitu carnis dolorem nollet tolerare. Quod si dicis : Non tam fugio publicam uapulationem [267 1Kb] propter dolores quos et secrete sentio quam propter uerecundiam, scito quia ille fortior est qui hanc quoque sustinere gaudet propter obedientiam. Certus ergo esto quia maioris meriti est una uapulatio monachi tolerata per obedientiam, quam innumerabiles accepte per propriam sententiam. Sed cum talis est monachus ut et semper habeat cor paratum sine murmuratione per obedientiam uapulare, tunc siue secrete, siue  publice uapulet, magni meriti eum debemus iudicare.



EPISTOLA LI. ANSELMI AD STEPHANUM ARCHIDIACONUM.
[268 1Kb]

Ut abbatissam et sanctimoniales Rumesei a superstitioso hominis defuncti, quem pro sancto habebant, cultu prohibeat.

ANSELMUS archiepiscopus, STEPHANO archidiacono [269 1Kb] salutem et benedictionem.

Mando uobis ut  eatis ad Rumesei, et dicatis, et dicendo precipiatis domne abbatisse [270 1Kb] et sanctimonialibus  ex nostra parte, et ex parte episcopi Wintoniensis, et uestra [271 1Kb] , ut si nolunt me prohibere illis diuinum officium facere, tunc ex toto prohibeant ut nullus honor, qui alicui sancto exhiberi debet exhibeatur ab illis, aut permittant ab aliquo exhiberi mortuo illi quem quidam [272 1Kb] uolunt pro sancto haberi. Filium autem ipsius mortui propellite a uilla, nec amplius conuersetur in illa.



EPISTOLA LII. ANSELMI AD GERARDUM ARCHIEPISCOPUM EBORACENSEM.
[273 1Kb]

Docet inducias suo assensu fuisse datas sacrilego qui mulierem uelatum in uxorem duxerat.

ANSELMUS, gratia Dei archiepiscopus Cantuarie, GERARDO, archiepiscopo Eboracensi, salutem.

 Notum facio, dilecte mi, reuerentie uestre, quia inducie de causa illius qui mulierem uelatam in coniugium sibi copulare presumpsit, quas dedit episcopus Lundonie uestra instantia, me fauente, in tantam infamiam conuerse sunt mihi, et uobis et omnibus quorum consensu date sunt, apud Lundonienses et apud omnes qui hoc audiunt, ut nullius hoc [274 1Kb] , nisi religioso carens pudore, si fugere ualet, tolerare queat. Desperant etiam ullum bonum aliquando prouenturum Ecclesie Dei per illos episcopos  qui in tam exsecrabilis sceleris protelationem consentire potuerunt. Quapropter decet nos, imo necesse est omnibus nobis qui in hoc consensimus [275 1Kb] , si tam indecenti improperio subiacere nolumus, quatenus dies eiusdem cause definiende constituatur celerius, in quo presentiam nostram et uestram, aut si hoc esse nequit, aliquam rationabilem ex nostra et similiter ex uestra parte personam adesse cupimus. Quem diem in octaua die Natiuitatis S. Dei genitricis Marie, quamuis nobis nimis longinqua propter predictam causam sit, tamen quia cognosco uos uelle interesse, ponimus. Quippe nec episcopus ad quem causa pertinet, uellet, si ego uellem, nec ego uellem, si ille uellet hoc differre diutius, si Deus nos ab omni impedimento defenderit.  Nam tantum post colloquium nostrum, didicimus de rei ueritate, ut si acceleramus quod differre proposueramus, nulla notandum hoc [276 1Kb] sit in tali negotio leuitate.





EPISTOLA LIII. HILDEBERTI CENOMANENSIS EPISCOPI AD ANSELMUM.
[277 1Kb]

Grates persoluit ob tractatum De processione Spiritus sancti contra Grecos scriptum et ad se missum.

uenerabili Cantuarie archiepiscopo, gloria et honore dignissimo, ANSELMO, HILDEBERTUS  , humilis  Cenomanorum sacerdos, salutem [278 1Kb] et orationes in Domino Iesu Christo.

Et dies letus et uultus solemnes cum tuo mihi Tractatu pariter, sanctissime Pater [279 1Kb] , accesserunt. Susceperam prius benedictionem tuam seruus ego, seruus tuus [280 1Kb] , et egit gratias Domino Deo, et tibi [281 1Kb] deuotus affectus [282 1Kb] , affectus meus. Humanum quidem fuit subuenire proximo per compassionis affectum [283 1Kb] ; sed diuinum, fidem defendere catholicam per inhabitantem in te Spiritum sanctum. Utrumque autem operatus est unus atque [284 1Kb] idem Spiritus, uolens tibi 387 uirtutum exuberare gratiam, quem sue processionis a Filio reseruabat defensorem. In maleuolam enim animam non poterat introire sapientia, nec habitare in corpore subdito  peccatis. Unde dignum fuit ut aduocatus ueritatis exemplum pretenderet [285 1Kb] religionis. Talis propterea [286 1Kb] pastoralibus excubiis congruebat, cui nichil deesset ad [287 1Kb] plenitudinem iustitie, nichil [288 1Kb] ad integritatem doctrine. Beatum sane pectus, quod uirtutum conuentus reuerendum [289 1Kb] sibi penetrale consecrauit. Inde uelut ex aditis diuina prodeunt oracula, nichilque aliud sacra labia [290 1Kb] profitentur quam celestis interpretem uoluntatis. Eorum me sepius recordantem stupor opprimit; et dum singula diligenter intueor, omnia Spiritui fateor ascribenda, cum [291 1Kb] Psalmista dicens : A Domino factum est istud, et est mirabile in oculis nostris . uale, sanctissime [292 1Kb] Pater, sciens [293 1Kb] quia desiderio desiderat anima mea te uidere, non egre latura uentos  aut pelagus, dummodo liceat consilium salutis accipere [294 1Kb] abs te, quod nusquam esse credo, nisi sit apud te.



EPISTOLA LIu. AD MONACHOS ALBANENSES.
[295 1Kb]

Hortatur monachos ad continuam sue regule obseruantiam. 

ANSELMUS, gratia Dei archiepiscopus Cantuarie, fratribus [296 1Kb] et filiis karissimis, domno priori, et aliis seruis Dei in monasterio Sancti Albani manentibus, salutem et benedictionem.

Gratias ago Deo, a quo est omne bonum, et uobis, qui seruatis eius donum, quia de uobis audio omne bonum. Memores enim uos esse monstratis quia oportet uos per multas tribulationes introire  in regnum Dei, et quia tentatio probat et tentat iustum, si diligat Deum, cum nulla uos aduersitas a custodia uestri ordinis prohibere potest. Sic enim exspectare secure potestis premium de quo dicitur: Beatus uir qui suffert tentationem, quoniam, cum probatus fuerit, accipiet coronam uite . Quanto ergo uos studiosius ad conseruandum monachicum ordinem insistere cognosco, tanto securius uos paterna monitione exhortor quatenus in bono proposito et in hoc ad quod uos Deus prouexit, perseueretis; et semper ad meliora, in spe diuini auxilii, proficere et nunquam deficere tentetis. Quod efficaciter poteritis efficere, si nulla minima uestri ordinis uolueritis contemnere, quoniam qui spernit modica, paulatim decidet . Deus uidet quid uobis expediat: si moram fecerit uos consolandi,  exspectate eum, quia non tardabit; ipse enim est adiutor in opportunitatibus, in tribulatione. Omnipotens Deus corda uestra in seruitio suo corroborare dignetur et consolari. Oro uos, orate pro me.





EPISTOLA Lu. MATHILDIS REGINAE ANGLORUM AD ANSELMUM
[297 1Kb]

Ut modice quotidianum relaxet ieiunium.

Domino et Patri reuerendo ANSELMO [298 1Kb] , prime sedis archiepiscopo, Hibernorum omniumque septentrionalium insularum que Orcades dicantur primati, MATHILDIS, Dei gratia, Anglorum regina, humillima eius ancilla, presentis uite cursu feliciter peracto, ad finem, qui Christus est, peruenire.

Quod quotidianum ieiunium iam uerteritis in naturam  ut nulli [299 1Kb] fere dubium, ita nec mihi est ignotum. Quodque magis admiror, plurium proborum frequenti relatione didici, et post longa ieiunia non natura postulante, sed quolibet e famulitio [300 1Kb] suadente, cibum sumere solitum. Hec etiam uos tanta frugalitate sumere non ignoro, ut magis nature, ius proprium demendo, uim fecisse quam legem soluisse uideamini. Unde cum multis, tum mihi maxime metuendum est ne tanto patri, cuius sum beneficiis o ligata, tam forti Dei athlete et humane nature uictori, cuius indeficienti uigore pax regni sacerdotiique dignitas firmata est atque defensa, tam fideli tamque prudenti Dei dispensatori, cuius sum benedictione in legitimum matrimonium sacrata, cuius ordinatione in terreni regni dignitatem sublimata, cuius precibus in celesti gloria, Deo annuente, coronanda,  corpus tabescat; fenestre uisus, auditus ceterorumque sensuum obturentur; uox spiritualium edificatrix raucescat; et que canorum ac dulce Dei uerbum decoro, quieto remissoque sermone dispensare consueuerat, id tanto remissius in futurum exsequatur, ut quosque aliquantisper a te remotiores audientia ipsius uocis priuatos, fructu etiam uacuos derelinquat, nolite igitur, bone Pater et sancte, nolite tam intempestiue corporis uiribus [301 1Kb] inedia destitui, ne orator esse desistatis. Quia, ut Tullius ait in lib. quem De senectute conscripsit: Oratoris munus non ingenii est solum, sed laterum etiam et uirium. Quo perditum ire festinat tanta animi tui celebritas, tanta memoria preteritorum futurorumque prouidentia, tot artes, tot scientie, tot inuenta, tanta rerum  humanarum notitia, diuinitatisque cum simplicitate prudentia. Considerate multitudinem talentorum que uobis diues Dominus uester dedit, quid commiserit, quid exigat. Deducite bonum in commune, quod deductum pulchrius elucescat, atque cum multiplici fenore reportetur ad Dominum. Ne fraudetis uobis ipsis inuicem; sicut necessarius est anime spiritualis potus et cibus, ita et corporalis. Comedendum igitur est uobis, et bibendum, quoniam. grandis uobis, Dei nutu, huius uite restat uia, grandis messis seminanda, sarculanda ac metenda, in horreo quoque Domini, quo fur non appropiet, collocanda; uidetis operarios in maxima messe paucissimos. In multorum labores introisti, ut multorum lucra reportes. Memento uero uos uicem Ioannis  apostoli et euangeliste cari Domino tenere, quem Dominus ipse superuiuere uoluit, ut uirginis matris uirgo dilectus curam gereret. Suscepistis gerendam curam matris Ecclesie, de qua quotidie periclitabuntur, nisi magna cura succurratis, fratres Christi et sorores, quos pretio proprii sanguinis redemptos ipse tibi commendauit. Pascite, o Pastor tanti Domini, gregem eius, ne pastus inops deficiat in uia. Sit uobis in exemplo sacer sacerdos Martinus, uir ineffabilis, qui, cum celestem requiem 388 paratam sibi preuideret, laborem tamen pro populi necessitate se non recusare dicebat. Noui quidem uos multorum exemplis, multis Scripturarum testimoniis ad ieiunium inuitari et confirmari; assidua quippe lectio uobis frequenter suggerit qualiter post ieiunium,  Eliam coruus, Eliseum uidua, Danielem angelus per Habacuc pauerit; qualiter Moyses tabulas, digito Dei scriptas, ieiunio accipere meruerit, fractasque per idem recuperauerit. Gentilium quoque uos exempla plurima ad parcimoniam inuitant. Nemo est enim qui ignorat uos legisse Pythagore, Socratis, Antisthenis frugalitatem, ceterorumque philosophorum, quos ut enumerare longum est, ita nec presenti opusculo necessarium. ueniendum est ergo ad noue legis gratiam. Christus iehsu, qui dedicauit  ieiunium, dedicauit et esum, uadens ad conuiuium nuptiarum, ubi in uinum aquam conuertit; ad Simonis epulas accedens, ubi a Maria septem demonibus eiectis, spiritualibus eam ferculis primo pauit; Zachei prandium non recusans, quem de potestate militie secularis retractum, ad celestem militiam uocauit. Audi, Pater, audi Paulum, Timotheum propter dolorem stomachi, uinum bibere suadentem, dicentemque: Iam noli aquam bibere, sed modico uino utere. Ecce Apostolus secundum discipulum a proposito dehortatur ieiunio. Cui enim dicit: Iam noli aquam bibere, aperte denuntiat eum nichil aliud quam aquam ante bibisse. Imitemini Gregorium, lassitudinem defectumque stomachi cibi potusque confortatione reuelantem, doctrine et predicationi  uiriliter indeficienterque insistentem. Facite igitur quod ille fecit, ut perueniatis ad quem peruenit, hoc est ad Iesum Christum fontem uite, montemque excelsum, cum quo de perenni gloria iam olim gauisus est, gaudet gaudebitque in secula seculorum. ualeat in Domino sanctitas uestra, meque fidelem uestram famulam uos toto cordis affectu diligentem orationibus adiuuare nolite desistere; et epistolam non fictam, sed fideli caritate et firma uobis a me missam suscipere, legere, audire atque exaudire dignemini.



EPISTOLA LuI. ANSELMI AD IDAM COMITISSAM.
[302 1Kb]

De filio a se commonito, et de prabenda Lamberti sui capellani.

ANSELMUS, seruus Ecclesie Cantuariensis [303 1Kb] , domine, et matri, et filie carissime, reuerende comitisse IDAE, salutem, et benedictionem Dei, et suam, quantum potest.

Charissima, uos salutat mea epistola; sed quotidie uos aspicit mea memoria, et spero in Deo quia nunquam illa de corde meo delebitur. Cum filio uestro locutus sum. et precatus sum eum de uobis, sicut intellexi oportere; et ipse mihi respondit se nichil libentius facere quam uoluntatem uestram implere. Dominus Lambertus capellanus uester, qui moratur in Anglia pro uestro seruitio, rogat, et ego cum illo rogo, ne aliqua occasione, donec ad uos redeat, perdat aliquid de prebende sue beneficio.  Precamur etiam ut hoc ipsum confratres eius canonicos precando moneatis. Quos simul nos ambo in hac schedula salutamus; et ut petitionem uestram admittant, etiam atque etiam rogamus. Omnipotens Deus uos ab omni aduersitate custodiat, et desiderium uestrum semper dirigat, accendat, et perficiat. Amen.



EPISTOLA LuII. ANSELMI AD MATHILDAM REGINAM ANGLORUM.
[304 1Kb]

Habet gratias pro muneribus et amica commonitione.

MATHILDAE, gloriose regine Anglorum, reuerende  domine, filie carissime, ANSELMUS archiepiscopus, debitum honorem, seruitium, orationes et benedictionem Dei, et suam, quantum potest.

Gratias magnas ago uestre largitioni, sed multo maiores, de qua munera procedunt, sancte dilectioni: que etiam mihi pia sollicitudine instat ut in alimentis sumendis corpori largius indulgeam, ne uox et uires ad curam iniunctam mihi deficiant. Nam quoniam auditis me pro ieiunio totius diei, etiamsi quotidie fieret [305 1Kb] , famem non sentire, timetis raucitatem et imbecillitatem mihi corporis euenire. Sed utinam tantum mihi sapientia et potestas que competit, suppeterent, quantum uox et uires quas habeo ad opus mihi iniunctum sufficerent. Licet sic possim sine famis molestia ieiunare, satis tamen passum,  et uolo cum debeo, quantum expedit, corpus alimentis recreare. Memor est benigna uestra dignatio in epistola sua quod per me sit uestra celsitudo in coniugium legitimum desponsata, et ad regni sublimitatem, me sacrante, coronata. uerum cum de me, qui huius rei minister tantum fidelis, quantum in me fuit, exstitit, hoc tam benigne, tanta gratia recolitis, satis estimari potest quantas Christo, qui huius doni anctor et largitor est, grates in mente persoluitis. Quas si recte, si bene, si efficaciter ipso actu uultis reddere, considerate reginam illam, quam de mundo hoc sponsam sibi illi placuit eligere. Hec est quam pulchram, et amicam, et columbam suam uocat in Scripturis, et de qua illi dicitur: Astitit  regina a dextris tuis . Hec est cui de eodem Sponso suo Christo dicitur: Audi, filia, et uide, et inclina aurem tuam, et obliuiscere populum tuum, et domum patris tui; et concupisset rex decorem tuum . Quanto enim secularium conuersationis, et patris sui, huius scilicet mundi, habitationem contemnendo obliuiscitur, tanto pulchrior conspectui Sponsi sui et amabilior cognoscitur. Hanc quantum dilexerit ipse probauit, cum se ipsum morti sponte tradere pro eius amore non dubitauit. Hanc, inquam, considerate quomodo exsulet peregrinus, et quasi uidua ad uirum suum cum ueris filiis gemit et suspirat, exspectans donec ille de regione longinqua ad quam abiit accipere sibi regnum, ueniat, et eam ad regnum suum transferendo, omnibus qui eidem amice bona uel mala fecerint,  prout quisque gessit, retribuat. Qui hanc honorant, cum illa honorabuntur; qui hanc conculcant, extra illam conculcabuntur; qui hanc exaltant, cum angelis exaltabuntur; qui hanc deprimunt, cum demonibus deprimentur. Hanc exaltate, honorate, defendite, ut cum illa et in illa sponsa Deo placeatis, et in eterna beatitudine cum illa regnando uiuatis. Amen. Fiat.



389 EPISTOLA LuIII. ANSELMI AD IDAM COMITISSAM.
[306 1Kb]

Gratias agit pro liberalitate suis legatis exhibita; et eius timorem in re salutis laudat, eamque a peccatis absoluit, iniuncta penitentia.

ANSELMUS, gratia Dei archiepiscopus, domine et matri, et filie carissime, IDAE comitisse, salutem et benedictionem Dei, et suam, si quid ualet.

Gratias ago celsitudini uestre pro benignitate et largitate quam legatis nostris nuper Roma redeuntibus exhibuistis, sicut mihi et omnibus nostris facere soletis. De hoc quod mihi per domnum [307 1Kb] Ioannem mandastis, nullam possum uestram culpam intelligere. Sed quoniam semper tutius est in [308 1Kb] huiusmodi magis timere quam confidere, laudo timorem  uestrum, quia beatus homo, qui semper est pauidus . Et beatus Iob dixit: uerebar omnia uerba mea . Solo igitur hoc amore, et mali quod contigit per malos homines dolore quem habuistis, credo uos Deo, quantum ad uos pertinet, satisfecisse. Quoniam tamen scio quid desideretis, oro Deum ut uos ab hoc et ab omnibus peccatis uestris absoluat, et ad glorie sue contemplationem perducat. Amen. Unum psalterium pro omnibus peccatis uestris dicite, secundum opportunitatem uestram.



EPISTOLA LIX. ANSELMI AD CLEMENTIAM COMITISSAM.
[309 1Kb]

Comitem laudat quod nullam daret inuestituram, quod comitisse consilio et prudentia factum celebrat. Et ut eadem uiro suo semper ipsa consulat Anselmus hortatur.


ANSELMUS, quamuis indignus, dictus archiepiscopus Cantuarie [310 1Kb] , domine et filie carissime, CLEMENTIAE reuerende comitisse, per diuturnam huius uite prosperitatem, eternam future mereri felicitatem.

Relatum mihi est quosdam abbates in Flandria sic constitutos ut comes uir uester nullam eis manu sua daret inuestituram. Quod sicut non sine eius prudenti clementia ita non esse estimo [311 1Kb] factum absque uestra clementi prudentia. Tanto ergo de hoc uestro bono opere gaudeo, quanto uos ambos uerius in Deo diligo. Cum enim ea que religionis Christiane sunt, concordi uoluntate facitis, ueros uos esse  filios Ecclesie sponse Dei et fideles aduocatos ostenditis. Non enim debent principes sponsam Dei, matrem suam, si Christiani sunt, estimare sibi datam [312 1Kb] in hereditariam dominationem, sed a Deo sibi commendatam, ut eius coheredes mereantur esse ad reuerentiam et defensionem. Rex enim erat, et quid ad principes pertineat intelligat, qui principes uolentes hereditatem sanctuarium Dei possidere, sic maledicebat: Deus meus, pone illos ut  rotam; et sicut stipulam ante faciem uenti ; et que proxime sequuntur. Non hec loquitur Dauid, sed Spiritus Dei Filii Dauid, qui dixit: Celum et terra transibunt, uerba autem mea non transibunt . Ad uos pertinet, reuerenda domina et filia carissima, ut hec et huiusmodi uiro uestro frequenter opportune, importune suggeratis; et ut non dominum, sed [313 1Kb] aduocatum; non priuignum, sed filium se probet esse Ecclesie, consulatis. Certe sic erit potestas placens Deo, et omnes actus eius dirigentur ab eo, et contra omnes eius aduersarios erit cum eo. Monete eum ut nunquam aduersetur legi Dei, quia qui illi subditi sunt, Scriptura, que non mentitur, asserit illos indubitanter inimicos esse Dei. Ne credat consilium contra  consilium Dei, quia Dominus reprobat consilia principum, consilium autem Domini manet in eternum ; et, sapientia huius seculi, stultitia est apud Deum . Consilium autem Domini est sacra Scriptura, et eorum quibus dixit: Qui uos audit, me audit ; et ad Christianam religionem instituta. Hec [314 1Kb] moneat, hec consulat, rogo, uiro suo comitissa Clementia, ut et ilum et illam ad regnum celorum subleuet diuina clementia. Sic fiat. Amen.



EPISTOLA LX. ANSELMI AD GERARDUM EBORACENSEM ARCHIEPISCOPUM.

Se non scripsisse litteras unde Anglie episcopi ipsum criminabantur.

ANSELMUS, seruus Ecclesie Cantuariensis, GERARDO,  reuerendo archiepiscopo Eboracensi, salutem.

Quamuis me talem nesciat mea conscientia qualem me pingit uestra prudentia, tamen non debeo esse ingratus, quia bona que me dicitis, quam erga me habetis, uobis persuadet beneuolentia. Quod me hortatur uestra dilectio ne patiar neque uelim uestram et sociorum uestrorum contumeliam, libenter accipio, nec sentio me aliquando eam aut quesiuisse aut uoluisse. Nam litteras illas, de quarum publicatione hoc estimatis contigisse, nec ego transcripsi, nec transcribendas alicui ostendi, nec aliquis per me. Denique cum uobiscum loquar, confido in Deo quia omnino me in hac re inculpabilem cognoscetis. uale.



EPISTOLA LXI. ANSELMI AD MONACHOS S. EADMUNDI.

Infractam monachorum in aduersis constantiam predicat.

ANSELMUS, archiepiscopus Cantuarie, fratribus et filiis karissimis monachis cenobii Sancti Eadmundi, salutem, et in tribulatione misericordie Dei consolationem.

Laudo uos et gaudeo quia nulla uiolentia uobis uiolentiam ingerentibus restitistis, sed solius Dei  tuitioni et dispositioni uos commisistis. Utique in hoc ipsi potius contra Deum quam contra uos uiolenti fuerunt, et uos magis ad Deum clamastis ut aspiceret et iudicaret quod illi contra eum uobis iniuste fecerunt. Non miremini, neque ultra modum turbetur cor uestrum, si tribulationes in hac uita patimini, quia scriptum est: Oportet nos per multas tribulationes introire in regnum Dei . Et gaudere debemus cum Apostolo in tribulatione, scientes quod tribulatio patientiam operatur, patientia probationem, probatio uero spem, spes autem non confundit . Et sperare debetis in Deo, quia fidelis est, nec patietur tentari supra quam ferre potestis. Dei gratia, non patimini propter aliquod crimen, quantum ad humanum pertinet iudicium,  sed propter iustitiam; illi uero super uos se ingerunt propter suam concupiscentiam. Cum stabitis pariter ante tribunal Christi, ubi recipiet unusquisque prout gessit in corpore, siue bonum, siue malum, liquet 390 quia uobiscum est in hac re iustitia, cum illis est malitia. Si Deus hec discernit in actione, utique discernet et in retributione. Consulo etiam uobis ut pater filiis, quatenus hec que patimini imputetis peccatis uestris secundum Dei iudicium, ut unusquisque uestrum discutiat conscientiam suam, et satisfaciat Deo per effectum penitentie et confessionem. Solet enim Deus multitudinem propter culpam paucorum flagellare. Quapropter unusquisque quod communiter patimini sibi imputet, et quantum in ipso est, clementiam Dei per satisfactionem  super se et super alios inuocet. Deus enim dicit: Reuertimini ad me, et ego reuertar ad uos . Omnipotens Deus sua uos protectione et defensione uisitet, et clementi consolatione letificet. Amen.



EPISTOLA LXII. ANSELMI AD WILLELMUM ARCHIDIACONUM.
[315 1Kb]

De non euulgandis Actis concilii Londinensis, nisi prius et iterum episcopis illa communicarit. Capitulorum interim sententias aliquas suggerit.

ANSELMUS archiepiscopus, WILLELMO archidiacono, dilecto suo, salutem et benedictionem.

Sententias capitulorum concilii expositas nolo uobis aut alicui ad presens mittere, quia, quando in  ipso concilio exposite sunt, non potuerunt ad plenum et perfecte recitari, propterea quia subito sine premeditatione ac competenti tractatione, sicut oportuerat, sunt prolate [316 1Kb] . Unde quedam uidentur addenda, et forsitan quedam mutanda, quod non nisi communi consensu cepiscoporum nostrorum uolo facere. uolo ergo eas dictare, et prius eisdem episcopis ostendere, cum primo conuenerimus, quam per Ecclesias Anglie dictate et exposite mittantur. Nomina tamen rerum de quibus ibi locuti sumus,  uobis mittimus, ut secundum quod recordati poteritis, nos de illis decreuisse sciatis [317 1Kb] . De illis qui ante excommunicationem uel post excommunicationem, nescientes eam factam, Sodomico peccato peccauerunt, par et similis erit [318 1Kb] sententia, si confitentes penitentiam petierint. Quam secundum discretionem uestram dabitis, considerantes etatem, peccati diuturnitatem, et utrum habeant uxores, an non; et secundum quod uideatis eos penitere, et deinceps integram correctionem promittere. Considerandum etiam est quia hactenus ita fuit publicum hoc peccatum, ut uix aliquis pro eo erubesceret; et ideo multi magnitudinem eius nescientes, in illud se precipitabant. Illi uero qui post excommunicationem cognitam se peccato contaminauerunt, grauiori  sunt multandi penitentia. Quam etiam in uestra discretione secundum predictas causas ponimus. De his qui tonderi nolunt, dictum est ut ecclesiam non ingrederentur; non tamen preceptum est ut, si ingrederentur, cessarent sacerdotes, sed tantum annuntiarent illis quia contra Deum et ad damnationem suam ingrediuntur. De calceamentis laicorum nichil decreuimus, sed tantum clericorum. De archidiaconibus et canonicis, qui uxores suas derelictas extra domos suas in maneriis suis ponunt; existimo interim, donec aliud statuatur, tolerandum, si certam promissionem fecerint se nullam conuersationem cum illis habituros, nec sine legitimis testibus locuturos  . De presbyteris qui timore non audent feminas suas relinquere, quod statutum est in  concilio, seruabitur, quia quandiu eas aliqua occasione tenebunt, nec missas celebrabunt, nec legales erunt, sed tantum usque ad initium Quadragesime, si habuerint qui pro illis caste in ecclesiis seruiant, beneficiis ecclesie non priuabuntur. Illos autem qui presbyteros propinquas suas dimittere prohibent, sicut eos qui contra Deum et contra Christianitatem agunt, arguite, et totum peccatum fornicationis presbyterorum illis imputandum ostendite, et nostram et omnium [319 1Kb] cepiscoporum nostrorum excommunicationem illis promittite.



EPISTOLA LXIII. ANSELMI AD BURGUNDIUM ET UXOREM EIUS RICHERAM.
[320 1Kb]

Ut future uite sint memores, et ad illius amorem sese inuicem accendant.

ANSELMUS, seruus Ecclesie Cantuariensis, suis karissimis BURGUNDIO, et uxori eius RICHERAE, salutem, et benedictionem Dei.

Qualiter me habeam nuntius uester melius poterit uobis uerbis ostendere quam ego scribere. Nihil autem tantum me delectat mandare uobis, quantum  ut curam habeatis de uobis. Exonerauit uos Deus, abstulit uobis omnem occasionem amandi hoc seculum, et dedit uobis omnem opportunitatem amandi salutem uestram. Ponite quotidie ante oculos uestros finem uestrum. Cogitate intentissime cuius erunt et quid uobis proderunt [321 1Kb] que post uos remanebunt. Cogitate quo ibitis, quid uobiscum portabitis, quid ibi quod [322 1Kb] premissum sit a uobis inuenietis. Certe non portabitis uobiscum nec inuenietis ibi aliud quam merita uestra, siue bona siue mala. uidete  que merita premisistis. Si plura bona quam mala, gaudere potestis. Si [323 1Kb] plura mala quam bona, quod non puto, multum [324 1Kb] debetis timere, presertim cum multum necesse sit homini uolenti saluari habere multo plura [325 1Kb] bona merita quam mala. Hec cogitate, hec inter uos die ac nocte, in secreto et in publico, tractate; hec sint colloquia uestra inuicem: Domine mi, amica mea, quid facimus? quid tardamus? prope est ultima dies nostra. Quodmodo expendimus uitam nostram? quomodo satisfacimus  Deo pro peccatis nostris? Preparemus nos, quasi uideamus in proximo diem uocationis nostre: et ita aptemus, ut securi eamus ad iudicium; quia recepturi sumus sine dubio, prout gerimus in hac uita, siue bonum siue malum. Deus nos iunxit in hac uita, faciamus ut nos simul iungat in eterna uita; et uideamus ibi prolem nostram, quam sibi Deus iam assumpsit. Hec sunt uestra studia, hec sollicitudo, hec suspiria uestra. Quod mando uobis per nuntium istum, ne ueniatis ad me, nisi a me mandati per [326 1Kb] sigillum meum; uobis dico, domine et frater carissime Burgundi, suscipite bono animo, si me amatis. Omnipotens Deus regat corda uestra, et dirigat ad gaudia eterna. Amen





391 EPISTOLA LXIu. HUGONIS LUGDUNENSIS ARCHIEPISCOPI AD ANSELMUM.
[327 1Kb]

De incolumi suo reditu ex Hierosolymis.

Desideratissimo Patri suo ANSELMO, uenerabili Cantuariensium archiepiscopo; HUGO Lugdunensis Ecclesie seruus, salutem.

Sanctitati uestre notum esse uolumus, meritis et intercessoribus uestris id obtinentibus, nos Hierosolymis incolumes rediisse. Quod uobis idcirco notificare dignum duximus, quoniam id uobis non ingratum fore credimus [328 1Kb] . Audiuimus autem a rege Anglorum uos nimium inquietari, et multa contra Deum eiusque Ecclesiam ab eo inconsulte agi; unde diuinam nos oportet implorare clementiam ut inimicos  uestros, imo sancte [329 1Kb] Dei Ecclesie perturbatores conuertat, et uestre sancte obedientie subiiciat. Quod si, peccatis nostris exigentibus, id ad presens fieri non poterit, et, persecutione ingruente, uos cedere, aut etiam locum mutare, necesse fuerit, sanctitatem uestram submissis precibus exoramus ut ad puerum uestrum declinare non dedignemini, et ad domum uestram, que uestra fuit, et que modo uestra est, et de die in diem semper melius uestra erit. Quod non solum nos, sed et commissa nobis Ecclesia humiliter implorat, que sanctissimis orationibus uestris nobiscum deuotissime se commendat, et ad obsequium uestrum promptissima, faciem uestram uidere desiderat. Presentium gerulum, Eluredum nomine [330 1Kb] , uobis commendamus. Qui ab  Apulia usque Lugdunum [331 1Kb] nobiscum ueniens, fideliter nobis seruiuit.



EPISTOLA LXu. ANSELMI AD HUMBERTUM COMITEM ET MARCHIONEM.
[332 1Kb]

Gaudet de acceptis eius litteris, simulque beneficia ab illo in se collata perstringit. Et ut Ecclesiam tueatur, non uero illi dominetur, admonet.

Suo reuerendo, et carissimo Domino UMBERTO [333 1Kb] , comiti, et marchioni, ANSELMUS seruus Ecclesie Cantuariensis, fidele seruitium cum orationibus.

Litteras a dignatione uestra mihi directas magno gaudio suscepi, quoniam honore, et amore, et opulentia bone uoluntatis plenas inueni. Quantus enim mihi est honor, cum uestra celsitudo, cuius se homines gaudent esse parentes mei, dignatur dicere me sibi consanguinitate [334 1Kb] copulari; quantus uero amor intelligitur, cum de tam longe mihi studet  scribere se de bonis que de me audit ualde gratulari! Quantum etiam uoluntas eius bona in his que Dei sunt coram Deo ferueat, aperte monstratur cum de bonis que sola fama de longinquo regno audit, ad magnum gaudium et letitiam excitatur. Utique licet ea que de me uel de actibus meis bona referuntur, debeant, quantum in me est, nulla aut fere nulla iudicari, uestra tamen beneuolentia [335 1Kb] non minori quam si uera essent apud iustum Iudicem gratia meretur remunerari. Tantam utique gratiam uestram nescio me aliquo seruitio meruisse, nisi quia, ut uerum fatear, uestram prosperitatem [336 1Kb] uestrosquo successus scio me semper, etiam antequam uos uidissem, non ficto corde dilexisse. Memor enim me naturaliter a progenitoribus, uobis, ut Domino, debitorem  esse, nunquam passus sum cordi meo uestrum amorem deesse. Nec sum oblitus quia cum Romam tenderem, benigna uestra largitas Lugduni prompta fuit me conducere atque necessaria quelibet impendere. Qui amor multum creuit cognita per multos uestra uita et probitate, quia ad seruandam pacem ac iustitiam cum pietate utimini uestri principatus potestate. Quem etiam ualde maiorem habere me deinceps debere intelligo, quia hoc uestra mereri dignatur erga me dilectio. Quamuis non egeat uestra bona intentio nostra admonitione, ad me tamen pertinet ut epistola mea ad uos non sit sine aliqua exhortatione. Sicut enim ignem uento agitatum uidemus exardescere, ita bona uoluntas per exhortationem ad meliora se solet accendere. uidetis, mi  carissime domine, qualiter mater nostra Ecclesia Dei, quam Deus pulchram, amicam et dilectam sponsam  sam uocat, a malis principibus conculcatur; quomodo ab his quibus ut aduocatis ad tuitionem a Deo commendata est, ad eorum eternam damnationem tribulatur; qua presumptione in proprios usus ipsi usurpauerunt res eius, qua crudelitate in seruitutem redigunt libertatem eius, qua impietate contemnunt et dissipant legem et religionem eius. Qui cum dedignantur  apostolici decretis  esse obedientes, Petro utique apostolo, cuius uice fungitur, imo Christo, qui Petro commendauit suam Ecclesiam, se probant esse inobedientes. Querant igitur qui uicarii Petri, et in eo Petri et Christi, decreta Christiana [337 1Kb] contemnunt, alias regni celorum portas, quia certe per illas non introibunt quorum claues  Petrus apostolus portat. Omnes namque qui nolunt subiecti esse legi Dei, absque dubio deputantar inimici Dei. Ergo, mi domine, ne putetis Ecclesiam que in uestro principatu est uobis esse datam in hereditariam dominationem, sed in hereditariam reuerentiam et in tuitionem. Eam ut matrem uestram amate, ut sponsam et amicam Dei honorate. Qui enim illam conculcant, extra illam cum demonibus conculcabuntur; et qui illam glorificant, in illa et cum illa inter angelos glorificabuntur. Reuerendam dominam meam, uxorem uestram, cum prole uestra saluto, quibus uobiscum nostras Ecclesie nostre orationes in uera caritate [338 1Kb] concedo. Omnipotens Deus sic uos in hac uita dirigat et protegat, ut in  futuro ad eternam beatitudinem prouehat.



EPISTOLA LXuI. ANSELMI AD BURGUNDIUM ET RICHEZAM UXOREM EIUS.
[339 1Kb]

Hierosolymam profecturum, quid sit acturus, monet. Ut generalem omnium ab infantia peccatorum confessionem premittat : et ita res suas disponat ut uxorem non sine auxilio et consilio relinquat.

ANSELMUS gratia Dei archiepiscopus Cantuarie, fratri, et amico dilecto, BURGUNDIO, et uxori eius, sorori sue RICHEZAE, salutem et benedictionem Dei, et suam, quantum potest.

Mandastis mihi, domine et amice carissime Burgundi, uos uelle ire Hierosolymam pro seruitio Dei et salute anime uestre, et hoc uos uelle facere concessione mea, et filii uestri, mei nepotis, Anselmi. Gaudeo de uestra bona uoluntate, et consulo et  precor, ut si hanc uiam faciatis, nec uobiscum peccata que fecistis portetis, nec domi peccatum relinquatis; et ut deinceps uoluntatem bene uiuendi, sicut uerus Christianus uestri ordinis, habeatis. Facite confessionem omnium peccatorum uestrorum nominatim ab infantia uestra, quantum recordari potestis. uidete ne peccatum habeatis super uxore uestra, cuius bonitatem 392 uos melius cognoscitis [340 1Kb] quam ego; sel ita remaneat, ut sit non sine [341 1Kb] auxilio et consilio, quidquid Deus de uobis faciat; nec expellatur a domo et honore uestro, contra uoluntatem suam quandiu ipsa uiuet, ut possit Deo seruire pro salute corporis et anime uestre, et pro anima sua et filiorum uestrorum. Disponite totam rem uestram, sicut  faceretis si in presenti uos moriturum et Deo redditurum  rationem de tota uita uestra sciretis. Nostram licentiam queritis. Dei licentiam, et consilium, et auxilium, et protectionem, oro Deum ut in omnibus semper et ubique habeatis. Tibi dico, soror mea carissima, conuerte totam intentionem tuam et totam uitam tuam ad seruiendum Deo; et quod Deus abstulit tibi omnem delectationem huius uite, crede quia ideo fecit ut in illo solo delecteris : illum ama, illum desidera, illum cogita, illi serui omnibus horis in omnibus locis. Omnipotens Deus uos semper ambos benedicat.



EPISTOLA LXuII. ANSELMI AD RICHERAM.
[342 1Kb]

Quod nec in Angliam tuta conscientia redire possit, nec in ea pacifice uiuere. Quodque filius eius, nepos suus, sacratus sit.


ANSELMUS, archiepiscopus Cantuarie, sorori sue carissime, RICHERAE, salutem et Dei in omnibus tribulationibus eius consolationem.

Scio, soror dilectissima, quia, excepto uiro [343 1Kb] uestro, non est homo in mundo cuius salutem et prosperitatem tantum nosse et audire desideretis, quantum meam, et filii uestri Anselmi qui mecum est; ego enim sum unicus frater uester, et ille unicus filius uester. De his que erga nos sunt, legati nostri plenius uos docere poterunt uiua uoce quam ego per litteras. Sciatis tamen quia filius uester, nepos meus carissimus, postquam a uobis discessit, longam et grauem egritudinem passus, tandem, Deo miserante, integram sanitatem recepit. De me uero  dico quia sanus corpore sum; sed in magnis tribulationibus uersatur cor meum. Ita ut nec Angliam audeam propter timorem Dei fugere; nec in ea possim in ulla pace, aut tranquillitate, aut quiete uiuere. Quotidie ita est cor meum suspensum, uelut in proximo sim exiturus; sed quomodocunque sit de me, de uobis gaudeo, quia nuntii uestri mihi retulerunt uestram salutem et prosperitatem. Quoniam autem et prosperitas et aduersitas huius uite breues sunt et transitorie, istas contemnamus, et eternam aduersitatem fugere, et perpetuam prosperitatem mereri bene uiuendo [344 1Kb] contendamus. Cum ergo, soror carissima, in hac uita non habeatis in quo cor uestrum possit delectari, conuertite illud totum ad  Deum, ut in futura uita de illo possit letari. uale. Si uir uester redierit, et ad me uenire uoluerit, mando ut nullo modo ueniat.



EPISTOLA LXuIII. ANSELMI AD GUILLELMUM ARCHIEPISCOPUM ROTHOMAGENSEM.
[345 1Kb]

Ut reuocet abbatem S. Edmundi ab abbate S. Ebrulfi intrusum; et illi Ecclesie res et homines, quibus iniuste spoliata est, restituantur.

Domino et Patri reuerendo, archiepiscopo Rothomagensi, GUILLELMO, ANSELMUS, seruus Ecclesie Cantuariensis, fidele seruitium cum orationibus.

Clamauimus, et iterum clamauimus, et adhuc clamamus ad Deum [346 1Kb] , et ad uos, et ad totam Ecclesiam Northmannie, maxime ad episcopos et abbates, et omnes religiosas personas, de abbate cenobii Sancti Ebrulfi, qui quemdam suum insipientissimum iuuenem, professione monachum in uita, ita, sicut iam uobis scripsimus, inordinate et  irreligiose in ecclesia Sancti [347 1Kb] Edmundi pro abbate ingessit. uidete ne nobis necesse sit, ut familiariter reuerendo meo Patri loquar, clamare ad Deum de uobis, ad quem pertinet hoc corrigere, si contemnitis. Dicit, ut mihi relatum est, idem abbas illum non esse suum monachum, sed de Sancto Seuero. Sed secundum quod ipse in Anglia confessus est, sicut ab audiente didici, professus est ecclesie sue, et ideo non est uerum [348 1Kb] quod negat eum suum esse monachum. Denique ipse, quomodocunque sit de professione, ipse, inquam, Ecclesiam impediuit. Ipsum cogite, quantum ad uos pertinet et quantum potestis, ut eam expediat. Nimis chare uendidit nobis lupulum suum, ecclesiam rebus suis, et homines ecclesia sua, uiolentia, illis nolentibus sine  quorum consensu fieri non debuit, spoliauit, et talem monachum, qualem sepe uobis ostendi, in eamdem ecclesiam immisit; et ad iniuriam Dei, et contumeliam monachici ordinis, ibi dimisit. Obsecro, facite ut reddat ecclesie quos abstulit, et recipiat quos intulit. ualete.



EPISTOLA LXIX [349 1Kb] . ANSELMI AD PASCHALEM II PAPAM.

Protestatur Gualonem abbatem esse dignum episcopatu.

Reuerendo domino et Patri PASCHALI, summo pontifici, ANSELMUS, seruus Ecclesie Cantuariensis, debitam subiectionem, et fideles orationes.

Ecclesia Beluacensis [350 1Kb] uestro consilio directa,  et auctoritate roborata  , domnum Gualonem abbatem Ecclesie Sancti Quintini elegit, et electum desiderat sibi constitui episcopum. Est enim, in  quantum humana potest iudicare cognitio, sic aptus et utilis ad hoc in omnibus que in eligendo episcopo consideranda sunt, ut melior et aptior in eadem Ecclesia inueniri nequeat. Sed quoniam desideranti nichil sufficit, donec quod desiderat assequatur, non est contenta eadem Ecclesia suis precibus, sed et aliorum, quos suum desiderium apud uestram celsitudinem adiuuare posse existimat, auxilium studiose postulat. Est enim experta in preteritis temporibus et in simili negotio multos esse quorum consuetudo est malum dicere bonum, et bonum malum, et querere plus que sua sunt quam que Iesu Christi; et qui acuunt linguas suas sicut serpentes : quos timet ne simulata columbina simplicitate suo ueneno bonum inceptum inficere et annichilare  393 contendant. Quamuis igitur longe nunc sim ab illa, tam propter familiarem [351 1Kb] dilectionem quam inuicem habemus, et propter notitiam, instant mihi quatenus quid de eiusdem uiri testimonio sentiam, sanctitati uestre fideliter suggeram; et quantum in me est, apud eam, ut quod desiderant nulla occasione annichiletur, precibus, quibus possum, efficiam. De persona itaque quam eligunt, secundum conscientiam meam loquor, quia in predicta Ecclesia ad episcopatum nec meliorem, nec equalem inueniri posse intelligo, nec aliquid de illo aut fama, aut experimento, quod eius obstet electioni, aliquando sensi; sed multa que eius electionem approbant, experimento et fama cognoui. Quapropter licet de uestra auctoritate, quod ex uobis est, non dubitemus, tamen quibus possumus  mente ad uestigia uestra prostrati precibus flagitare presumimus quatenus eidem Ecclesie post multas,  quas nostis, tribulationes quas passa est, misericordia uestra subueniat, et quod bene inceptum est sine dilatione perficiat. Omnipotens Deus diu nobis uestram paternitatem in prosperitate conseruet. Amen.



EPISTOLA LXX. ANSELMI AD ATHELIZ ABBATISSAM WINTONIENSEM.
[352 1Kb]

Non esse tristandum de Wintoniensi episcopo propter iustitiam expulso.

Anselmus archiepiscopus matri reuerende, et filie carissime ATHELIZ [353 1Kb] , abbatisse Wintoniensi, salutem et benedictionem.

Qualiter et cur dominus Willelmus electus episcopus de Anglia exeat non est opus hic scribere, quia per multos alios hoc potestis cognoscere.  Quanto autem gaudio et cum quanta gratiarum actione, quia hunc honorem illi facit Deus, suscipere debetis, religio et prudentia uestra intelliget, si intente consideratis  . Maior enim gloria et laus est illi apud Deum et bonos homines quia spoliatur et expellitur pro iustitia, quam si omnibus [354 1Kb] diuitiis et omni mundana possessione ditaretur, uiolata iustitia. Gaudeant igitur et exsultent amici eius, quia nulla uiolentia, nullo timore potuit superari, nec ulla cupiditate a ueritate separari. Hec sit uestra de eius expulsione consolatio, et ad hoc ut Deus illum corroboret et consoletur uestra quotidiana sit oratio. Saluto et benedico filias uestras, et meas, quantum possum. ualete.



EPISTOLA LXXI.
[355 1Kb]

Oratorii uilleque suburbane monachis Cantuariensibus ab Anselmo reddite, diploma.

Ego ANSELMUS, sancte Dorobernensis Ecclesie  archiepiscopus, reddo monachis eiusdem Ecclesie medietatem altaris Christi, quam in manu mea habebam post mortem predecessoris mei Lanfranci archiepiscopi, qui eis aliam medietatem cognita ueritate quod ad illos pertineret, in uita sua reddiderat. Similiter manerium quod Sistede uocatur eisdem monachis reddo, quoniam ad res eorum pertinere et pertinuisse scitur. Testes Willelmus Ecclesie Christi archidiaconus, Haimo uicecomes, Haimo filius [356 1Kb] uitalis, Robertus filius Watsonis [357 1Kb] , Wimundus homo uicecomitis, Radulfus nepos episcopi Gundulfi, et alii plures.



EPISTOLA LXXII. ANSELMI AD SAMUELEM DUBLINAE CIuITATIS EPISCOPUM.
[358 1Kb]

Ipsum reprehendit quod res Ecclesie sue pro libito det extraneis, et monet ut eas restituat.

Anselmus archiepiscopus Cantuarie, uenerabili fratri  , Samueli Dubline ciuitatis episcopo, salutem.

Audiui quod libros, et uestimenta, et alia ornamenta Ecclesie, que dominus Lanfrancus archiepiscopus dedit auunculo tuo domino Donato episcopo ad opus Ecclesie cui tua fraternitas presidet, tu, pro uoluntate tua, exponis et ea extraneis das. Quod si uerum est, miror cur ita facias, cum ipsa ornamenta non ei, sed Ecclesie data sint, sicut fratres Cantuariensis Ecclesie filii attestantur : unde moneo, et monens rogo te, quatenus si aliquid de predictis rebus extra Ecclesiam datum est, celeriter illud restitui facias. Item audiui quod monachos qui in ipsa Ecclesia ad seruiendum Deo  congregati [359 1Kb] erant expellas et dispergas, nec redire uolentes ullatenus recipere uelis. Quod si ita est, non te decet; officii siquidem tui scitur esse magis dispersa congregare, quam congregata dispergere. Quapropter mando tibi ut si aliqui abiecti sunt, et redire uolunt, seseque in Dei seruitio sub obedientia custodire, eos suscipias; et saluti eorum per paternum  affectum studiose intendas, nisi, quod absit! huiusmodi causa in illis obsistat que hoc fieri omnino prohibeat. Preterea audiui quia facis portari crucem ante te in uia. Quod si uerum est, mando tibi ne amplius hoc facias, quia non pertinet nisi ad archiepiscopum a Romano pontifice pallio confirmatum; neque decet te ut ulla presumptione insolite rei te notabilem et reprehensibilem hominibus ostendas. uale.



EPISTOLA LXXIII. ANSELMI AD PASCHALEM PAPAM.
[360 1Kb]

Obnixe deprecatur ut fiat certior de ratione inuestiturarum ecclesiasticarum.

Domino et reuerendo PASCHALI, summo pontifici, ANSELMUS, seruus Ecclesie Cantuariensis, debitam  subiectionem et fidele seruitium.

In primis quantas mea potest humilitas celsitudini uestre gratias agit, quia legatos nostros tam benigne et honorifice suscepistis et tractastis, ut in hoc me de pietate uestra ultra meritum posse confidere, cognoscam. Chartam quam mihi a uestra maiestate attulerunt, ea qua debui reuerentia suscepi; sed rex Anglie nec eam uidere, nec illam quam illi misistis, uoluit mihi ostendere. Nam archiepiscopus Eboracensis et alii duo episcopi [361 1Kb] cum quibus legati nostri uestre se exhibuere presentie, redeuntes aliud uiua uoce retulerunt quam scriptura charte mihi precipiebat. Asserunt enim publice in ea ueritate quam seruare debent episcopi, uos secrete  uerbis per eos mandasse regi quia si in aliis recte ageret, inuestituras Ecclesiarum nec prohiberetis, nec excommunicationi subiiceretis si eas faceret, sed hoc charte nolebatis committere, ne forte alii principes, quibus hoc ipsum interdicitur, occasionem conquerendi inde possent accipere. Mihi quoque ex uestra parte in eadem episcopali ueritate dixerunt ut illis de hac re crederem et eorum consilio me  committerem. Ad quod si nollem acquiescere,394 rex etiam me contradicente ex uestra auctoritate incunctanter, quod non prohibeatis, secundum libitum suum efficeret; et si in hoc quod charta uestra mihi iubebat, persistere uellem, me absque dubio de regno suo expelleret. Tandem cum nec litteris uestris uellem non credere, nec tandem episcoporum assertionem uestram preferentium auctoritatem auderem contemnere, quoniam in utraque parte gladius mihi uibrabatur inobedientie, eorumdem episcoporum consilio inducias petii, donec a uestra excellentia huius rei certitudinem acciperem, me tamen nullatenus assensum prebente ut aliquid contra decretum concilii Romani fiat, sed tantum tolerante, nec aliquem interim inobedientie nota  damnante, si fiat. Sic itaque rex uestra, ut putat, auctoritate episcopatus dat atque abbatias. Mente igitur ad uestra uestigia prouolutus, quanto possum affectu, in magna angustia positus obsecro ut apostolicam erga animam meam experiar in uobis esse pietatem, et ad hoc impetrandum totius Romane religionis supplex inuoco caritatem. Non timeo exsilium, non paupertatem, non tormenta, non mortem, quia ad hec omnia Deo confortante, paratum est cor meum pro apostolice sedis obedientia et matris mee Ecclesie Christi libertate. Certitudinem tantum quero, ut sciam absque omni ambiguitate quid auctoritate uestra tenere debeam. Audiui in Romano concilio a uenerabilis memorie domino Urbano excommunicari reges et omnes laicos,  inuestituras et res Ecclesiarum dantes, et ab illis accipientes, et qui propter hoc eorum homines fiunt, et eos qui accipientes consecrant [362 1Kb] . Aut ergo, si sanctitati uestre placet, hanc excommunicationem in Anglia absoluite, ut in ea possim manere sine anime mee periculo, aut eam uos seruare uelle quidquid mihi inde contingat, uestris litteris significate; aut si quid discretioni uestre placet excipere, eadem certitudine nominatim quid illud sit intimate. De illis quoque qui intra predictas inducias inuestituras prohibitas accipiunt et qui eos conseerant, quid mihi faciendum sit uestra instrui iussione desidero. In his que per latores presentium extra hanc chartam paternitati uestre suggero, ut  preces nostras dignetur non spernere suppliciter expostulo.





EPISTOLA LXXIu. PASCHALIS PAPAE AD ANSELMUM.

Ad precedentem responsio.

PASCHALIS episcopus, seruus seruorum Dei, ANSELMO Cantuariensi, uenerabili fratri et cepiscopo, salutem et apostolicam benedictionem.

Suauissimas dilectionis tue suscepimus litteras, etc. uide in Paschali II, ad an. 1118.



EPISTOLA LXXu. ANSELMI AD CONNIUM AMICUM SUUM.
[363 1Kb]

Tres superbie modos explicat, et subdiuidit.

ANSELMUS, seruus Ecclesie Cantuariensis, dilecto amico suo, domino CONNIO [364 1Kb] , salutem.

Exigit caritas uestra ut de tribus illis modis superbie, de quibus uobis locutus sum, duos qui a memoria uobis exciderunt, per epistolam nostram commemorem. Tres quidem illos esse dixi : unum in estimatione, id est, quando aliquis altius existimat [365 1Kb] de se quam debeat; contra quem dicitur : Noli altum sapere, sed time . Et quem negat in se fuisse, qui dicit [366 1Kb] : Domine, non est exaltatum cor meum , et que sequuntur. Alius est in uoluntate, quando aliquis altius se uult  tractari aliquo modo quam debeat; contra quem dicitur : 395 Quomodo potestis credere, qui gloriam queritis ab inuicem? Et : Diem hominis non desideraui, tu scis. Alius est in opere; contra quem dicit Dominus : Cum inuitatus fueris ad nuptias, non discumbas in primo loco. Iste est quando homo seipsum tractat altius quam debeat. Contra singulos istos modos plura inueniuntur dicta in sacra Scriptura, si inquirantur. Contra omnes dicitur : Qui se exaltat, humiliabitur . Et : Superbis Deus resistit. Et multa alia. De his tribus, quando singula queque sola est, illa leuior que in solo opere est [367 1Kb] , quia non fit nisi per ignorantiam; et tamen quia uitium  est, corrigendum est. De aliis duabus illa que est in sola uoluntate damnabilior est, quia scienter peccat. Illa uero que est in etimatione, sola insanabilior est, quia non se ostendit et iusta sibi uidetur. Si ergo iste tres superbie singule considerentur, tres simplices possunt dici superbie; si uero bine et bine intelligantur, tres duplices inueniuntur. Si uero tres simul coniungantur [368 1Kb] , erit una triplex; et si erunt septem, tres simplices, tres duplices, una triplex; et si erunt septem, tres simplices, tres duplices, una triplex. Contra istas superbias sunt membra humilitatis, id est, ut humiliter quis sentiat de se, et quantum ad tractatum et conuersationem aliorum, humiliter uelit de se, et ipse humiliter tractet se. Pro singulis modis superbie dicitur homo superbus; sed pro singulis membris  humilitatis, uel pro duobus, nisi omnia membra simul sint, non dicitur homo humilis; sicut uno membro languente, dicitur homo eger; sanus autem non dicitur, nisi sanus omnibus membris. Hec breuiter commemoraui caritati uestre. Que si prudentia uestra sepius retractauerit, plenius ea intelliget quam hic dicta sunt. ualete et orate pro me, ut sicut Deus dedit mihi superbiam et humilitatem intelligere, sic mihi det illam cauere, et istam acquirere. Salutate dominum et amicum nostrum  reuerendum episcopum Atrebatensem ex parte nostra.



EPISTOLA LXXuI. ANSELMI AD ERNULFUM PRIOREM ET MONACHOS CANTUARIENSES.

Carnoti, ubi a comitissa et ab episcopo exceptus est, scribit de itineris sui prosperitate, et Cantuarienses ut religiosi instituti sint tenaces, hortatur.

ANSELMUS, gratia Dei archiepiscopus Cantuarie, dilectissimis filiis et fratribus domno ERNULFO priori, et aliis in Ecclesia Christi Cantuarie Deo seruientibus, salutem et benedictionem Dei, et suam, quantum potest.

Qualiter me habeam et quid agam dilectioni uestre significo. Gratia Dei, postquam iter nostrum incepi, uestris orationibus me prosequentibus, ab  omni aduersitate sum usque in presentem diem protectus.  Romam tendens ea intentione qua de Anglia exiui, Carnotum usque perueni, ubi a comitissa sorore nostri regis, et ab episcopo, et a multis aliis cum gaudio et honore susceptus sum, sed de itinere meo tali tempore incepto ualde mirati sunt. Dicebant enim propter nimietatem caloris, et quia isto tempore nullus peregrinus uadit, me nec Romam peruenturum, nec amplius rediturum, quia aut manus inimicorum Ecclesie Dei non possum effugere, aut propter imbecillitatem corporis mei tali tempore necesse esset me mortem incurrere. Sic itaque ui consilii sui me ultra progredi ad presens non permiserunt, sed ut opportunum tempus, et quando peregrini uadunt, exspectarem, cegerunt.  Sciens enim Scripturam diuinam dicere : Omnia fac cum consilio, et post factum non penitebis , timui ne si tam rationabili et amico consilio non acquiescerem, penitentia sequeretur. Hac ratione, quamuis predicta comitissa me in terra sua retinere, et omnia necessaria libentissime uellet impendere, reuersus sum in Northmanniam, et exspecto ut congruo tempore hoc quod incepi, si Deus annuerit, perficiam. Scitis, filii karissimi,  desiderium meum de uobis; audistis sepe quid tribulationes meas consoletur in uobis. Si corda uestra soli Deo student uacare, si proposito quod fortiter arripuistis, uelut boni in Christi uinea operarii strenue insudatis; si mundum uobis crucifixum et uos mundo uita uestra testatur; si non uobis, sed Deo, id est non uestre, sed Dei uoluntati uiuitis; si etiam in minimis Deum ualde timetis; si districtionem ordinis uestri amatis; quam qui odit, certissimo signo se uitiosum esse et dissolutionem diligere demonstrat : si pacem inter uos et obedientiam domino priori seruatis, hoc est desiderium meum de uobis, hec consolatio et requies mea in uobis; hec cogitate, hec retractate et facite, si me letificare, imo si Deum uobis uultis placare; hec uobis Spiritus  sanctus persuadeat, et pro his glorie sue uisionem beatam exhibeat. Amen.



EPISTOLA LXXuII. ANSELMI AD EOSDEM.
[369 1Kb]

Eiusdem argumenti cum precedente.

ANSELMUS archiepiscopus, dominis fratribus karissimis, domino priori ERNULFO, et aliis seruis Dei in Christi Ecclesia Cantuarie commanentibus, salutem et benedictionem Dei, et suam, quantum potest.

Gratia Dei uestris et aliorum amicorum nostrorum orationibus fauente, ex quo a conspectu uestro discessi, omnia erga me et socios prospere fuerunt usque in presentem diem. Precor autem ut, sicut  de uobis confido, pro nobis orare non cessetis, quatenus sic nos et actus nostros diuina clementia pro tegat et disponat, ut de omnimoda prosperitate nostra, nobis ad uos redeuntibus caritas uestra congaudere ualeat. Quantum quidem ad nos pertinet, sicut dixi, omnia nobis prospere sunt; sed si uos in pace, et, sicut spero, in studio bene uiuendi et saluandi animas uestras uiuitis, secundum desiderium meum, tunc multo magis et uerius augetur gaudium meum. Precor itaque quanto affectu possum,  ut semper ad meliora solliciti sitis proficere, et nullatenus ab his ad que uos Dei gratia prouexit, deficere. Ad inuicem secundum Deum dilectionis et concordie dulcedinem seruate, ordinis uestri districtionem sine simulatione amate, corda uestra ad societatem angelorum [370 1Kb] , propter quam bene uiuitis, sine intermissione leuate : in omni difficultate et aduersitate temporali, si [371 1Kb] contigerit, ne bonum studium uestrum aliquatenus [372 1Kb] perturbetur, consolationem Dei orando sperate. Ubicunque estis, siue in conspectu hominum, siue tantum in conspectu Dei, a quo nunquam abestis, in omnibus actionibus uestris, magnis uel paruis, etiam in cogitationibus cum Psalmista animas uestras in manibus uestris semper portate. Omnipotens Deus sic uos  protegat in omnibus, et dirigat, ut ad eternam beatitudinem per temporalem prosperitatem perducat. Amen. Nepotem meum Anselmum caritati uestre, sicut carnem meam, commendo, ut et discere ualeat, et uitam suam custodiat. Domino Roberto, qui custodit domum nostram precipio ut totum uinum nostrum quod Cantuarie dimisi, uos tribuat, et secundum uoluntatem domini prioris in uestrum usum expendat.



396 EPISTOLA LXXuIII. ANSELMI AD GONDULFUM ARCNIEPISCOPUM.
[373 1Kb]

Regem non debere a monachis aut Ecclesia uecuniam exigere.

ANSELMUS archiepiscopus reuerendo episcopo GONDULFO salutem.


Audiui quia dominus noster rex [374 1Kb] a priore et monachis nostre Ecclesie petit pecuniam, quam ipsi non habent nec habere possunt, quoniam, sicut mihi mandatum est, creditoribus non modicam debent pecuniam, et propter indigentiam in his que sibi [375 1Kb] necessaria sunt, magnam patiuntur [376 1Kb] angustiam. Ad opus etiam ecclesie inceptum, dimidium quod constitueram habere nequeunt; et si haberent, nec regem decet ab illis aliquid [377 1Kb] exigere, qui nichil nec seipsos habent, sicut monachi, nec ad illos pertinet aliquid dare uel accommodare quod eorum non est. Unde uobis mando et precor ut regi precando suadeatis quatenus omnia nostra in pace, donec redeam, quieta manere iubeat, sicut promisit,  quia si Deus, secundum quod proposui, mihi prospere redire concesserit, seruiam ei sicut debeo domino et regi meo. Quod si fecerit, gratias agam Deo et illi; si uero preces nostras non audierit, et aliquid [378 1Kb] unde doleam facere uoluerit, faciet, sicut dominus, quod illi placebit [379 1Kb] , sed non mihi uidebitur facere quod debebit [380 1Kb] . Non enim ego et monachi diuisi sumus, sed omnia que illorum stabilita  sunt utilitati, mea sunt, et mee subiacent potestati; et si ipsi indigerent, quidquid haberem, eorum deberem expendere necessitati. Quare cum omnis mundana aduersitas pro suo modo et ratione tangat animum meum, illa [381 1Kb] utique que illos contristat, profundius ledit cor meum; et uos scitis quia tam inaudite insuete rei assensum prebere non debeo; et quoniam non debeo, non audeo, ut a monachis [382 1Kb] , absque prelato suo, pecunia exigatur : et ideo non mihi nec alicui expedit ut hec consuetudo in Ecclesiam Dei aliquo assensu introducatur.



EPISTOLA LXXIX. ANSELMI AD HENRICUM REGEM ANGLORUM.
[383 1Kb]

Hortatur regem ut celesti Regi obediat.


HENRICO, domino reuerendo, glorioso regi Anglorum, ANSELMUS, archiepiscopus Cantuarie fidele seruitium cum orationibus.

Gratias ago Deo, a quo est omne [384 1Kb] bonum, de uestra incolumitate et hilaritate, et quia uestros successus ad maiora et meliora [385 1Kb] cum uestra et uestrorum fidelium letitia prouehit. Gratias etiam ago uestre celsitudini, quia hec mihi mandare dignata est, sicut fideli suo de quo confidit, quia in omnibus suis prosperitatibus congaudet, et illi cuius dispositione fiunt, gratias agit. uerum enim est quia hic quotidie orat et desiderat meum, ut Deus uos et uestra sic regat et protegat in gloria temporalis regni super Anglos, quatenus in eterna felicitate regnare faciat inter angelos. Hoc utique est, ad  quod maxime uobis seruire cupio. Quapropter quia ad me pertinet, ad hoc enim positus sum, ut fidelis et episcopus consulo, precor, et sicut scriptum est, obsecro opportune, importune, ut, sicut Deus uestram auget prosperitatem et exaltat potestatem, ita uos super [386 1Kb] omnia eius ametis in omnibus operibus uestris seruare uoluntatem. Quod sic uos Deus diu in hac uita in prosperitate facere concedat, ut post hanc uitam secum in eternitate [387 1Kb] gaudere faciat. Erga me, Dei gratia, cuncta prospere sunt; et ante Assumptionem sancte Marie de Becco proficiscar, ut, secundum quod Deus annuet, prosequar propter quod de Anglia egressus sum. De nostris rebus, quamuis hoc esse in uestra bona uoluntate [388 1Kb] , confidam, rogo tamen ut eas in quiete manere iubeatis,  donec redeam.



EPISTOLA LXXX. ANSELMI AD ERNULFUM ET MONACHOS CANTUARIENSES.

De clericis in monachos recipiendis.

ANSELMUS archiepiscopus, domno priori ERNULFO et aliis fratribus Ecclesie Christi Cantuariensis, salutem et benedictionem Dei, et suam, quantum potest.


De hoc unde mihi mandastis respondeo. Si qui clerici, qui Ecclesie et sibi utiles esse possunt, se ad ordinem suscipi petunt, et uos ita perpenditis esse, laudo ut eos suscipiatis; nec in hac re uolo dubitetis de uoluntate mea, quia scitis mihi displicere tales ad uos non ita uenire sicut uellem. uale.



EPISTOLA LXXXI. ANSELMI AD MATHILDEM REGINAM.
[389 1Kb]

De sua incolumitate, et designato tempore itineris Romani.

Sue carissime domine MATHILDI, regine Anglorum, ANSELMUS archiepiscopus, fidele seruitium et superne gratie continuam protectionem.


Non ignoro quod dignationis uestre benignitati placet nosse quid mihi sit et quomodo me habeam. Gaudens igitur et gratias agens de tam bona uestra uoluntate notifico uobis quoniam ex quo Anglia exiui, Dei misericordia me, et que [390 1Kb] ad me pertinent, in integra disposuit prosperitate. Usque nunc moratus sum Becci, exspectans opportunum tempus iter agendi; sed in proximo, ante Assumptionem sancte Marie, inde proficiscar, intentione quod incepi, Deo annuente, peragendi. Didici nuper quia [391 1Kb] Deo regni domini mei regis et uestri dignitatem placet exaltare, et ea que ad placitum eius et uestrum ac fidelium uestrorum non erant, secundum uestram uoluntatem ad honorem et utilitatem uestram reparare : unde sicut fidelis, et sicut bona uestra in presenti  et in futura uita desiderans, gaudeo, et superno Regi a quo uobis hec proueniunt, ago gratias ut debeo ; et ut semper bona que dedit intemerata custodiens, uos ad maiora et meliora sub sua gratia prouehat, oro et desidero. Quoniam igitur officii mei est uos exhortari ad celestis regni desiderium, hortor, precor. consulo, quanto affectu possum, ne plus uos delectet in terreni regni transitoria gloria exsultare quam ad celestis regni felicitatem eternam anhelare. Quod utique ueraciter et efficaciter facere poteritis, si ea que uestre potestati subdita sunt, plus secundum Dei consilium quam secundum consilium hominum disposueritis. Sapientia enim huius mundi stultitia est apud Deum,  ut ait uera Scriptura; et : Sapientia carnis inimica est Deo, quoniam legi Dei non est subiecta. Hec consulite, hec secrete et publice intimate domino nostro regi, et sepe repetite, et quantum ad uos pertinet, studiose retractate. Transit enim, ut soletis dicere, gloria mundi. Et utinam Deus uos ambos post transitoriam gloriam transire faciat ad eternam. Amen.



397 EPISTOLA LXXXII. ANSELMI AD ARNULFUM ET MONACHOS CANTUARIENSES.

Ut Cantuarienses monachi non turbentur, sed quieti Deo seruiant, quidquid rex egerit.

ANSELMUS archiepiscopus dominis et fratribus et filiis karissimis, domno priori ERNULFO, et aliis sub illo monachis Deo seruientibus, salutem et benedictionem Dei, et suam, quantum potest.

De salute et prosperitate nostra, et ubi sim per presentem nuntium cognoscetis. Ad presens autem in Angliam redire nequeo, donec sciam quid rex respondeat litteris quas illi mitto per episcopum Rofensem. Quid autem in illis contineatur, postquam regi erunt ostense, per eumdem episcopum cognoscetis. Quidquid autem rex respondeat, uel quidquid  de me sit, mementote quiasiue uiuimus, siue morimur, Domini sumus . Sic igitur uiuite, ut et illi uiuatis, et cum moriemini, ad illum transeatis. Non uos perturbent tribulationes huius uite, quia per multas tribulationes oportet nos intrare in regnum Dei. . Iactate cogitatum uestrum in Domino, et ipse uos enutriet, non dabit in eternum fluctuationem iustis. Orate Deum, bene uiuendo, non mentes uestras turbando, ut in sua semper uos consolatione faciat letari. Pueros et adolescentes, ut filios dulcissimos hortor et moneo, quanto possum affectu, ut monitionis et doctrine qua eos de cordis et cogitationum custodia solebam instruere, non obliuiscantur, sed consilium nostrum sepe retractando, sicut eam studiose magnificare et commendare  illis solebam, per gratiam Dei custodire nitantur. Pax Dei, que exsuperat omnem sensum, custodiat corda uestra et intelligentias uestras . Gratias uobis ago pro caritate quam impendistis nepoti nostro, et illi precipio ut uobiscum maneat, et doctrinis ac litteris studeat, donec ego sibi mandem ut ueniat.



EPISTOLA LXXXIII. ANSELMI AD EUSTACHIUM.
[392 1Kb]

Is, uxore ex eius consensu reclusa, alteram sibi adiunxerat; de quo peccato illum corripit.

ANSELMUS archiepiscopus [393 1Kb] , seruus Ecclesie Cantuariensis, EUSTACHIO [394 1Kb] patri Gaufredi monachi Beccensis salutem.

Domnus Gaufridus, filius uester, sollicitus de salute  anime uestre, et timens damnationem uestram, rogat me ut ostendam uobis in quanto periculo maneatis. Dicit enim quia uxori uestre, matri eius [395 1Kb] , licentiam ut seculum relinquens sanctimonialis fieret dedistis, et castitatem corporis uestri Deo uouistis, sed postea aliam mulierem accepistis, unde filium genuistis. Quod si ita est, scitote absque ulla dubitatione quia si in hoc peccato de hac uita exit  anima uestra, omnino [396 1Kb] perdita erit, nec ulla spes eius salutis, siue ante diem iudicii [397 1Kb] , siue post diem iudicii erit. uideat igitur uestra prudentia quam graue malum sit perdere uitam eternam et societatem [398 1Kb] angelorum, et pati tormentum eternum in societate diabolorum. uidete etiam quam periculosum sum sit et quanta insipientia in tali re differre [399 1Kb] correctionem, sine qua certam potestis exspectare perditionem. Quandiu enim in hoc peccato maneatis, ira Dei manet super uos; et sicut peccatum quanto diutius manet, tanto magis crescit, ita ira Dei in dies magis super uos exardescit. Consulo igitur et precor, sicut Christianus Christianum, et sicut amicus amicum, quatenus de tam graui peccato et tam magno periculo exire non differatis, ne forte de hac  uita ad mortem et tormentum eternum transeat anima uestra qua hora non putatis. Consulo etiam ut filii uestri domini Gaufridi de hac re accipiatis consilium, si unquam a Deo uultis habere salutis auxilium. Nam etsi non promisistis castitatem uestri corporis quando uxori licentiam dedistis ut sanctimonialis fieret, nullo modo tamen sine eo peccato et periculo quod supra dixi, uiolare eamdem castitatem in uobis possetis quandiu uxor eadem uiueret [400 1Kb] .



EPISTOLA LXXXIu. ANSELMI AD MATHILDAM ABBATISSAM CADOMENSEM.
[401 1Kb]

Hec se debiliorem persentiens consulit Anselmum an onus deponere debeat. Respondet ipse quod ex consensu comitis et archiepiscopi Rothomagensis ac sanctimonialium laudabiliter possit; sin autem, partiatur  onera sua, et ea sapientioribus sororibus committat que explere ipsa non sufficit.

ANSELMUS, seruus Ecclesie Cantuariensis, domine et reuerende matri abbatisse Cadomensi, MATHILDAE, semper diuine gratie regi consilio.

Petit sanctitas uestra per domnum Robertum, fratrem Eustachii, nostrum consilium de abbatia uestra, quam idcirco deserere, si uobis liceret ut alii commendaretur, uelletis, quoniam eam propter infirmitatem et etatis imbecillitatem, sicut oportet, regere non ualetis. Quod quia fieri non potest, nisi per comitem et archiepiscopum Rothomagensem, et episcopum uestrum, et consensum sanctimonialium  uobis commissarum, inde uobis nullum impendere possum auxilium ; sed quoniam hoc petitis [402 1Kb] , quale possum mando consilium. Tentate si per eos ad quos pertinet, desiderium uestrum, sicut uobis expedire uidetur, potestis efficere; et si nequitis, sororibus, que membra uestra sunt. illis scilicet in quibus maiorem prudentiam et religionis feruorem cognoscitis, earum rerum in quibus uires uestre deficiunt, precipiendo, rogando, exhortando curam iniungite. Nam si [403 1Kb] etiam contingeret ut tales personas in quibus secundum desiderium uestrum possitis [404 1Kb] confidere, non haberetis, quod in Ecclesia uestra esse non spero, uestra tamen reuerentia, si illas eligeret quas ad hoc meliores et aptiores cognosceret, excusabilis apud Deum, quoniam melius non posset, sicut credo,  existeret.



EPISTOLA LXXXu ANSELMI AD GONDULFUM EPISCOPUM ROFENSEM.
[405 1Kb]

Eum de Cantuariensis Ecclesie negotiis sollicitum laudat. Episcopum Eboracensem non uult inauditum et absentem damnare.

ANSELMUS archiepiscopus reuerendo et diligendo episcopo Rofensi GONDULFO, semper et omnibus in Deo placita uelle et operari.

Primum gratias ago Deo quia, sicut mandastis, omnia nostra et uestra ubique prospere subsistunt; 398 deinde uobis, cuius prudentia et cura reguntur. Dei gratia postquam de Anglia exiui, omnia erga me et ea que ad me pertinent ad uotum meum disponuntur. De debitis que soluistis, si et debita de  Romascot in his sunt, gaudeo; et promissionem uestram de redditibus nostris cum actione gratiarum exspecto. Bene fecistis, quia uerba que inter regem et uos fuerunt de me et itinere meo, et de epistolis quas sibi et mihi a papa missas dixi, et de legatis ad imperatorem mihi mandastis. Sed scitote quia ego nec litteras, nec ullam legationem ab apostolico habui, postquam a uobis discessi, nisi quod per Tiberium mihi mandauit uerbis et litteris  ut eum de Romascot adiuuarem. De litteris autem pape ad regem nichil scio, nisi quod uos mihi mandastis. Si autem alicubi mansurus sum et per legatum meum sim facturus quod incepi, nondum sum certus.  De Gerardo archiepiscopo Eboracensi non debeo in tali re aliquid absens de absente et inaudito definire, presertim cum ipse crimen illatum neget; et ideo non audeo dare consilium, ne consilium meum ab aliquo pro definitione accipiatur. Quapropter si uobis uidetur, de hoc apud regem, omnino ex mea parte, nisi ipse a uobis requisiuerit, quod uobis mando, si melius non potestis, respondete. De lite que est inter nostros et homines Roberti de Monteforti, precor ut faciatis per regem, ut aut pax integra, aut treuie [406 1Kb] inter eos, donec redeam, ponantur. De omnibus nostris rebus intus et foris, curam, sicut hactenus fecistis, habeatis, et sicut scitis me in uobis confidere, precor. De rebus ac familia Roberti nutritii uestri, qui mecum est, gratias ago, quoniam ea  contra aduersarios eius sicut illi mandatum est, defenditis; et instantissime precor ut omnia que ad illum pertinent quieta manere omnino faciatis, et hoc ipsum Guillelmo de Metestante ex mea et uestra parte precipiatis. Dico enim uobis quia malo in meis propriis quam in eius rebus aliquam pati iniuriam. Deo annuente, ante Assumptionem sancte Marie de Becco proficisci uolo, et in festiuitate apud Carnotum esse; et deinde, sicut Deus disponet, uestris orationibus prosequentibus, iter nostrum peragere. Quod nonnulli me reprehendunt de familiaritate quam habeo ad illos quos rex non diligit, scitote quia nichil facio contra honorem eius aut unde iuste reprehendi debeam. Propter rixas que fiunt de ecclesia de Hergas, iubete Rodulfo [407 1Kb] preposito ut  eam teneat in manu mea donec redeam, et interim inueniat qui in ea seruiat. Omnipotens Dominus uos et uestra sub sua gratia custodiat, et uos semper [408 1Kb] in uiam salutis dirigat. Amen. [409 1Kb] .



EPISTOLA LXXXuI [410 1Kb] . ANSELMI AD HENRICUM REGEM ANGLORUM. Gratulatur regi de se sollicito.

Suo carissimo domino HENRICO, glorioso regi Anglorum, ANSELMUS, archiepiscopus Cantuarie, fidele seruitium cum orationibus.

Gratias magnas ago celsitudini uestre pro amore magno quem erga me uos habere ostendistis, et propria sollicitudine quam de me sicut de fideli uestro habetis, scilicet ne in itinere incepto propter imbecillitatem et infirmitatem corporis mei nimio  laboris grauamine deficiam. Sed iam usque in uallem Morianne [411 1Kb] progressus eram, quando uestram suscepi epistolam, unde timui ne domino pape displiceret si, tanta parte itineris perfecta, remanerem, et nullum mihi responsum per legatos faceret, nisi ad eum, sicut incepi, ipse peruenirem [412 1Kb] . Didici enim per litteras, quas mihi per Tiberium misit, quia si possibile esset libenter mecum loqueretur [413 1Kb] . Sperans itaque in Deo, secundum quod in me sentiebam et de itinere iam peracto expertus eram, quia laborem itineris possem subsistere; quod quia me non posse timebatis, me remanere uolebatis, existimaui bonum esse per meipsum hoc pro quo Anglia exiui, sicut proposui, perficere, nisi forte aliquid obuiauerit cui rationabiliter nequeam resistere. Omnipotens  Deus sic uestrum regnum terrenum in gaudio uestro diu regat et corroboret super Anglos, ut post [414 1Kb] hanc uitam uos regnare faciat inter angelos. Amen.



EPISTOLA LXXXuII [415 1Kb] . ANSELMI AD GERONTONEM ABBATEM.

Clericus in duabus Ecclesiis obstrictus sacramento religionis, in qua debeat manere? Expedit propter plures causas eum Carnoti remanere quam ad Gerontonem remeare.

ANSELMUS, seruus Ecclesie Cantuariensis, reuerendo abbati et amico suo GERONTONI [416 1Kb] salutem.

Quidam monachus, sicut ab illo didici, alligatus Ecclesie uestre per quamdam professionem quam in habitu clericali uobis fecit, et similiter monasterio  Sancti Petri, quod Carnoti situm est, ubi habitum monachi assumpsit per aliam professionem, dicit se nullatenus posse habere solutionem a uobis neque ab abbate Carnotensi, ut uel in Carnotensi monasterio uel in uestro animam suam saluet; quod facere  nequit nisi aut a uobis aut ab abbate Carnotensi absolutus fuerit. Consideret igitur prudentia uestra quia non expedit nec decet uos abbates ut animam eius quisque sibi trahendo scindatis, sed in uobis esse maternam pietatem, et plus uos diligere animam proximi quam propriam uoluntatem ostendatis. Ille enim se magis ostendit esse matrem, qui dicet alteri : Habeto tu solus infantem uiuum, nec ambo eum occidamus, ut cum uenerit uerus Salomon, dicat : Date huic infantem uiuum, hec est enim mater eius. Nam uera mater mauult filium suum in alieno sinu uiuere, quam in suo mortuus fouere. Notum autem sit sanctitati uestre quia sicut cognoscere potui, magis expedit propter plures causas eum Carnoti remanere quam ad uos remeare.  Unde, si auderem, religioni uestre consulendo suggererem quatenus uos non falsam, sed ueram matrem esse probaretis. ualete.



EPISTOLA LXXXuIII [417 1Kb] . ANSELMI AD HENRICUM REGEM ANGLORUM.

Quid responderit papa ad consultum de sacerdotiorum collatione; quodque Anselmus pape sit pariturus.

Suo reuerendo domino HENRICO regi Anglorum ANSELMUS Cantuariensis archiepiscopus, fidele seruitium cum orationibus.

Quamuis per Willelmum de Warelwast [418 1Kb] cognoscatis quid Rome fecerimus, tamen quod ad me pertinet, breuiter ostendam. Romam ueni, causam pro qua ueneram domino pape exposui. Respondit se nequaquam uelle dissentire a statutis antecessorum  suorum, et insuper precepit mihi ut nullam 399 haberem communionem cum illis qui de manu uestra [419 1Kb] inuestituras acceperunt Ecclesiarum, post huius prohibitionis notitiam, nisi penitentiam agerent, et sine spe recuperationis quod acceperant desererent, neque cum episcopis qui tales consecrarunt, nisi ad apostolice sedis iudicium se presentarent [420 1Kb] . Horum omnium testis potest esse predictus Willelmus, si uult. Qui Willelmus, quando ab inuicem discessimus, ex uestra parte commemorans amorem et benignitatem quam semper erga me habuistis, submouit me sicut archiepiscopum uestrum ut talem me facerem quatenus sic intrarem in Angliam, ut sic esse possem uobiscum sicut fuit antecessor meus cum patre uestro, et uos me eodem  honore et libertate tractaretis, qua pater uester antecessorem meum tractauit. In quibus uerbis intellexi quia nisi me talem facerem, reditum meum in Angliam non uelletis. De amore quidem et benignitate gratias ago.  Ut autem ita sim uobiscum sicut  antecessor meus fuit cum patre uestro, facere non possum, quia nec uobis homagium facere, nec accipientibus de manu uestra inuestituras Ecclesiarum propter predictam prohibitionem me audiente factam audeo communicare. Unde precor ut mihi uestram, si placet, mandetis uoluntatem; utrum sic, quemadmodum dixi, possim in pace uestra et officii mei potestate redire in Angliam. Paratus enim sum et uobis et populo diuina mihi dispositione commisso officii mei seruitium pro uiribus et scientia mea, seruata [421 1Kb] regulari obedientia, fideliter exhibere. Quod si uobis [422 1Kb] non placuerit, puto quia si quod animarum detrimentum inde contigerit, mea culpa non erit. Omnipotens Deus sic regnet in corde uestro ut uos per omnia regnetis in gratia eius.  Amen [423 1Kb] .



EPISTOLA LXXXIX [424 1Kb] . ANSELMI AD FRATRES CANTUARIENSES.

De suo reditu in Angliam a Cantuariensibus monachis peroptato.

ANSELMUS, archiepiscopus Cantuarie, dominis [425 1Kb] fratribus et filiis karissimis in Christi Ecclesia Cantuarie conuersantibus salutem et benedictionem [426 1Kb] Dei, et suam, quantum potest

De reditu nostro dulce desiderium uestrum, quia de dulcedine dilectionis procedit [427 1Kb] , gratanter accipio, amo et approbo, etiamsi aliter Deus disponere uoluerit quam sicut ego uobiscum desidero. Sepe enim Deus seruorum suorum uitam ordinat contra  hoc quod mens humana, quamuis [428 1Kb] suo sensu intentione bona, desiderat. Sicut enim aurum in fornace probatur, ita mentes electorum suorum igne tribulationis examinat. Quod si uobis eius paterna correctione aut probatione contigerit, nolite deficere, sed ex ipsa tribulatione, sicut filii, studete proficere. Non est enim inusitatum seruis Dei in hac peregrinatione aduersitatibus multimodis concuti, quoniam non sunt de hoc mundo; et quanto magis hic uexantur, tanto magis mundum cognoscunt, et ad requiem transire desiderant de hoc mundo. Quapropter moneo et precor uos ut filios carissimos, quatenus, si res exegerit, quanto attentius uos hostis hominum a statu religionis uestre dissipare tentauerit, tanto uos ad seruitium Dei colligere  strictus studeatis. Sic namque contra hostem fortius pugnabitis et Dei auxilium efficacius impetrabitis. De his non est necesse me uobis multum scribere, quia Dei gratia uos [429 1Kb] hec scitis, et testimonia Scripturarum uobis sunt presentia : et domni prioris, si illi credere uolueritis, uobis consulere et uos confortare poterit sapientia. Quod petitis ut domno priori committam totam curam animarum uestrarum, secrete et publice, donec ego ad uos redeam, hoc utique feci et facio, sicut mihi ipsi, ut ipse secundum sapientiam quam Deus sibi dedit, et secundum zelum domus Dei quem in corde gerit, iudicet et disponat, puniat et parcat, quatenus anime in innocentia nutriantur, et uitia quantum  possibile est, Deo adiuuante, radicitus de domo Dei exstirpentur et excludantur. Scio quia [430 1Kb] singuli nostram desideratis absolutionem; sed quoniam singulis hoc facere mihi nunc possibile non est, omnibus uobis Dei et nostram, quantum in me est, opto, oro. mando. absolutionem et benedictionem. Disciplinam ordinis uestri semper amate : pacem inter uos et obedientiam ad priorem inuiolabiliter seruate. Dominus sit semper uobiscum. Amen.



EPISTOLA XC [431 1Kb] ANSELMI AD ERNULFUM.

Eiusdem argumenti.

ANSELMUS archiepiscopus reuerendo et carissimo fratri, domno priori ERNULFO, salutem et gratiam Dei.


Quod uos et amici nostri doletis quia rediens Roma in Angliam non ueni, hoc facit dilectio ; sed quod pastoralem curam sine ulla ratione relinquere uideor, non hoc estimant sapientes religiosi quibus rem ostendo, neque ego intelligo. Non enim ego eam, quantum in me est, relinquo, sed ibi ubi eam me exercere oporteret, conuersari sicut uos, si diligenter intenditis, cognoscere potestis, nequeo. Audistis enim quibus ex precepto Apostoli communicare non possim sine anime mee periculo ; quorum communionem regi communicans, dum ipse eis communicat, uitare non ualeo. Hic consideret aliquis quid facere possim [432 1Kb] , cum ueniam ad regem coronandum, et missam celebrabo, et ipsi circa me erunt. Certe illos expellere nequeo, cum illis orare  non audeo, regi subtrahere solitum officium non debeo, quoniam dominus papa et illi concedit, et mihi, ut faciam si presens sum, precipit. Si mihi dixit [433 1Kb] ut domi maneam, ad curiam non eam, et  sic me alia bona officii mei faciens a communione malorum abstineam, conqueretur rex cum omnibus episcopis et principibus suis  , quia cum illum coronare nolo, aufero ei corone sue honorem, quem ei primas regni sui debet per consuetudinem. Unde iustum illis uidebitur, et opere complebunt, ut dignitas Ecclesie nostre ad aliam Ecclesiam transferatur. Quod cum fiat, me uiuente, in regno, neque per me aut per alium prohibere potero, confirmabitur Ecclesie nostre intolerabilis imminutio. Quod autem dicunt quod non oportuerit eum pro uno uerbo fugere, qui suum sanguinem pro ouibus suis et pro Ecclesia Dei debuerit effundere, dico quid non est paruipendendum illud uerbum, in quo tam grauia mala continentur que iam dixi [434 1Kb] , in que  sine periculo anime mee et sine detrimento Ecclesie mihi commisse nullatenus me possum ingerere. Denique non timeo sanguinis effusionem, aut quamlibet corporis mei destructionem, aut rerum amissionem. Que si persone mee euenirent, libenter paterer propter ueritatis assertionem. At nichil horum super me cadet; sed Ecclesiam nostram et homines ad eam pertinentes, si in Anglia [435 1Kb] cum rege contenderem, grauis oppressio frustra contereret, et multitudo uexatorum ad culpam meam erumnas suas, me exsecrando, conuerteret. Melius itaque mihi uidetur ut me absente quelibet tribulatio, si uitari nequit, in Anglia debacchetur, quam per meam presentiam 400 et tolerantiam quelibet praua consuetudo in futurum confirmetur; aut multitudo  hominum, me aspiciente, propter me tribulationem se pati lamentetur. Si obiicitur quod maius est damnum animarum quod continget [436 1Kb] propter meam absentiam, quam malum temporale quod contingeret  per meam presentiam, et ideo istud propter illud esset contemnendum, iam dixi quia, si super me uenerit, inconcussam seruarem patientiam. uerum quoniam non debemus facere mala ut ueniant bona, non debeo attrahere super quoslibet [437 1Kb] innocentes quelibet mala ut animabus aliorum eueniant bona. Dixi utique in preterito anno, cum me minarentur expellere, quia nollem exire propter iniunctam mihi curam et obedientiam; sed et hoc dicebam propter illos qui hoc minabantur, ne pro solis uerbis illorum exirem, non propter aliquam utiliter remanendi fiduciam. Mox enim ut discordia et contentio inter regem et me appareret, pariter et mala corporalia feruerent, et bona spiritualia penitus frigerent. Quod imponitur mihi, quia quasi astute infamauerim  regem et regnum eius, et episcopum Lincolniensem, non per me manifeste, sed latenter per monachos nostros, certe falsum est, quia nullus homo a me ad hoc monitus est. Sed nec ipsi fratres nostri Eadmerus  et [438 1Kb] Alexander, qui maxime de hoc accusantur, ita sicut de eis dicitur, cognoscunt esse; et uos scitis quia delatores, paruis magna addentes, mendaces solent esse : denique antequam nos ueniremus Romam, multa dicebantur de Anglia intra Romam et extra Romam. In his omnibus neque per me, neque per sapientiores me, meliori possum uti consilio quam dispositionem Dei exspectare et rem eius committere iudicio. Hoc autem scitote quia uoluntas mea est ut, adiuuante Deo, nullius mortalis homo fiam, nec per sacramentum fidem alicui promittam.  Consilium nostrum petitis quid agere debeatis inter eos et cum eis quorum communionem mihi dominus papa interdixit. Que res ita dubia est, ut minus difficile sit non communicare eis quibus rex communicat, presertim cum mihi soli Rome a papa ista interdicta sit communio; nec audeo precipere ut illis communicetis, quibus ego non communico; sed si ita permanseritis sicut uos dimisi, nequaquam uos reprehendo. Non enim potestis a toto regno discordare, nec participes estis eorum malitie si quis a uobis petierit quod honestatem et religionem uestram non [439 1Kb] deceat ; premeditati estote ne aut mine, aut blanditie, aut aliqua astutia persuadeant uobis aliquid unde uos postea peniteat. Consilium et curam fratrum, quidquid contingat,  propter Deum et caritatem proximi nolite deserere, nisi uos uiolentia de Ecclesia expulerit. Si ingruerint aduersitates et tribulationes, tunc fortiores estote, et in tentatione fratribus uestris nolite deficere. Si quis exegerit ab aliquo monacho Ecclesie  nostre [440 1Kb] sacramentum, aut fidei alligationem, aut pactum aliquod quod contra ordinem sit, propter tenendam aliquam potestatem, quam dicimus obedientiam, considerate et in quantum possibile est, et in quantum scitis, auertite malitiam [441 1Kb] . Quidquid futurum sit, Dei tuitioni uos et omnes fratres nostros cum omnibus que ad Ecclesiam nostram pertinent commendo.



EPISTOLA XCI [442 1Kb] . ANSELMI AD ANTONIUM SUBPRIOREM.

Eum laudat et admonet.

ANSELMUS archiepiscopus fratri et filio carissimo ANTONIO subpriori, salutem et benedictionem.

Gaudeo et gratias ago Deo et uobis pro bono zelo quem habetis, et quia ordinem uestrum libenter  custoditis, et ut alii illum seruent, strenue studetis. Precor autem, sicut sepe precatus sum. ut in hoc bono proposito perseueretis, quia Deo gratum est, et ab eo premium bonum reportabitis. Est quiddam unde olim quosdam audiui conqueri. Dicunt enim quia aliquando cum fit ante uos proclamatio de quibusdam negligentiis, que sine mala intentione possunt intelligi, et solius leuitatis culpe imputari [443 1Kb] , dilectio uestra in prauam suspicionem in audientia eas interpretatur; ueluti sunt signa, aspectus et similia, in quibus nulla malitie certitudo deprehendi potest. Moneo ergo uos ut dilectum dilectorem meum, et consulo, ut filio carissimo, ne hoc faciatis, nisi cum res ita aperta fuerit ut a malitia excusari non possit. Nocet enim multum. Potestis  enim culpam pro sola uiolatione ordinis acriter punire, et omnem prauam suspicionem, quando probari nequit, auertere. Sic autem et uos diligent, et se sine uerecundia corrigent. uale.



EPISTOLA XCII [444 1Kb] . ANSELMI AD GONDULFUM.

Grates persoluit episcopo de se bene merito

ANSELMUS, Dei dispositione archiepiscopus, reuerendo et carissimo cepiscopo GONDULFO, salutem et quod melius sit et potest.

Gratias ago uobis pro bene factis magnas, sed multo maiores pro uestra bona uoluntate, que semper plus facere uult quam possit. Bonum desiderium uestrum de reditu nostro, et consilium de uera dilectione  procedens amo et laudo; sed de effectu [445 1Kb] eiusdem uoluntatis certum quid promittere non audeo; sed Dei ordinationi, cui subiacent omnia, me et quecunque de me sunt, commendo. Ipsum oro, et omnes amicos meos rogo, ut orent quatenus ipse me in beneplacito suo disponat, nec unquam  uoluntatem meam ambire de sua uoluntate permittat. Hoc autem scitote quia spero in Deo, et hec est uoluntas mea, ut nunquam pro reditu in Angliam aliquid contra honestatem episcopalem scienter faciam. Malo autem hominibus non concordare, quam, illis concordando, a Deo discordare. Consilium quod petitis quid uobis faciendum sit, si dominus meus rex et ego non concordamus, in litteris prioris breuiter mandaui. Hoc tantum ad presens dico, nulle, mine, nulla promissio, nulla astutia a religione uestra extorqueat aut homagium, aut iusiurandum, aut fidei alligationem. Si quid horum aliquis exegerit, hec sit uestra responsio : Christianus sum, monachus sum, episcopus sum; et ideo omnibus uolo fidem seruare secundum quod unicuique  debeo. Quidquid aliud uobis dicatur, his uerbis nec addatis quidquam, nec minuatis, quod ab hac sententia discedat. Hoc ipsum 401 de me dico, nec super hec aliquid addere, uel de his minuere, adiuuante Deo, uolo. Filios uestros et nostros, et filias, sicut scitis, salutate, et ut nostri memores sint orate.





EPISTOLA XCIII [446 1Kb] . MATHILDIS REGINAE ANGLORUM AD ANSELMUM.

Regio digna pectore et sanctis affectibus plena.

Domino uere summo et Patri ANSELMO, Dei gratia Cantuariensi archiepiscopo, MATHILDIS, regina Anglorum, humilis ancilla eius, summe deuotionis et seruitutis obsequium.

Conuerte, domine sancte, Pater misericors,  planctum meum in gaudium mihi, et circumda me letitia. Ecce, domine, humilis ancilla tua misericordie tue genibus deuoluta, supplices ad te manus tendens, consuete postulat benignitatis affectum. ueni, domine, ueni, et uisita seruam tuam ueni, inquam, Pater, et gemitus meos leni [447 1Kb] , lacrymas absterge, dolores mitiga, luctus tolle ; imple desiderium meum, uota secunda. At, inquies, lege prohibeor, et quarumdam necessitatum uinculis tentus seniorum [448 1Kb] decreta transgredi non presumo. Quid  igitur, Pater, est, quod doctor ille gentium, uas electionis, cum totus in legis euacuatione sudaret, nunquid non in templo, ne scandalum esset his qui ex circumcisione crediderant, hostias immolauit? Nunquid, qui circumcisionem damnabat, Timotheum ipse, ut omnibus omnia fieret, non circumcidit [449 1Kb] ? Quid ergo faciet misericordie filius, discipulus eius, qui ut seruos redimeret, ipse in mortem se obtulit. uides, ecce uides fratres tuos, conseruos tuos, populum Domini tui iam naufragia sustinentem, iam labantem in [450 1Kb] ultimis, nec succurris, nec porrigis dexteram, nec obiectas te discrimini. Nonne optabat Apostolus anathema esse a Christo pro fratribus suis? Flecte itaque, bone domine, pie Pater, seueritatem hanc; et ferreum, pace tua dixerim, pectus  emolli; ueni et uisita plebem tuam; et inter eos, ancillam tuam, totis ad te uisceribus anhelantem. Inueni uiam qua nec tu pastor, qui precedis, offendas, nec regie maiestatis iura soluantur. Quod si hec simul constare non ualeant, ueniat saltem. ueniat ad filiam Pater, ad ancillam dominus, et doceat eam quid agere debeat. Ingrediatur ad eam antequam egrediatur de mundo. Si enim antequam moriar mihi te non uidere contigerit, improbe loquar, timeo ne mihi etiam in illa terra uiuentium et letantium omnis exsultandi precidatur occasio. Tu siquidem es gaudium meum, spes mea, refugium meum. Anima mea sicut terra sine aqua tibi; unde et expandi ad te manus meas, ut ariditatem eius exsultationis oleo perfundas, et dulcedinis ingenite  rore riges [451 1Kb] . Si autem nec te fletus mei, nec publica uota sollicitant, postposita regia dignitate, relictis insignibus, deponam fasces, diadema contemnam, purpuram byssumque calcabo, et uadam ad te merore confecta.  Amplectar uestigia tua, pedes exosculabor, nec amouebit me, si ueniet Giezi, nisi cum desiderii mei summa complebitur. Pax Dei, que exsuperat omnem sensum, custodiat cor tuum et intelligentiam tuam, et faciat misericordie uisceribus abundare.





EPISTOLA XCIu. HENRICI REGIS ANGLORUM AD ANSELMUM.

Dolet Anselmum sibi pertinaciter reluctari. Misisse se ad apostolicum significat, et se interim consentire ut de beneficio Cantuariensis Ecclesie conuenienter habeat.

HENRICUS, rex Anglorum, ANSELMO, Cantuariensi archiepiscopo, salutem et amicitiam.

Mandasti mihi quod ad me uenire non poteras, nec mecum esse, sicut Lanfrancus antecessor tuus cum patre meo multis annis fuit; unde ualde doleo quod facere non uis, quia si facere uoluisses, libenter te susciperem, et omnes illos honores, et dignitates, et amicitias, quas pater meus antecessori tuo fecit, tibi fecissem. Dominus uero apostolicus mandauit mihi litteris suis preces et admonitiones super quibusdam  rebus. Quapropter uolo legatos meos Romam mittere, et consilio Dei et baronum meorum domino pape inde respondere, et hoc requirere quod mihi requirendum est. Et accepto responso a papa, mandabo tibi hoc quod mihi Deus annuerit. Interim autem consentiam quod tu de beneficio Cantuariensis Ecclesie conuenienter habeas; quamuis hoc inuitus facio, quoniam nullum mortalem hominem in regno meo libentius mecum quam te habere uoluissem, nisi in te remansisset, teste Roberto episcopo Lincolniensi et Willelmo.



EPISTOLA XCu [452 1Kb] . ANSELMI AD HENRICUM.

Est ad precedentem rescriptum.

HENRICO, Dei gratia regi Anglorum, et domino suo, ANSELMUS, archiepiscopus Cantuariensis, fidele seruitium et orationes.

In litteris uestre celsitudinis quas nuper accepi mandauit mihi uestra dignatio amicitiam, et quia nullum mortalem hominem in regno uestro libentius habere quam me uelletis, si ego uellem ita uobiscum esse sicut Lanfrancus archiepiscopus fuit cum patre uestro. De amicitia et de bona uoluntate gratias ago. Ad hoc quod dicitis de patre uestro et archiepiscopo Lanfranco respondeo quia neque in baptismo, neque in aliqua ordinatione mea promisi me seruaturum legem uel consuetudinem patris uestri, aut Lanfranci archiepiscopi, sed legem Dei et omnium ordinum quos suscepi. Quapropter si uultis me sic esse uobiscum  ut possim uiuere secundum legem Dei et ordinem meum, et si me reuestitis secundum eamdem legem Dei de omnibus rebus quas de archiepiscopatu meo accepistis, postquam a uobis discessi, quas [453 1Kb] si presens essem non deberetis me nolente accipere,  et hoc mihi promittitis, paratus sum redire ad uos in Angliam, et seruire Deo, et uobis, et omnibus mihi commissis, secundum officium mihi a Deo iniunctum, ipso adiuuante. Siquidem cum nullo alio rege aut principe mortali, uolo tam libenter esse aut ei seruire. Si autem hoc nequaquam suscipitis, uos facietis quod uobis placebit; ego uero, Deo annuente, non abnegabo regem eius. Et non audeo, quoniam non debeo tacere uobis quia non solum 402 requiret Deus a uobis quod debet illi regia potestas, sed quidquid pertinet ad primatis Anglie ministerium. Quod onus nimis est [454 1Kb] uobis importabile, nec uobis debet displicere quod dicam. Nulli homini magis expedit quam regi se subdere legi Dei, et nullus periculosius se subtrahit [455 1Kb] a lege eius. Dicit enim sacra  Scriptura, non ego : Potentes potenter tormenta patientur; et fortioribus fortior instat cruciatus ; quod Deus a uobis auertat! In responso uestro quod mihi iam bis fecistis, nichil intelligo nisi quamdam, si audeo dicere, que nec anime uestre nec Ecclesie Dei expedit, dilationem. Si ergo ad hec respondere uestre uoluntatis certitudinem diutius differtis, ego, quia causa non est mea, sed Dei mihi ab ipso commendata, timeo diu differre clamorem ad Deum facere. Quapropter precor, obsecro, ne me cogatis dolentem et inuitum clamare : Exsurge, Deus, iudica causam tuam . Omnipotens Deus cito conuertat cor uestrum ad uoluntatem suam, ut post [456 1Kb] hanc uitam introducat  uos in gloriam suam.





EPISTOLA XCuI. MATHILDIS REGINAE ANGLORUM AD ANSELMUM.

Quantum se Anselmi littere exhilararint exponit.

Pie recolendo Patri, et digne reuerendo domino suo, ANSELMO archiepiscopo, MATHILDIS, Dei gratia regina Anglorum, minima sanctitatis eius ancilla, perpetuam in Christo salutem.

Indesinenti uestre bonitati, que, mei non immemor [457 1Kb] , litteris presentatis, absentis uestri presentiam exhibere dignata est, gratias innumeras refero. Tristitie quippe nebulis quibus obuoluebar expulsis [458 1Kb] , uerborum uestrorum me riuulus, tanquam noue lucis radius, perlustrauit. Chartulam quidem a uobis missam loco Patris amplector, sinu foueo,  cordi quoad possum, propius admoueo, uerba de dulci bonitatis uestre fonte manantia ore relego, mente retracto, corde recogito, recogitata in ipso cordis arcano repono. Ubi digne laudatis omnibus, hoc solum miror quod de nepote uestro excellentia  uestre discretionis inseruit. Non enim mihi iudico quidquam facere aliter uestris, aliter meis, aliter scilicet meis quam meis; uestri quippe genere sunt, mei adoptione et dilectione; uestre uero scripture consolatio patientiam mihi corroborat, spem facit et seruat, que releuat me cadentem, sustinet labentem, letificat dolentem, mitigat irascentem pacatque flentem. Ea mihi namque frequenter secretoque consulens spondet filie reditum Patris, ancille domini, oui pastoris. Spondet autem itidem confidentia quam in orationibus bonorum hominum habeo, et beneuolentia quam ex corde domini mei solerter inuestigans [459 1Kb] perpendo. Est enim illi erga uos animus compositior quam plerique homines estiment, qui [f. add. Deo] annuente, et me qua potero suggerente,  uobis fiet commodior atque concordior. Quod uobis in presenti de redditibus uestris fieri permittit, idem et melius ampliusque in futurum, cum ex re et tempore postulaueritis, fieri permittet. Ubi quamuis amplius quam equum iudicem [f. ad. decet] sibi teneat, oro tamen uestre pietatis aflluentiam ut, excluso amaritudinis humane rancore, qui uobis inesse non assolet, dilectionis uestre dulcedinem ab  illo non auertatis, imo uero  apud Deum pro ipso et me, et communi sobole, et regni nostri statu pium uos intercessorem [460 1Kb] exhibeatis. ualeat uestra semper sanctitas.



EPISTOLA XCuII [461 1Kb] . ANSELMI AD MATHILDEM REGINAM.

Proximis respondet litteris.

Domine reuerende, filie carissime, MATHILDI, gratia Dei regine Anglorum, ANSELMUS, archiepiscopus Cantuariensis, fidele seruitium, et orationes, et benedictionem Dei, et suam, si quid ualet.

Gratias ago immensas celsitudini uestre, amando eam et orando pro ea, pro immensitate sancte dilectionis uestre erga paruitatem meam, quam intellexi in litteris uestris. In quibus satis ostenditis  quanto me affectu diligatis, cum chartulam meam taliter, sicut scripsistis [462 1Kb] , suscipitis et tractatis : ubi etiam adeo me dignatio uestra sublimat, ut quod natura mihi negat, gratia uestra tribuat, cum eos qui mei sunt genere, uestros esse adoptione et dilectione pronuntiat. Quod desiderio reditus mei nitimini cor domini mei regis erga me mitigare, facitis quod uos decet [463 1Kb] et quod illi expedire intelligo. Si  enim erga me aliquam cordis amaritudinem habet, nescio me unquam hoc aliquo modo, quantum in me est, meruisse. Et si aliquando illi seruiui, ipse scit, et puto quia non tradet obliuioni. Si ergo me aliquatenus odit sine causa, expedit illi ut hunc a se rancorem expellat, ne peccet coram Deo. Promittis mihi quod de redditibus nostris, de quibus aliquantum mihi permittit habere, melius et amplius in futurum permittet; unde beneuolentie non debeo esse ingratus, quia, quantum in uobis est, bona uoluntate hoc facitis. Sed non deberet esse opus ut hec mihi fieret promissio, quia contra uoluntatem meam nulla debet mihi de illis fieri prohibitio aut diminutio. Et qui illi consulit ut aliquid inde sibi assumat, non leue peccatum, neque tale quod unquam  tolerari debeat, illi consulit. Qui enim episcopum suis rebus ita spoliat, nullo modo reconciliari Deo poterit, nisi illi integre omnia sua restituat. Et scitote quia tantumdem est mihi de qualibet parua parte quantum si de toto spoliatus fuero. Non enim hoc dico amore pecunie, sed amore Dei iustitie. Orat uestra benignitas ut dilectionem meam a rege non auertam, sed pro illo, et pro uobis, et prole uestra, et regni uestri statu intercedam. Quod utique hactenus feci; de futuro autem, Dei me committo dispositioni, apud quem filius non portat iniquitatem patris, nec uxor uiri. Et spero in Deo, quia nullum cordis rancorem habeo aduersus aliquem unde mecum non habeam Deum. Omnipotens Deus  uos et prolem uestram semper in sua gratia custodiat.



403 EPISTOLA XCuIII [464 1Kb] . ANSELMI AD GUILLELMUM EPISCOPUM WENTONIENSEM.

Quod non possit nocere aduersario comiti ob iniurias sibi ab eodem illatas.

ANSELMUS, archiepiscopus Cantuarie, GUILLELMO dilecto dilectori suo, electo episcopo Wentonie, salutem et benedictionem Dei [465 1Kb] , et suam, quantum ualet, atque diuino semper regi consilio et protegi auxilio.

Nuntius uester causam uestram, pro qua ad nos missus est, reuerendo domino et Patri nostro Hugoni Lugdunensi archiepiscopo, et mihi simul, sicut precepistis, retulit; et ego eidem Patri nostro litteras quas mihi misistis, ostendi. Ipso itaque iubente,  pro illo et pro me in istis litteris respondeo. Utique gaudemus et gratias agimus Deo pro uestra in ueritate constantia, et quia non queritis consilium, nisi quod Deo placeat [466 1Kb] et honestatem uestram et ordinem, ad quem electi estis, deceat. Rem totam, sicut idem nuntius uobis narrauit, quanto diligentius potuimus, adhibitis aliis prudentibus et religiosis [467 1Kb] uiris, pertractauimus, et consilium quod petitis, Deum inuocantes ut nos dirigeret, concordi sensu considerauimus. Cuius consilii, in quantum intelleximus, hec  est summa, uidelicet, utrum de castello quod de comite Roberto tenetis, possitis fratri eius regi Henrico contra eumdem comitem deseruire, propter iniustitias quas idem comes uobis facit, sicut mandastis. Quod nequaquam coram Deo et coram iustis hominibus licite fieri posse intelligimus. Nam, etiamsi uos de hoc absoluit, quod illi debeatis per hominium, aut per fidem [468 1Kb] promissam, siue per aliquam com munem conuentionem, non uos potuit absoluere de hoc quod Deo et proximo propter Deum debetis per Christianam religionem. Quapropter intelligimus quia non debetis prefatum comitem de hoc quod de illo habetis exheredare et hereditatem eius inimico suo tradere. In hoc quoque uos multum oportet intendere quod nondum uestra dilectio suscepit episcopi  consecrationem, et si hoc faceretis quod a uobis rex exigit, nullus posset exstinguere exsecrabilem famam, quia hoc factum esset propter episcopatus, quem perdere timeretis, redemptionem. Quamobrem quoniam prouidemus bona non tantum coram Deo, sed etiam coram hominibus, auertat Deus hoc a uobis, neque unquam permittat tam prauum exemplum ulla opinione exire de uobis. Quod autem a rege predictum castellum, sicut homo eius eratis, accepistis, nullo modo cognoscimus uos ad hoc astringi ut eum eodem castello contra comitem uti permittatis, si ei hominium non nisi saluo ordine fecistis. Denique, sicut nullus homo aliquid contra Deum debet promittere, ita promissum nullatenus debet perficere, nec aliquis hoc recte potest exigere. Quedam  alia per istum nuntium uiua uobis uoce referenda mandamus. Salutat uos predictus dominus et Pater noster, sicut amicus amicum. uale.





EPISTOLA XCIX. MATHILDIS REGINAE ANGLORUM AD PASCHALEM II PAPAM.

Gratias agit pro litteris hortatoriis ad coniugem datis.

Summo pontifici et uniuersali pape PASCHALI, MATHILDIS, Dei gratia Anglorum regina, ita dignitatis apostolice iura dispensare temporaliter, ut cum iustitie manipulis in perpetue pacis gaudiis apostolico senatui mereatur ascribi perenniter.

Sanctitatis uestre sublimitati, o uir apostolice, etc. uide in Paschali II, ad an. 1118.



404 EPISTOLA C [469-474 1Kb] ANSELMI AD ORDUuINUM.

Gratulatur monacho sue fame studioso, quidque obtrectatoribus suis respondeat, suggerit.

ANSELMUS, archiepiscopus Cantuariensis, fratri et filio carissimo ORDUuINO, salutem, et benedictionem.

Gratias ago dilectioni tue quia sollicitus es de mea fama, et queris quid respondeas falsis calumniatoribus meis querentibus occasiones aduersum me. Dicunt, ut scripsisti mihi, quia prohibeo regem dare inuestituras; et quod peius est, permitto ut  scilicet mali et peruersi clerici inuadant et uastent ecclesias, nec ascendo ex aduerso. Dicunt quoque quia ego do ecclesias laicis. Dic eis quia mentiuntur. Non enim ego [475 1Kb] prohibeo per me a rege dari inuestituras ecclesiarum, sed quia audiui apostolicum in magno concilio excommunicare laicos dantes illas inuestituras et accipientes, et qui accipientes sacrabunt, nolo communicare excommunicatis nec fieri excommunicatus. Clericos uero nec uolens, sed dolens tolero ecclesias opprimere, et in tantum ex aduerso ascendo, ut pro hoc sim in exsilio et rebus episcopatus exspoliatus. Non enim quod obiiciunt de clericis fieret, si inuestiture, quibus ex aduerso ascendo, non fierent. Ecclesias uero non do laicis, cum do eis mea maneria ad firmam; sed commendo ut  eas custodiant, non ut clericum in eis ponant aut inferant, nisi per me, aut archidiaconum nostrum, aut per priorem in maneriis Ecclesie nostre. Nequissime itaque improperant mihi, quia aliena curo, mea negligo, quoniam non hoc dicunt amore ueritatis, sed obstruunt os meum loquens pro ueritate. uale.



EPISTOLA CI [476 1Kb] . ANSELMI AD FRATRES CANTUARIENSES.

Quo debeant esse animo Cantuarienses monachi in calamitatibus quas se absente tolerant.

ANSELMUS archiepiscopus, fratribus et filiis karissimis in Christi Ecclesia Cantuarie Deo seruientibus, salutem et benedictionem Dei, et suam, quantum potest.


Scio desiderium uestrum et tribulationem quam in presenti sustinetis, et quia maiorem in futuro timetis. De qua re nullum uobis melius potest dari consilium quam ut penitus intendatis in Dei seruitium. Siue enim uos probet Deus per tribulationem, siue corripiat, siue exerceat, semper ad hec debet respondere uestra ad bene uiuendum instantia. Per hanc enim quam fortes sitis, et quam uere illum diligatis, monstratis; per hanc illum pacatis, per hanc exercitari ad maiora proficitis, ut altiora dona mereamini sicut purgati. Cessent igitur in uobis uaniloquia, exstirpetur omnis detractio, suffocetur murmuratio, exstinguatur impatientia, euanescat inutilium curiositas, expellatur otiositas, annichiletur mussitatio, euacuetur indignatio, et pro qualibet  offensione mentis quiescat commotio, eliminetur negligentia, exterminetur inuidentia. Exsecrabile sit quidquid a uestris discordat, amabile sit quidquid monachicis institutionibus concordat; ferueat obedientia, et omnium uirtutum, que supradictis et aliis repugnant uitiis, studium et diligentia. Scrutetur unusquisque diligenter uitam suam secretam et publicam, et si inuenit unde, festinet ad condignam satisfactionem, ne forte pro eius culpa flagellet Deus  totam congregationem. Sepe enim hoc faciunt diuina iudicia ut magna multitudo perturbetur unius culpa. Unde si nimis longum non esset, exempla plura proferri possent. Finem faciam huius nostre allocutionis, quia et plures ex uobis Scripturas intelligitis, et habetis dilectissimum fratrem nostrum dominum priorem Ernulfum [477 1Kb] , qui hec et alia scit, et potest dicere uobis. Omnipotens Deus dignetur uos ab omnibus malis emendare, et faciat bonis omnibus abundare, et post hanc uitam in suo regno exsultare. Sit super uos Dei benedictio, et tribuat uobis omnium uestrorum peccatorum remissionem. Amen. Reditum nostrum ad uos quando futurus sit ad presens nescio, sed spero in Deo quia non erit in uanum oratio uestra



EPISTOLA CII [478 1Kb] . ANSELMI AD QUOSDAM MONACHOS APOSTATAS.

Apostatas monachos in claustrum reuersos monet ut non uerecundia penitentiam abiiciant.

ANSELMUS archiepiscopus, fratribus et filiis karissimis WLFRICO, PHILIPPO, WILLELMO, salutem et benedictionem Dei et suam.

Audiui quia persuasione serpentis antiqui, cuius astutia primos parentes nostros de paradiso eiecit, claustralem paradisum et religiosam conuersationem, quantum ad uos, deseruistis, et ualde dolui; sed consolatus sum et letificatus, quia non clausit Deus uobis ostium paradisi, ne ultra in illud intraretis, sed potius uos misericorditer cegit, ut ad requiem relictam rediretis. Si autem pro hac misericordia  quam uobis inuitis fecit, gratias illi agitis, et non tantum coram omnibus ore, sed etiam coram Deo corde correctionem [479 1Kb] promittitis, agam uobiscum gratias Deo, et omnem rancorem quem de culpa uestra concepi, expellam de corde meo. Moneo igitur uos, ut [480 1Kb] filios meos, quatenus illam prauam et diabolicam uoluntatem quam habuistis, penitendo coram Deo de corde uestro penitus expellatis; neque occasione alicuius uerecundie postquam uos Deus ad se reuocauit, mentem uestram indiscrete confundatis; sed sperantes in hoc quia Deus penitentes benigne suscipit, in bona uoluntate et amore uestri ordinis quiescatis. Solet enim contingere ut, quoniam diabolus, Deo miserante et seruum suum defendente,  non potest de eo quod incepit perficere, ad aliam se conuertat astutiam; et quem, sicut incepit, deiicere nequit, deiiciat per immoderate uerecundie impatientiam. Coram Deo tantum admiramini quomodo hoc uelle potuistis, et erubescite, et coram hominibus ex bona conscientia confortamini, et confidite. Per bonam conuersationem ostendite omnem prauam uoluntatem alienam esse a uobis; et sic facietis ut nulla memoria sit aliis de hoc quod fecistis, et nulla praua suspicio de uobis.  Omnipotens Deus uos et a preteritis culpis absoluat, et in futuro sine fine ab omni peccato custodiat. Amen.



405 EPISTOLA CIII [481 1Kb] . ANSELMI AD WARNERUM.

Ut sanctum propositum non despiciat quod timore mortis incepit, sed sancto amore in illo proficiat; eum cure ac consiliis Ernulphi prioris committit, consulitque ut legat suam ad Lanzonem epistolam.

ANSELMUS archiepiscopus WARNERO salutem et benedictionem Dei, et suam, et bono incepto optimam subsequi consummationem.

Benedictus Deus in donis suis, et sanctus in omnibus operibus suis, qui te, fili carissime, in periculo mortis anime et corporis sua gratia uisitauit, et ad utriusque uitam misericorditer reuocauit. Cogita et  considera quantum signum sue dilectionis Deus tibi fecit, cum te non solum fugientem, sed et contemnentem se, et sibi ad mortem tuam aduersantem, ad se redire et sibi uelle seruire paterna cura cegit. Ne estimes unquam quod tibi minus ualeat quod incepisti, ideo quia timore mortis coactus, et non spontanea uoluntate es attractus. Non enim pensat Deus tantum quo initio uel qua occasione homo bonum inchoat, quantum qua uoluntate, qua deuotione [482 1Kb] gratiam Dei impensam sibi seruat. Nam Paulus apostolus coactus conuersus est ad fidem Christianam; sed quoniam toto corde fidem seruauit, et in ea cursum consummauit, repositam sibi coronam iustitie gaudendo in dictis suis nobis indicauit. Habes tecum carissimum fratrem meum dominum  priorem Ernulfum presentem, qui non minus quam ego tibi et scientia et uoluntate. potest consulere, et te mea auctoritate absoluere. Deo et illi te committo; illi post Deum tu ipse te nostro consilio et nostra iussione committe. Gratia Dei litteratus es; scientiam quam Deus in amore seculi te permisit acquirere, ad amorem Dei, a quo [483 1Kb] habes si quid habes, conuerte, ut pro gloria terrena, ad quam per litteras tuas anhelabas, gloriam eternam adipiscaris, quam aut contemnebas, aut tepide desiderabas. Consuetudines nostri ordinis quem es ingressus, quasi a Deo constitutas studiose serua, quia nulla inutilis est, nulla superuacua. Consulo tibi ut queras epistolam quam ego feci domino Lanzoni,  quando nouitius erat . Ibi enim inuenies qualiter te in principio conuersionis debeas habere, et tentationibus nouitium impugnantibus respondere. Absolutionem et remissionem omnium peccatorum tuorum, quantum possum, oro ut Deus tibi tribuat; et sic te in proposito incepto nutriat, ut te ad gloriam eternam perducat. Amen.



EPISTOLA CIu [484 1Kb] . ANSELMI AD RAYNALDUM.

Solatur pium uexatum, qui episcopatum in quem inuitus intrusus fuerat, pro ueritate reiecit.

ANSELMUS, archiepiscopus Cantuarie, RAYNALDO [485 1Kb] ,  sapienter ueritatem uanitati preponenti, fortiter gloriam transitoriam pro honestate contemnenti, uiriliter paupertatem superanti, salute et gratia Dei semper protegi et [486 1Kb] confortari.

Petit dilectio tua ut aliquam tibi mandem consolationem : quod ego libenter facio, quemadmodum te magis decere et [487 1Kb] tibi coram Deo prodesse intelligo. Conscientia tua, uirtus tua, perseuerantia tua sit in conspectu Dei consolatio cordis tui. Fortiter egisti, quando episcopatum, in quem non secundum Deum inuitus intrusus es, pro ueritate reiecisti. Non intendat cor tuum ut hoc Deus tibi premium uirtutis retribuat quod pro ueritate contempsisti. Pretiosior est ualde uirtus quam seruasti quam quod pro illa respuisti. ualde igitur decoloras pulchritudinem  tuam coram Deo, si quod uile et transitorium est, in premium et consolationem exspectas ab eo. Non dico quod episcopatum habere non debeas, aut illum non merueris, sed moneo ut in conscientia tua de gratia in qua te Deus stare fecit, gaudeas, et tribulationem et consolationem tuam solius Dei dispositioni committas. Memento quod Spiritus sanctus dicit : Exspecta Dominum, uiriliter age, et confortetur cor tuum, et sustine Dominum . Cum sentis necessitates et paupertates circa te feruere, tunc certus esto Deum gratiam suam tibi multipliciter augere. Hanc desidero esse consolationem tuam, in hoc desidero ut confirmes spem tuam. Tunc educet Dominus quasi lumen iustitiam tuam, et iudicium tuum, tanquam meridiem . Quia nescio  quid Deus de me dispositurus sit, nichil ex me in consolationem audeo promittere, sed uoluntatem meam quam mihi Deus dedit et tu meruisti, possum ostendere. Certe si, Deo dante, aliquando opportunitatem habuero, et secundum corpus et secundum animam tibi prodesse desidero. Omnipotens Deus continua sua te protectione et consolatione gaudere faciat, frater mi carissime. Amen.



EPISTOLA Cu. AD GUILLELMUM WINTONIENSEM EPISCOPUM.

Hortatur eum ut qua ceperat animi firmitate in ecclesiasticarum sanctionum obseruatione perseueret.

ANSELMUS archiepiscopus dilecto dilectori suo GUILLELMO, Wintoniensi episcopo, salutem et in  omnibus gratia Dei custodiri.

Quamuis per gratiam Dei de uestra confidam constantia, tamen quia indesinenter desidero ut nunquam a rectitudine flectamini, sed semper ad meliora proficiatis, ex abundantia cordis delectat me dilectionem uestram exhortari. Omnes qui contra sinceritatem honestatis et iustitie suggerunt, uenenosi serpentes sunt, filii serpentis antiqui. Rogo igitur uos, ut dilectum amicum, et consulo, ut filio carissimo, ut si quis huiusmodi uobis aliquid contra consilium Dei consulere uoluerit, nunquam tantum insibilet auribus uestris promittendo, minando,  blandiendo, rogando, ut mentem uestram inuenenet persuadendo. uos scitis quia Dominus reprobat consilia principum, consilium autem Domini manet in eternum. Hoc ideo dico quia non dubito antiquum hostem quem fortiter in rectitudine perseuerando confudistis, multimodis astutiis inquirere quomodo statum et famam uestre honestatis possit subuertere, et laudem quam, Deo adiuuante, adepti estis, in derisum, quod Deus auertat, conuertere. Nihil nominatim uobis unde caueatis, significo, quia nichil quod aliquatenus honestatem decoloret, coram Deo paruipendendum existimo. Omnipotens Deus sic uitam uestram semper et ubique in omnibus protegat et muniat, ut nullo modo aliquis hostis uester de aliquo neuo pulchritudinis uestre rideat. Amen.



406 EPISTOLA CuI [488 1Kb] . ANSELMI AD GUNTERIUM CANONICUM S. QUINTINI.

Eum licet quietis amantissimum, tamen, si electus est, debere fratribus uer obedientiam seruire et abbatis onus subire.

ANSELMUS seruus Ecclesie Cantuariensis, dilecto fratri et amico [489 1Kb] GUNTERIO canonico Sancti Quintini, salutem et Dei semper regi consilio.

Sicut audio, cum fratres uestri Bellouacenses canonici Ecclesie Sancti Quintini non temere, sed ob multas rationes dominum Odonem [490 1Kb] , qui modo uester abbas dicitur, uolunt ab hac prelatione remouere, et uestram fraternitatem loco eius substituere; sed timent [491 1Kb] ne uestra religio propter amorem quietis quam nunc habetis, non uelit intentioni  eorum facile consentire. Quoniam ergo sciunt uos meam humilitatem diligere, et sperant uos plus meo quam quorumdam consilio credere, rogant me quid inde sentiam uestre caritati ostendere. Utique, si in corpore Christi inuicem sumus alter alterius membra, et maxime in una religiosarum personarum Ecclesia, qui non permittit nec uult ut alia membra et totum corpus se utantur ut suo membro, non uideo quomodo possit se probare membrum illius corporis; et si corpus illud est corpus Christi, quomodo se ostendat esse membrum Christi. Est et aliud, quia nemo, si recte se tractat, sibi soli uult uiuere; sed sicut desiderat et credit, si membrum Dei est, omnia commoda aliorum membrorum sua erunt in futura uita; ita debet uelle ut si quid boni  est in se, aliorum sit in presenti uita. Consulo igitur, quantum in me est, et precor, frater et amice carissime, ut si tota uestra congregatio, uel melior pars, consilio reuerendorum episcoporum Iuonis Carnotensis et Galonis Parisiensis [492 1Kb] , qui Patres uestri fuerunt et uos nutriuerunt, uos instanter elegerit ad hoc quod supra dixi, ne omnino refugiatis neque impersuasibilis existatis. Utilius enim uobis esse existimo, si quietem contemplationis per amorem  seruatis in mente, et obedientiam fraterne caritatis in opere; quam si solam contemplationem, aliorum contemnendo preces et utilitatem, uelitis eligere. uale.



EPISTOLA CuII. ANSELMI AD MATHILDEM REGINAM ANGLORUM.

De beneuolo regine erga se animo.

Domine et filie in Deo dilecte MATHILDI, regine Anglorum, ANSELMUS, archiepiscopus Cantuarie, salutem et benedictionem Dei, et suam, quantum potest, et fideles orationes cum seruitio.

In litteris suis celsitudo uestra tantum me letificauit quantum de se bonam spem dedit. Solet enim esse certa spes correctionis humilis susceptio correctionis et monitionis. Gratias igitur ago Deo qui dat  bonam uoluntatem uobis quam in responsione uestra mihi significastis; et gratias ago uobis quia eam dulci affectu seruatis. Unde oro Deum ut quod ipse uobis misericorditer inspirat, conseruet et augeat, quatenus cum anima uestra de corpore exiens ante conspectum eius presentabitur, felicitatis eterne premium ab eo suscipiat. Si uestra prudentia egeret doceri qualiter ut Deo placeretis deberetis uiuere, studerem secundum posse meum hoc ostendere. Sed quoniam, Dei gratia, uos mentis intellectu inter bonum et malum non ignoro discernere, hoc rogo, hoc precor, hoc moneo, ut hoc sit uestri cordis indeficiens propositum, quatenus in omnibus actibus uestris, magnis et paruis, hoc potius eligatis quod magis Deo placere probatis. Satis pio et dulci affectu  in eisdem litteris significastis uos meum in Angliam reditum desiderare; uerum neque uideo illum in cuius potestate maxime est reditus meus quantum ad hominem pertinet, in hoc uoluntati Dei concordare, neque anime mee expedit ab ea discordare. Et timeo ne tarde intelligat se a recta uia deuiasse, consilium Dei spernendo, et consilia principum, que Dominus reprobat, sequendo. Certus tamen sum quia aliquando intelliget. Omnipotens Deus uestram excellentiam et meam paruitatem aliquando de mutua uisione secundum suam uoluntatem letificet, et in uobis gratie sue dona multiplicet.



EPISTOLA CuIII [493 1Kb] . ANSELMI AD FARMANNUM, ORDUuINUM ET BENIAMIN.

 Cur eis non possit concedere ut ad ipsum ueniant. Singulis autem eorum difficultatibus respondet.

ANSELMUS archiepiscopus karissimis filiis FARMANNO, ORDUuINO et BENIAMIN, salutem et benedictionem Dei, et suam.

Scio, filii karissimi, quia dilectionis abundantia facit uos desiderare meam presentiam, ut et quod corde geritis, sicut filii patri, aperiatis, et consilium singulis angustiis uestris accipiatis. Sed, quamuis bonum sit habere bonum zelum et laudabilem, tamen  si non est secundum scientiam, non est Deo acceptabile. uultis habere a me licentiam ut ad me ueniatis, sed pro certo uerum est quia difficilius, imo impossibilius hoc est, quam uos [494 1Kb] cognoscatis; uia nimis longa, gens extranea, iter periculosum; monachi de eadem terra capiuntur, male tractantur, equi, et si quid habent, auferuntur. Pecunia magna necessaria, labor grauis, exordinationes multe; utilitas non adeo magna, ut alii me non iudicent reprehensibilem, si ad hunc assensum exhibeo me facilem. Si mala que fiunt in Anglia et in Ecclesia, que uidetis et auditis, mihi uultis notificare, satis scio, nequeo corrigere; Deo dicite, et ut ipse corrigat exspectando orate. Si consilium de animabus uestris uultis querere, habetis uobiscum uenerabilem fratrem  et filium nostrum dominum priorem Ernulfum, uirum spiritualem, in quo et bona uoluntas, gratia Dei, abundat, et sapientia; quem uobis pro me, quasi alterum me, dimisi. Ad illum quasi ad me recurrite, illi uelut mihi uos credite [495 1Kb] ; illum, sicut me, suscipite. Hoc etiam concedo de [496 1Kb] domino episcopo Gondulfo, si quis uoluerit. Tibi dico, fili Farmanne, qui ideo petis licentiam alibi conuersandi, quia in tot perturbationibus animam tuam saluare nequis, ut dicis, non decet ut quandiu uos non possum regere nec colligere, incipiam uos dispergere. Non ergo est consilium ut aut tu hoc petas, aut ego faciam. Denique si uni aut duobus concedo, aut exire de Ecclesia, ut alibi conuersetur; aut exire de regno, ut ad me ueniat, tot sunt qui similem  habent causam, ut non sine magno scandalo, aut sine magna dissolutione fieri possit. Habeat igitur, qui hoc uult, eam discretionem et patientiam quam habent alii, ut pariter in patientia uestra possideatis 407 animas uestras. Tibi quoque fili Beniamin, qui sine me [497 1Kb] adiuras terribiliter, et obtendis perditionem anime tue, ostendo ut illi cuius anime debeo et uolo consulere, quia tam indiscretam rem non debuisti facere, neque anime mee et anime tue tam graue periculum opponere. Cum enim animam impellis, quantum in te est, in tantum periculum, certus esto quia non est hoc anime tue salubre consilium. Quod petis nulla ratione fieri potest. Indiscreta et inordinata temeritate forsitan  fieri posset. Non enim est rationabile sequi quocunque nos impetus animi, etiam bona intentione,  impellit sine discretione. Nequeo intelligere animam tuam in periculo esse perditionis si mecum loqui non potes. Nam si essem ubi nullatenus accedere posses in hoc mundo, aut in altera uita, non tamen de salute anime tue tibi desperandum esset. Precor igitur et consulo, fili carissime, ut sustineas sine scandalo anime tue Dei dispositionem; et secundum quod uides eum nos et que ad nos pertinent, ordinare, stude te ipsum, sicut discretus et qui spem habet in Deo, saluare. De hoc quod tu, frater et fili Orduuine [498 1Kb] , obtendis mihi quia non redeo in Angliam, scito quia non fugio mortem, non abscisiones membrorum, non quelibet tormenta, sed peccatum et ignominiam Ecclesie Dei, et maxime Cantuariensis. Si enim ita rediero ut apertum  non sit quia rex me spoliare, et res Ecclesie mihi commissas inuadere, sicut fecit, non debuit, confirmabo prauam, imo seruilem et pessimam consuetudinem mihi et posteris meis, meo exemplo, quod Deus auertat a me. Nisi ergo peccatum suum cognoscere, et Deo satisfacere de hoc quod in me peccauit et peccat, uoluerit [499 1Kb] ; ut nec ipse, nec successor eius mihi aut successoribus meis, meo exemplo, dicere possit se hoc facere per consuetudinem nullatenus intelligo, neque aliquis rationabilis intellectus, quomodo ei concordare, aut ad eum redire possim ad honorem Dei, et Ecclesie nostre, et salutem anime mee. Si fit mihi quod fieri debet, faciam quod debeo ad honorem Dei. Pax Domini que exsuperat omnem sensum, custodiat corda uestra, et  intelligentias uestras .



EPISTOLA CIX. ANSELMI AD HENRICUM REGEM ANGLORUM.

Corripit regem quod pecuniam inique exigeret a presbyteris Anglie uiolatoribus concilii Londinensis ab Anselmo habiti, cum hanc culpam uindicare non pertineat nisi ad episcopos.

HENRICO, suo carissimo domino, gratia Dei regi Anglorum, ANSELMUS, archiepiscopus Cantuarie, fideles orationes cum fideli seruitio.

Ad me pertinet, si audio quod faciatis aliquid quod anime uestre non expediat, ut hoc uobis non taceam, ne, quod Deus auertat, Deus irascatur et uobis, si facitis quod illi non placeat, et mihi pro taciturnitate mea. Audio quod uestra excellentia uindictam  exercet super presbyteros Anglie, et forisfacturam  exigit ab eis, quia non seruauerunt  preceptum concilii quod ego cum uestro fauore tenui apud Londoniam cum aliis episcopis et religiosis personis. Quod hactenus inauditum et inusitatum est in Ecclesia Dei de ullo rege et de aliquo principe. Non enim pertinet secundum legem Dei huiusmodi culpam uindicare, nisi ad singulos episcopos per suas parochias; aut si et ipsi episcopi in hoc negligentes fuerint, ad archiepiscopum et primatem. Precor igitur uos, sicut carissimum dominum, cuius animam diligo plusquam presentem uitam corporis mei, et consulo sicut uere fidelis corpori et anime uestre, ne uos, contra ecclesiasticam consuetudinem, tam graue peccatum committatis; et si iam incepistis, ut omnino desistatis. Dico enim uobis quod ualde timere debetis quia pecunia  taliter accepta, ut taceam quantum noceat anime, non tantum cum expendetur adiuuabit terrena negotia quantum postea perturbabit. Denique uos scitis quia me in Northmannia in pacem uestram suscepistis, et de archiepiscopatu meo me resarciuistis; et quia cura et uindicta talis offense maxime pertinet ad archiepiscopatum, quoniam plus sum episcopus pro spirituali cura quam pro terrena possessione. Omnipotens Deus sic et in hoc et in aliis actibus uestris dirigat cor uestrum secundum uoluntatem suam, ut post hanc uitam perducat uos ad gloriam suam.



EPISTOLA CX [500 1Kb] . ANSELMI AD ERNULFUM PRIOREM ET FRATRES CANTUARIENSES.

Excusat se quod tardius eos certiores fecerit de conuentu inter se et regem, in quo rex reuestiuit eum de archiepiscopatu, rebus Ecclesie Cantuariensis omnibus restitutis. Nec tamen Anselmus in Angliam intrare uult donec legatus regis Roma redierit. Interim reddita usus potestate priuat omni beneficio ecclesiastico omnes sacerdotes qui feminas tenebant.  Et comiti de Mellento, qui Ecclesie suum fauorem promiserat, ecclesie introitum permittit.

ANSELMUS archiepiscopus, fratribus et filiis karissimis, domno priori ERNULFO, et aliis sub illo Deo famulantibus in Christi Ecclesia Cantuarie, salutem et benedictionem Dei, et suam, quantum potest.

Quod tam diu distuli scribere uobis, de hoc quod conuenit inter regem et me in uigilia festiuitatis sancte Marie Magdalene, non fuit negligentia, sed opportunitatis, quam monstrare opus non est, absentia [501 1Kb] . Scitote quia rex me reuestiuit de archiepiscopatu nostro, et promittit se redditurum quod de nostris redditibus hactenus accipit. Quod ipse cum magna letitia et bona uoluntate se ostendit  facere; et omnes qui cum eo sunt, se clamant inde gaudere. Sperat enim rex inter dominum papam et se tantam concordiam ante diem Natiuitatis Domini futuram, ut ego utrique possim in Anglia concordare sine offensione. Qua de re ipse legatum suum Romam mittere disponit, ut ante nominatum terminum rei certitudinem accipere possit. Sed quoniam res nondum est in ea pacis et concordie inter eos certitudine solidata, ut sine dubietate, si modo in Angliam intrauero, confidam me in pace ibi remansurum, elegi potius ad tempus extra Angliam manere, donec legatus prefatus redeat Roma , quam ad presens me in ambiguitatem [502 1Kb] ingerere, ne forte  iterum per discordiam implacabilem necesse sit me de Anglia exire. Equidem existimo hanc mei reditus dilationem nullatenus nocituram ad perfectam concordiam quam speramus futuram. De presbyteris, et quibus rex precipit ut et ecclesias et feminas habeant, sicut tempore patris sui et Lanfranci  archiepiscopi habuerunt, et quia rex me resarciuit de toto archiepiscopatu, et quia tempore patris eius et eiusdem archiepiscopi in concilio prohibitum est tam exsecrabile coniugium, fiducialiter ea, quam ex archiepiscopatu habeo, auctoritate precipio non solum in archiepiscopatu, sed etiam per totam Angliam, ut omnes sacerdotes qui 408 feminas tenuerint, ecclesiis et omni ecclesiastico beneficio priuentur. Dominus papa nuper mandauit comiti de Mellento salutem et benedictionem suam, hac uidelicet conditione si libertati Ecclesie uoluerit fauere, cui hactenus uisus est resistere. Sin autem ab introitu ecclesie tantum illum arcebat, sicut fecerat prius de illo et de aliis complicibus eius consiliariis regis, in litteris quarum exemplar misi uobis. Sed  quoniam idem comes promisit mihi se conaturum ut rex pape preceptis odediat, permisi ei introitum ecclesie, a quo detinebatur. De aliis uero nec aliquis nominatur in prefatis litteris, nec ego ullum certe possum nominare; et omnes, sicut audio, ad concordiam inter papam et regem nituntur. De his qui inuestituras acceperunt, et de consecrantibus eos, nulla est mutata sententia. Gratias agimus Deo quia uos, domine prior, sicut mandastis, de egritudine uestra conualescitis, et oramus Deum ut uos in integram sanitatem restituat. Omnipotens Deus uos semper sua gratia protegat, semper ad meliora crescere faciat, fratres et filii karissimi.



EPISTOLA CXI [503 1Kb] . ANSELMI AD HENRICUM REGEM ANGLORUM.

Non displicere sibi longiorem regii legati moram ultra datum tempus Rome factam, sed suam a grege diuturniorem absentiam : maxime cum rex nullum prestituat terminum.

Suo carissimo domino HENRICO, glorioso regi Anglorum, ANSELMUS, archiepiscopus Cantuarie, fidele seruitium cum orationibus.

Quia uestra magnitudo me in suis litteris tam honorifice, tanto bone uoluntatis affectu salutat, gratias magnas ago, sicut debeo. Quod autem tam suppliciter me rogatis ut non mihi displiceat quod legatus uester Romam mittendus tantum moratur, utique uestram precem, quantum in me est, contemnere non debeo, sed causa magis est Dei quam mea; unde corde fideli et benigno animo uobis dico  quod tacere non debeo. Mihi quidem aliquid displicere [504 1Kb] , nisi cum propter Deum displicet, non est magnum; sed displicere Deo aliquid nullatenus est contemnendum : utique non parum displicet Deo episcopum spoliari rebus suis, quod iam Deo uobis inspirante correxistis. Sed episcopum segregari a suo officio, et Ecclesiam a suo episcopo sine causa quam Deus approbet, nimis graue iudicat. Expedit itaque anime uestre quatenus satagatis [505 1Kb] ut ego, qualiscunque [506 1Kb] sim episcopus Ecclesie, quam Deus [507 1Kb] uestre regie potestati custodiendam commendauit,  et regno uestro, in pace uestra celerius restituar, et mihi opportunitas utendi secundum possibilitatem meam officio pro quo ibi positus sum, diutius non impediatur. ualde quoque mihi timendum est ne Deo displiceat, et me dominus papa iuste reprehendat, quia, postquam uos et ego simul conuenimus apud castrum quod uocatur Aquila, in tam longo tempore non illi misi legatum nostrum, per quem quid de tanta re inter nos factum et quid peragendum sit cognosceret, et ego eius consilium et iussionem acciperem. Quapropter periculosum est mihi diu exspectare uestrum legatum, quem ante proximam Natiuitatem Domini, sicut in uerbis uestris intellexi, Roma scilicet rediturum speraui, presertim cum, nescio quo consilio quaue ratione,  nullum terminum modo constituatis. Quoniam igitur plus debet mihi esse de hoc quod ego Ecclesie mihi commisse presens esse nequeo, quam de ulla terrena possessione, precor ut mihi aliquem proximum terminum nominetis per litteras uestras, quando possim legatum uestrum Romam iturum exspectare, quia ego non audeo differre, ut multum dicam, ultra proximam Natiuitatem Domini, quin meum legatum mittam. uale.



EPISTOLA CXII. ANSELMI AD GUNDULFUM EPISCOPUM, ERNULFUM PRIOREM, ETC.

Confirmat anathema in presbyteros feminas habentes iuste a suo archidiacono pronuntiatum.

ANSELMUS archiepiscopus, reuerendo GUNDULFO  episcopo, et ERNULFO priori, et archidiacono Cantuariensi WILLELMO, et omnibus in sua parochia religionem sui ordinis amore Dei seruantibus, salutem.

Nuper relata est mihi Deo exsecrabilis et omnibus Christianis odibilis superba quorumdam  presumptio. Scripsit namque mihi archidiaconus noster Willelmus quia nonnulli presbyteri, qui sub eius sunt custodia, iterum repetentes prohibitas feminas in immunditiam, a qua salubri consilio et iussione abstracti fuerunt, se reuoluerunt. Quod cum idem archidiaconus uellet corrigere, omnino eius monitionem et susceptibilem iussionem nefanda superbia contempserunt. Qui  conuocatis secum pluribus religiosis et obedientibus sacerdotibus, superbos et inobedientes gladio digne excommunicationis percussit. Quam excommunicationem bestiali insania contemnentes, ministerium sanctum polluere, quantum in ipsis est, non formidant. Quapropter ego Anselmus, quamuis peccator, archiepiscopus, ea auctoritate quam mihi dedit per archiepiscopatum Deus Pater, et Filius, et Spiritus sanctus, confirmo eamdem excommunicationem, quam fecit idem archidiaconus, usque ad satisfactionem eius iudicio suscipiendam.



EPISTOLA CXIII [508 1Kb] . ANSELMI AD GUARNERIUM.

Eum laudat ob sanctum paterni reditus desiderium, simulque monet esse ordinis obseruantissimum.

ANSELMUS archiepiscopus, GUARNERIO, fratri et filio carissimo, salutem et benedictionem Dei, et suam

Pro dilectione quam in litteris tuis erga me intellexi, et pro desiderio reditus mei gratias ago tibi, sicut fratri et filio dilecto. Reditum quidem, Deo annuente, non differam, quando ipso disponente intelligam me illum posse rationabiliter facere. Te autem, et illum euius anime curam Deus mihi commendauit, studiose moneo, ut non sis negligens ordinem quem accepisti [509 1Kb] discere et custodire, sed  sis intentus todo corde ad ea que pertinent ad perfectionem monachi proficere. uerum enim est quia si monachas nouitius in suo proposito fuerit tepidus, aut uix, aut nunquam in religione monachica erit feruidus. Qualem igitur te desideras inueniri in diebus obitus tui, talem te quotidie stude exhibere; et semper quasi eras moriturus, hodie te prepara ad reddendam rationem uite tue, et sic de uirtute in uirtutem proficies. Dominus te dirigat et custodiat.



409 EPISTOLA CXIu [510 1Kb] . ANSELMI AD HENRICUM REGEM ANGLORUM.

Ad regem mittit Gislebertum Beccensem, cui tuto possit credere sibi renuntianda. Paschalem pronuntiat canonice electum, et alterum esse sedis apostolice inuasorem.

HENRICO, carissimo domino [511 1Kb] suo, gratia Dei  regi Anglorum, ANSELMUS archiepiscopus Canturie, fidele seruitium cum orationibus.

Precepit mihi celsitudo uestra in litteris suis quatenus sibi aliquem de familiaribus nostris mitterem, cui familiariter credere posset ea que mihi mandare uellet. Mitto igitur fratrem nomine Gislebertum, monachum Beccensem, familiarem meum, cui sicut [512 1Kb] mihi credere potestis quod mihi mandare placuerit. Qui etiam notificabit uobis quomodo dominus Balduuinus [513 1Kb] et Willelmus iam iter Rome ingressi fuerant, quando uestram suscepi epistolam; et quod audiuimus de apostolico Paschali, et de illo qui sedem eius per rapinam dicitur inuasisse. Hoc tantum dico quia apostolicus Paschalis secundum Deum ecclesiastice est electus, et per totam Ecclesiam  catholicam iam susceptus et confirmatus. Ille uero inuasor, de quo fama est, nullam habet electionem aut susceptionem, nisi a filiis diaboli inimicis Ecclesie Dei. Quapropter exspectamus ut super eum cadat, si nondum cecidit [514 1Kb] , quod dixit Dominus : Omnis plantatio, quam non plantauit Pater meus celestis, eradicabitur . Nec moueri debet aliquis Christianus, si persecutionem  patitur Ecclesia Christi, quod idem ipse passus est, et eamdem Ecclesiam passuram predixit : In mundo, inquiens, pressuram habebitis ; quam confortat subiungens : Sed confidite, ego uici mundum [515 1Kb] . Omnipotens Deus sic uos faciat in hac uita regnare super Anglos ut in futura regnetis inter angelos.



EPISTOLA CXu [516 1Kb] . ANSELMI AD G . . . ABBATEM.

Electo in episcopum consulit ut seruata obedientia animus eius tantum onus fugiat. Iis uero qui hunc elegerunt, consulit ut ipsum quia dignior est, cogant ad onus suscipiendum.

Domino et Patri carissimo, reuerendo abbati G. frater ANSELMUS, semper que Deo placita sunt uelle et facere.

 Dignatur uestra prudentia mee paruitatis scire consilium de re de qua agitur; unde primo oro omnipotentis Dei benignam clementiam ut ipse totam rem in beneplacito suo disponat. Nostrum autem consilium, quod utinam de uultu Dei prodeat, hoc est quod melius possum intelligere. Illi quidem consulo ut, quantum potest, seruata tamen obedientia et pia mansuetudine, animus eius tantum onus fugiat. uobis autem et aliis, ad quos hoc pertinet, consulo quia non uideo de quo melius possit esse, ut illum rogando, precipiendo cogatis, quatenus et eius conscientia securior sit in conspectu Dei, cum non nisi solo timore Dei et obedientia sancta se prouectum conspiciet, et Deus quasi ex debito ad bonum finem perducat quod propter se solum inceptum intelliget;  et uobis a [517 1Kb] supernorum Iudice retribuatur, quia pia sollicitudine Ecclesiam Dei per membra eius sustentare satagitis. uale.



EPISTOLA CXuI [518 1Kb] . ANSELMI AD ODONEM.

Ipsum ad purioris uite genus sectandum, iam accensum magis accendit. uota eundi Romam uel Hierosolymam complentur in professione monastica.

Domino et fratri in Christo dilecto, ODONI, frater ANSELMUS salutem.

Si uestra dilectio, adhuc amore mundi grauata, spinosis sollicitudinibus diuitiarum eius laboraret, oporteret ad mentem ei reducere uerba Domini dicentis : uenite ad me, omnes qui laboratis et onerati estis, et ego uos requiescere faciam. Quoniam uero iam  prospiciens quia mundus transibit et concupiscentia eius, iam non diligit mundum neque ea que in mundo sunt, sed que sursum sunt querit, non que super terram, nichil conuenientius illi dicendum uideo quam quod scriptum est : Fili, ne differas conuerti de die in diem; et : Quodcunque potest facere manus tua, instanter operare. Ad quam rem fraternum nostrum esse paratum obsequium, certum sit uobis  signum hec nostra breuis epistola. Qui uouerunt se ituros Romam uel Hierusalem in seculo, si ad ordinem nostrum uenerint, et deuote et obedienter se habuerint, omnia uota sua quecunque uouerant, compleuerunt. Quippe qui se in partem Dei per uota tradiderant, postquam se Deo totos tradiderint, totum in partem postmodum non habent redigere; nisi qui quod Deo obtulerunt, sibi uelint in proprietatem subripere, et ita non solum indeuoti, imo rei fiant tam sue [519 1Kb] abrenuntiationis, quam professionis, et sue ipsorum damnationis.



EPISTOLA CXuII [520 1Kb] . ANSELMI AD ERNULFUM PRIOREM ET WILLELMUM ARCHIDIACONUM.

Ut Robertum, relicto Iudaismo, amplectentem Christianismum perbenigne excipiant et iuuent.

ANSELMUS archiepiscopus, domno priori ERNULFO  , et archidiacono WILLELMO, salutem et [521 1Kb] benedictionem Dei.


Intimo cordis affectu mando uobis et precor religionem uestram ut ea hilari pietate et pia hilaritate qua omnes Christiani debent occurrere et subuenire de Iudaismo ad Christianitatem fugienti, curam [522 1Kb] habeatis huius Roberti, ne ulla indigentia uel occasione, quam auertere possimus [523 1Kb] , cogatur penitere, qui propter Christum parentes suos et legem eorum reliquerit. ualde enim ignominiosum est Christianis, et maxime religiosis personis, ut hoc negligentia et duritia sua fieri patiantur in presentia sua. Ordinate itaque uos, domne prior, de eleemosyna, non per seruientes , sed per monachum eleemosynarium; et uos, domine Willelme, ex his que mihi ex archidiaconatu seruare debetis, quatenus ille cum familiola  sua nullam duram patiatur indigentiam, sed gaudeat se de perfidia transiisse ad ueram fidem; et probet ex ipsa nostra pictate quia fides nostra propinquior est Deo quam Iudaica. Malo enim, si necesse  esset, totum in hoc expendi quidquid de archidiaconatus redditibus me contingit, et multo etiam maiora, quam ut iste qui ad nos quasi ad seruos Dei et ueros Christianos de manibus diaboli fugit, misere uiuat inter nos. Iterum precor et obsecro ut ostendatis in eos uos habere Christianam pietatem et Christianitatis amorem, ualde enim ledit cor meum indigentia illius, siue in uictu, 410 siue in uestitu. Facite igitur ut cor meum ab hac lesione quiescat, si illam [524 1Kb] non amatis. ualete.



EPISTOLA CXuIII [525 1Kb] . ANSELMI AD ALFERUM PRIOREM ET MONACHOS SANCTI EADMUNDI.

Inuictum in aduersis animum laudat. Et ut priori sua peccata confiteantur, et omni custodia seruent cor suum, adhortatur.

ANSELMUS archiepiscopus, dilectis filiis et fratribus domno ALFERO priori, et aliis seruis Dei in cenobio Sancti Eadmundi sub illo conuersantibus, salutem et benedictionem Dei, et suam [526 1Kb] quantum ualet.

Gratias ago Deo et uobis pro constantia et patientia uestra, quam habetis in tribulationibus [527 1Kb] , hortans et obsecrans ut filios carissimos, ne deficiatis, sed longanimiter, ut cepistis, Dei consolationem exspectetis. Nulla uos aduersitas a seruitio Dei retardet, nichil ab exsequenda uoluntate eius remoueat. Mementote quod omnes qui uolunt pie uiuere in Christo, necesse est ut tribulationes patiantur. Quanto igitur magis tribulationes insurgunt, tanto  magis unusquisque uestrum se per sancte conuersationis opus exerceat, et in sui ordinis custodia arctius stringat. Que si feceritis, sciatis quod Dei consolationem, prius forsitan quam putetis, obtinebitis. Nullus uestrum amet aut uelit celare peccata sua, sed ea puro et simplici corde domno priori, aut cui ipse concesserit, confiteatur, et secundum iudicium eius emendet, et de cetero ut sese custodiat modis omnibus enitatur. Eos autem [528 1Kb] qui hoc modo et hac uoluntate sua peccata confessi sunt uel confitebuntur, quantum possum, ea auctoritate quam mihi Deus concessit, uice beati Petri apostolorum principis absoluo, et ut eis omnipotens [529 1Kb]  Deus indulgeat suppliciter oro. ualete et orate pro me.





EPISTOLA CXIX [530 1Kb] MATHILDIS REGINAE ANGLORUM AD ANSELMUM.

Quanti faciat Anselmi litteras. Quodque Edulpho abbatiam Malmesberie  concesserit, saluis omnibus archiepiscopi iuribus.

Domino suo et Patri reuerendo pariter et colendo, ANSELMO, Cantuariensi archiepiscopo, MATHILDIS regina, deuota sanctitatis eius ancilla, cum Christo suo salutem.

Quoties epistolari beneficio uestre mihi sanctitatis municipium impertitis, toties innouate letitie luce nebulosam anime mee caliginem serenatis. Est etenim uestri quedam et absentis qualiscunque reuisio, et chartule contrectatus, et littere periucunda sepiusque recitata relectio. Quid namque uestris, domine, scriptis aut stylo ornatius aut sensu  refertius ? Non his desunt Frontonica grauitas Ciceronis, Fabii, aut Quintiliani [531 1Kb] acumina. In his sane doctrina quidem redundat Pauli, diligentia Hieronymi, elucubratio [532 1Kb] Gregorii, explanatio Augustini, et quod his maius est, hinc dulcor euangelici stillat eloquii. Hac igitur mihi gratia diffusa a labiis uestris cor meum et caro mea exsultauerunt in affectum uestre dilectionis, in effectumque paterne uestre monitionis. Frequentissimo quippe recursu exhortationis uestre benignissimeque obsecrationis memoria, cordis mei ianuam reuerberat, obsecutionisque obedientie adiudicat [533 1Kb] . uestre igitur sanctitatis fauore freta domno Edulfo [534 1Kb] Wintoniensi monacho, olimque sacriste, uobis, credo, noto, abbatiam Malmesberie  in his que mei iuris erant commisi, uestre quidem donationi et dispositioni quecunque illius sunt ex integro reseruatis, ut scilicet tam uirge quam cure pastoralis commissio uestre discretionis contradatur arbitrio. Ei autem uestre bone uoluntatis gratie, que erga me non tepescit, dignum munus recompenset numen gratie celestis. De cetero uestram Christus dignitatem saluificet, quique uos in terra beatificat, de uestro me reditu cito letificet. Amen.



EPISTOLA CXX [535 1Kb] . ANSELMI AD MATHILDEM.


Edulphum confirmare in abbatem noluit, quia scyphum ad eum cum litteris per legatos miserat.

Domine, filie carissime, gloriose regine, MATHILDI,  ANSELMUS, archiepiscopus Cantuarie, fidele seruitium cum orationibus.

Nouerit excellentia uestra, dilectissima domina, quia de abbatia [536 1Kb] Malmesberiensi, et de fratre illo de quo mihi mandastis, libenter confirmarem uoluntatem uestram, si possem. uos enim, quantum ad uos spectat, bene et secundum Deum fecistis quod inde fecistis, sed fecit ipse in hoc quiddam ualde insipienter quod facere non debuit. Nam per eosdem legatos qui mihi litteras uestras et aliorum de suo negotio attulerunt, misit mihi scyphum unum. Quem quidem scyphum nullatenus retinere uolui, sed inde dolui, quia non uideo quomodo in hoc possit a culpa excusari. Omnipotens Deus dirigat omnes actus uestros in beneplacito suo, et defendat uos ab omni malo. Amen.





EPISTOLA CXXI [537 1Kb] . GERARDI EBORACENSIS ARCHIEPISCOPI, ROBERTI CESTRENSIS, HEREBERTI NORWICENSIS, RADULFI CICESTRENSIS, SAMSONIS WIGORNIENSIS ET WILELLMI WINTONIENSIS ELECTI AD ANSELMUM.

Anselmum in Angliam inuitant, pollicentes opem suam.

Patri dilectissimo ANSELMO, Cantuariensi archiepiscopo  , GERARDUS, Eboracensis archiepiscopus, et ROBERTUS Cestrensis, et HEREBERTUS Norwicensis, et RADULFUS Cicestrensis, et SAMSON Wigorniensis, et WILLELMUS Wintoniensis electus, salutem.

 Sustinuimus pacem, et ipsa longius recessit; quesiuimus bona, et inualuit turbatio. uie Sion lugent, quia eas conculcant incircumcisi. Templum meret, quia intra sancta sanctorum et ad ipsam aram irruperunt laici. Exsurge, ut olim senex ille Mathatias, habe in [538 1Kb] filiis tuis uirtutem; uide strenuitatem Ionathe, prudentiam Simonis. Hi tecum preliabuntur prelium Domini; et si ante nos appositus fueris ad patres tuos, de manu tua suscipiemus hereditatem laboris tui. Sed iam non est tibi pigritandum; ut quid enim peregrinaris, et oues tue sine pastore pereunt ? Iam apud Deum nulla tibi remanet excusatio. Te enim non solum subsequi, sed et perire, si iusseris, parati sumus. ueni ergo ad nos, ueni cito, uel [539 1Kb] nos, aut ex nobis aliquos ad te  uenire iube; ne cum seiuncti a te sumus, in sinistram te partem inclinent eorum consilia qui sua querunt. Nos enim iam in hac causa non que nostra sunt, sed [540 1Kb] que Dei sunt, querimus.



411 EPISTOLA CXXII. ANSELMI AD EPISCOPOS SUOS.

De Ecclesie Anglicane et episcoporum miseria dolet letaturque de ope ab eisdem sibi promissa.

ANSELMUS, archiepiscopus Cantuariensis, amicis suis et cepiscopis, quorum litteras per latorem presentium suscepit, salutem.

 Condoleo et mente compatior tribulationibus quas uos et Ecclesie Anglie sustinetis; sed ad presens secundum meam et uestram uoluntatem subuenire nequeo, quia nondum quid et quantum possum sum certus, donec per legatos nostros, quos in proximo Roma redituros exspecto, quid apud dominum papam effecerint, cognoscam. Bonum tamen et gratum mihi quia tandem cognoscitis ad quid uos perduxit, ut mitius dicam, uestra patientia; et quia promittitis mihi auxilium uestrum non in mea, sed in Dei causa, et inuitatis me ne pigriter uenirem ad uos. Quamuis enim hoc modo facere non possim, quia rex non uult me esse in Anglia adhuc, nisi discordem a iussione pape et eius concordem uoluntati; et ego nondum certus sum quid possim, sicut dixi, tamen  gaudeo pro uestra bona et episcopali uoluntate et constantia quam promittitis, et exhortatione quam mihi facitis. Ut autem aliquos ex uobis ad me uenire faciam, sicut poscitis, ne, dum seiuncti sumus ab inuicem, peruertant consilium meum qui sua querunt ad presens non opinor oportere. Spero enim in Deo quia nullus cor meum a ueritate, in quantum cognosco, poterit auertere; et quia in proximo Deus mihi quid facere queam, ostendet, et ego quam citius potero uobis notificabo. Quid autem interim uobis faciendum sit, prudentia uestra satis intelligit; sed tamen dico quia ego, in quantum sperando in Deo conscientiam meam sentio, pro redimenda uita mea non preberem assensum, neque ministrum aut exsecutorem mali me  facerem : quod audio nouiter super Ecclesias Anglie promulgari. ualete.



EPISTOLA CXXIII [541 1Kb] . AD HUGONEM ARCHIEPISCOPUM LUGDUNENSEM.

Rogat firmari se prudentibus archiepiscopi responsis.

Suo domino et Patri HUGONI, reuerendo archiepiscopo Lugdunensi, matri Ecclesie sincere diligendo, ANSELMUS, seruus Ecclesie Cantuariensis, quod altius et quod melius ualet intelligere.

Quid fecerim postquam a paternitatis uestre amabili presentia discessi, quidue sit inter regem Anglie et me, non est opus longa epistole narratione significare, quia latores presentium [542 1Kb] plenius et melius possunt uiua uoce referre. Quoniam autem in omnibus actionibus meis uestro uellem, si fieri  posset, super omnes homines quos noui, uti consilio, maxime in hoc negotio pro quo eosdem legatos Romam mitto, supplex ut ipsi instruantur et muniantur uestra prudentia rogo. Audeo etiam rogare ut si sanctitati uestre uidetur conuenire, aliquid domino pape suggerat, prout ipsi negotio intelliget expedire. Scitis enim quia ubi rei alicuius dispositio de diuersorum pendet consilio, sicut non omnes eumdem habent sensum, ita non eumdem prebent assensum. Quoniam ergo mentem uestram certus sum  solidatam in ueritate, uellem sententiam uestram esse presentem, ubicunque tractatur de Ecclesie Dei libertate et uera utilitate. Tota difficultas cause inter regem et me iam in hoc maxime uidetur consistere, quia rex, quamuis de inuestituris ecclesiarum apostolicis decretis se uinci ut spero permittat, hominia tamen prelatorum nondum uult [543 1Kb] , ait, dimittere. Qua de re sua legatione sedem requirit apostolicam, quatenus in hoc sue uoluntatis impetret ab ea licentiam. Quam si adeptus fuerit, dubito quid me facere oporteat, si aliquis religiosus electus homo regis pro episcopatu uel abbatia fieri respuat. Durum enim mihi uidetur ut hoc illi precipiam per obedientiam; et si non fecero, uidebor irreligiosis hoc facere uolentibus, laxare accedendi indigne ad dignitates audaciam.  De illis quoque qui iam inuestituras prohibitas acceperunt, et de his qui eos sacrauerunt, puto quia rex postulabit ut in hoc permaneant quod illicite presumpserunt. Quapropter de his, et de quibus per nostros legatos uestram requiro sapientiam, uestram mihi posco insinuari sententiam. Omnipotens Deus diu uestram sanctitatem cum omni prosperitate seruet incolumem. Amen.





EPISTOLA CXXIu [544 1Kb] . HUGONIS LUGDUNENSIS ARCHIEPISCOPI AD ANSELMUM. Respondet ad precedentem.

Optabili et totis uisceribus amabili Patri suo et domino ANSELMO, uenerabili Anglorum episcopo, HUGO, Lugdunensis Ecclesie seruus, diuine protectionis continuam consolationem.

 Meminit sanctitas uestra, reuerende Pater, nos semper desiderasse, et si secundum Deum fieri posset, uobis consuluisse ut commissam uobis Anglice Ecclesie curam reciperetis, et tam grauis oneris iugo, pro communi commissi uobis gregis salute, obedientie collum subdere non recusaretis. Nunc igitur ex domini Balduuini [545 1Kb] relatione comperio quod illud propter quod assequendum tantopere hactenus laborastis, et non solum uestra, sed et uos ipsum exposuistis, per Dei gratiam iam tandem ex magna parte assecuti estis. Ut ad illud quod restat sperandum animari possitis, consulendo precamur, et precando sanctitati uestre consulimus ut apostolico precepto obedire non dissimuletis, ne sententiam uestram pluris faciendo quam apostolicam auctoritatem,  non solum seculo et regno, uerum etiam Ecclesie et sacerdotio resistere iudicemini. Licet enim in Anglice Ecclesie agro aliud semen supra petram, aliud secus uiam, aliud uero cadat inter spinas, sed et bona terra inuenitur in eo que suscepto predicationis uestre semine fructum afferet in patientia. Sed, me miserum ! quoniam ipse auctor et incensor fio desolationis mee, qui unicum solamen et gaudium meum, et anime mee post Deum uitam remouere contendo a conspectu oculorum  istorum, quos iam inaniter [546 1Kb] gestare uideor, dum id quo gratius frui solebant, uidelicet dulcissimi Patris mei presentiam, non solum eis uidere [547 1Kb] , sed etiam ulterius se uisuros sperare non relinquitur. Sed absit ut pro temporali commodo meo generali tot tantorumque [548 1Kb] saluti inuideam, imo non que mea sunt, sed que Iesu Christi queram [549 1Kb] . Habe me igitur, beatissime Pater, in sinu memorie tue, quandoquidem mihi non conceditur inspicere uultum presentie tue. Optamus semper bene ualere, et salutis nostre curam gerere.



412 EPISTOLA CXXu [550 1Kb] . ANSELMI AD EULALIAM ABBATISSAM.

Gratissimas habet antiste filiarumque preces. Et ut obedientes et in minimis fideles sint, adhortatur.

 ANSELMUS archiepiscopus, reuerende abbatisse, EULALIAE et filiabus eius, salutem.

Gratias ago religiose dilectioni uestre quia pro me orastis quandiu extra Angliam fui in exsilio, desiderantes reditum meum; nunc autem desiderantius rogo ut oretis quatenus fructuosus sit reditus meus. Hoc uolo ut sciatis, quia dilectio mea erga uos, ex quo uos cognoui et uiuit, et perseuerat, et quandiu uiuam, Deo dante, perseuerabit. Quapropter ipsa eadem dilectione manente, quamuis non egeatis, aliquid tamen uobis scribam unde me uos diligere et curam uestri habere cognoscatis. uos, sorores dilecte, et filie mee, hortor et moneo quatenus matri uestre subiecte et obedientes sitis, non  tantum ad humanum oculum, sed etiam ad oculum Dei, cui nichil est secretum. Tunc autem est uera obedientia, quando uoluntas subiecti obedit uoluntati prelati ut ubicunque sit subiectus, hoc uelit quod intelligit uelle prelatum, quod non sit contra uoluntatem Dei. Congregatio uestra templum Dei debet esse; et templum Dei sanctum est. Si ergo sancte uiuitis, ut spero, templum Dei estis. Sancte  autem uiuitis, si ordinem et propositum uestrum diligenter custoditis; diligenter uero hoc facitis, si minima non contemnitis. uestrum enim propositum semper debet niti ad perfectum, et toto corde horrere defectum. Scriptum est enim: Qui modica despicit, paulatim decidet  Qui autem decidit, non proficit. Proinde [551 1Kb] si uultis proficere, et horretis deficere, nolite modica despicere: utique sicut uerum est, qui modica despicit, paulatim decidet, ita [552 1Kb] uerum est quia qui modica non despicit, paulatim proficit. Nolite putare aliquod peccatum esse paruum; quamuis aliud alio sit maius. Nihil enim quod fit per inobedientiam, que sola eiecit hominem de paradiso, paruum dici debet. Quod enim peccatum paruum erit, si testante ueritate,  qui irascitur fratri suo reus erit iudicio, et qui dixerit, raca, reus erit concilio; et qui dixerit, fatue, reus erit gehenne ignis. Rogo igitur, filie carissime, ut nichil negligatis, sed opera uestra et corda uestra sicut in [553 1Kb] conspectu Dei custodire semper studeatis. Pacem inter uos habete, quia in pace factus est locus Dei, et pax multa diligentibus legem Dei, et non est illis scandalum [554 1Kb] . Corde et ore uobis benedictionem et absolutionem Dei oro; et meam, si quid ualet, quantum possum, do et mando. ualete.



EPISTOLA CXXuI [555 1Kb] . ANSELMI AD HENRICUM ANGLORUM REGEM.

Quod translatio episcopi non debeat fieri sine consensu  archiepiscopi et episcoporum prouincie, et cum magna consideratione et auctoritate apostolica.

Suo carissimo domino HENRICO, Dei gratia Anglorum regi et duci Northmanorum, ANSELMUS archiepiscopus, fidele seruitium cum orationibus.

Mandauit mihi dignatio uestra per electum episcopum Wintoniensem ut sibi scriberem utrum dominus  Herueus episcopus Bancorensis possit  constitui episcopus in Ecclesia Luxouiensi [556 1Kb] . Hoc utique facile fieri non intelligo. Sicut enim nullus episcopus sacrari debet alicui Ecclesie sine assensu et consilio archiepiscopi et aliorum episcoporum totius prouincie, ita qui sacratus est episcopus non potest constitui in alia prouincia episcopus canonice sine consilio et assensu archiepiscopi et episcoporum eiusdem prouincie cum auctoritate apostolica, nec sine absolutione archiepiscopi et episcoporum prouincie in qua sacratus est. Que absolutio fieri nequit sine magna et communi consideratione et consilio eorum sine quibus consecrari, ut dixi, non potuit; et quamuis episcopatus eius ita uideatur destructus, ut in eo manere non possit. Omnipotens Deus dirigat uos in hac et in aliis actionibus uestris. Amen.



EPISTOLA CXXuII [557 1Kb] . ANSELMI AD MABILIAM SANCTIMONIALEM.

Ut Deo sacrata secularium abstineat conuersatione.

ANSELMUS archiepiscopus, filie sue carissime, sanctimoniali MABILIAE, salutem et benedictionem Dei, et suam.

Diligo te, et eo modo quo diligo animam meam, diligo etiam tuam. Meam autem diligo, ut in hac uita mereatur frui Deo et in futura uita fruatur; hoc amo, et desidero de te. Quapropter hortor et moneo te, sicut filiam carissimam, ut non delecteris secularibus, quia nemo potest diligere simul et [558 1Kb] secularia et eterna bona. Nolo te amare secularium conuersationem, sed claustralem. Nihil tibi et huic  mundo. Si uis esse monacha et sponsa Dei, dic cum beato Paulo apostolo: Mihi mundus crucifixus est, et ego mundo ; reputa omnia huius mundi transitoria tanquam stercora, cum eodem Apostolo. Filia mea, in quo indiges uisitare aliquos propinquos tuos ? Cum ipsi nullo modo egeant consilio et auxilio tuo, nec tu aliquod consilium aut auxilium accipies ab illis ad propositum et professionem tuam, quod non inuenias in claustro. Diuisum est propositum uite tue a conuersatione illorum. Nec illi fient propter te monachi, nec tu redibis propter eos ad secularem uitam. Quid ergo, dilecta mea, in Deo tibi et illis; si nec tu prodes illis ad uitam quam sequuntur, nec illi tibi ad hoc quod  maxime debes diligere ? Si ipsi uolunt te uidere aut egent aliquo modo consilio tuo aut auxilio, ueniant ad te, quia illis licet uagari et discurrere per diuersa, tu noli ire ad eos, quia tibi non licet exire de claustro, nisi ea necessitate quam Deus testetur. Noli, filia mea, noli amare seculum, quia amicus huius  seculi, inimicus Dei constituitur. Noli amare familiaritatem secularium, quia quanto magis illis eris propria uoluntate familiaris, tanto minus eris Deo et familiaribus eius angelis familiaris. Non sis sollicita notificari in seculo, quia [559 1Kb] tanto magis dicet tibi Deus: Non noui te. Soli Deo desidera placere: solum Deum, et ea que [560 1Kb] te ad hoc iuuent, concupisce cognoscere. Illi te quotidie commenda. Illi te, quantum in me est, commendo. Ipse regat et dirigat et custodiat te semper. Amen.



413 EPISTOLA CXXuIII [561 1Kb] . ANSELMI AD MATHILDAM REGINAM ANGLORUM.

De homine sibi ignoto testimonium perhibere recusat, licet a regina rogatus.

Domine et filie carissime MATHILDAE, gratia Dei gloriose regine Anglorum, ANSELMUS archiepiscopus  cum fideli seruitio, fideles orationes; et gratia Dei in hac uita et in futura semper gaudere.

Lator presentium detulit mihi sigillum uestrum cum litteris ex uestra parte, que mihi significabant uos uelle ut eius infamia mearum litterarum testimonio propelleretur, propter quamdam purgationem quam fecerat, et ut mea intercessione a domino meo rege recuperaret quod eius iussione perdiderat. uoluntatem quidem uestram nec debeo nec uolo contemnere; sed certus sum de benignitate celsitudinis uestre, quia uos non uultis me aliter quidquam quam oporteret facere. Scit utique prudentia uestra quia non pertinet ad me testimonium perhibere de his que nec uidi nec audiui; sed ad eos qui uiderunt:  nec meum est pro eo cuius uitam et mores ignoro, intercedere, ut ea que iussione regia perdiderat, recuperet. Precor itaque ut benigne celsitudini uestre non displiceat quia dubito facere quod intelligo ad me non pertinere [562 1Kb] . Omnipotens Deus sua uos benedictione assidue protegat et dirigat. Amen.



EPISTOLA CXXIX. ANSELMI AD HELGOTUM ABBATEM S. AUDeNI.

Quo pacto res sibi in Angliam reuerso habeant exponit amico id sciendi cupidissimo.

ANSELMUS, seruus Ecclesie Cantuariensis, uere dilecto dilectori suo, uenerando abbati cenobii Sancti Audeni, HELGOTO, quidquid melius amico desiderari potest.


uerus amicus semper sollicitus est de uero amico, sicut de se altero, ut sciat que erga illum sunt, quatenus aut congaudeat, aut compatiatur, secundum quod sunt. Et cum nullus amet dolorem, miro tamen modo si est unde condolendum sit, magis tamen desiderat hoc scire, ut condoleat, quam  ignorare, ut nichil doleat. Desiderat dilecta et dulcis mihi uestra dilectio scire statum meum, et quidquid mihi sit, ut quemadmodum cor meum sese in me habet, ita et cor uestrum pro me sese habeat. Gratia Dei disponente, et uestris et aliorum seruorum Dei amicorum nostrorum orationibus suffragantibus, in Angliam nuper reuersus sum: cum magno gaudio et honore, quantum in hominibus fuit, susceptus sum a maioribus et minoribus, a prelatis et subditis. Quod audistis quia dominus meus rex mihi commendauit regnum suum, et omnia sua, ut uoluntas mea in omnibus que sua sunt, fieret, uerum est. In quo benignitatem uoluntatis sue et magnam dilectionem suam erga me monstrauit. Sed quoniam scriptum est: Omnia mihi licent, sed non  omnia expediunt ; et alibi : Omnia mihi licent, sed non omnia edificant , non puto esse mihi consilium ut aliquid magnum adhuc per me tentare incipiam, sed cum Deus sua gratia regem nobis cum ea bona uoluntate quam intelligo, reduxerit, spero quia Deus sua gratia per illum in nobis operabitur multa ad honorem suum, unde gaudeamus. Secundum quod uarietates huius seculi permittunt, omnia mihi et in corpore et in aliis rebus, Deo dante, prospera sunt, preter corporis imbecillitatem quam quotidie mihi crescere sentio. Omnes ille benedictiones, quas mihi oratis in litteris uestris, ueniant etiam super caput uestrum. Saluto fratres nostros, dilectissimos filios uestros, et ut memores mei sint, oro.



EPISTOLA CXXX [563 1Kb] . ANSELMI AD P. . ., MONACHUM S. MARTINI SAGII.

Monachi Hierosolymam ire cogitantis desiderium improbat, iuxta apostolici sententiam, quam ab eo ipse audierat.

ANSELMUS, seruus Ecclesie Cantuariensis, dilecto fratri P., monacho cenobii Sancti Martini Sagii, salutem, et gratia Dei semper dirigi et consolari.

Audio, amice [564 1Kb] mi carissime, quia desideras ire Hierosolymam. Unde in primis dico tibi quia non est hoc desiderium tuum ex bona parte, neque ad salutem anime tue. Est enim contra professionem tuam, qua promisisti stabilitatem coram Deo  in monasterio, in quo habitum monachi accepisti; et est contra apostolici obedientiam, qui precepit magna auctoritate sua ne monachi hanc uiam arripere presumerent, nisi aliqua persona religiosa, que utilis esset ad regendam Ecclesiam Dei et docendum populum, et hoc non nisi consilio et obedientia prelati. Ego presens adfui quando istam sententiam apostolicus promulgauit. Est etiam contra obedientiam abbatis tui, cuius uoluntas hoc odit et exsecratur, sicut periculum anime tue.





EPISTOLA CXXXI. PASCHALIS II PAPAE AD GERARDUM EBORACENSEM EPISCOPUM.

Ut fidelitatem pro antiqua consuetudine Anselmo faciat.

PASCHALIS episcopus, seruus seruorum Dei, uenerabili fratri GERARDO, Eboracensi episcopo, salutem et apostolicam benedictionem.

Quanquam praue aduersum nos, etc. uide in Paschali II, ad an. 1118.



414 EPISTOLA CXXXII [565 1Kb] . ANSELMI AD ALEXANDRUM SCOTORUM REGEM.

Gratulatur regi in paternum solium euecto.

ALEXANDRO, gratia Dei Scotorum regi, ANSELMUS, seruus Ecclesie Cantuariensis, salutem, et fideles  orationes, et benedictionem Dei, et suam, quantum ualet.

Gratias agimus Deo [566 1Kb] , et gaudemus ego et tota congregatio Ecclesie Christi Cantuariensis, quia Deus uos in regnum paternum hereditario iure post fratrem uestrum sublimauit, et quia uos moribus dignis regno decorauit. Pro fratre uestro, qui sancte uiuendo meruit ut de hac uita bono fine misericordia Dei transiret, sicut pro dilecto dilectore nostro, secundum petitionem uestram, oramus et orabimus ut Deus anime illius glorie sue cum electis suis gaudium eternum tribuat, et eternam beatitudinem concedat. Scio quia celsitudo uestra meum amat et desiderat consilium. In primis igitur oro Deum ut ipse uos sancti sui Spiritus gratia sic dirigat, et in  omnibus actibus uestris consilium attribuat, ut ad regnum celeste post hanc uitam uos perducat [567 1Kb] . Nostrum autem consilium est ut timorem Dei et bonos ac religiosos mores, quos in adolescentia et ab infantia cepistis habere [568 1Kb] , ipso adiuuante, a quo accepistis, studeatis tenere. Tunc enim bene reges regnant cum secundum uoluntatem Dei uiuunt, et seruiunt ei in timore; et cum super seipsos regnant, nec se uitiis subiiciunt, sed illorum importunitatem constanti fortitudine superant. Non enim repugnant in rege uirtutum constantia et fortitudo regia. Quidam enim reges, sicut Dauid, et sancte uixerunt, et populum sibi commissum cum rigore iustitie et pictatis mansuetudine, secundum quod res exigit, rexerunt. Sic uos exhibete ut mali uos timeant et boni  uos diligant, et ut uita uestra semper Deo placeat, semper mens uestra uindictam malorum et premium bonorum post hanc uitam memoria retineat. Omnipotens Deus uos et omnes actiones uestras nulli alii quam sue pie dispositioni committat. De fratribus nostris quos in Scotiam secundum uoluntatem fratris uestri, qui de labore huius uite, sicut credimus, ad requiem transiuit, misimus, benignitatem uestram rogare necesse non putauimus, quia bonam uoluntatem uestram non ignoramus.



EPISTOLA CXXXIII [569 1Kb] . ANSELMI AD ROBERTUM ET SORORES ET FILIAS SUAS.

Petitam mittit exhortationem, que eas ad bene uiuendum accendat. Ut bonam in omnibus uoluntatem habeant: ut importunas cogitationes et motus inuoluntarios contemnendo uincere studeant, ne illis perturbentur.

ANSELMUS, archiepiscopus, amico et filio carissimo ROBERTO, et sororibus et filiabus suis dilectissimis SEIT, EDIT et HYDIT, LUuERIM [570 1Kb] , uIRGIT, GODIT, salutem, et benedictionem Dei et suam, si quid ualet.

Gaudeo et gratias ago Deo de sancto proposito et sancta conuersatione quam inuicem habetis in dilectione Dei et uite sanctitate, sicut didici per fratrem et filium nostrum Guillelmum. Poscit uestra  chara mihi dilectio, filie carissime, ut aliquam uobis scribam admonitionem que uos doceat et accendat ad bene uiuendum; quamuis uobiscum habeatis dilectum filium nostrum Robertum, cui Deus inspirauit ut uestri curam secundum Deum habeat, et uos quotidie, qualiter uiuere debeatis, uerbo et exemplo edoceat. Quoniam tamen sancte petitioni uestre, si quid possum, fauere debeo, pauca uobis uestro competentia desiderio scribere tentabo. Filie carissime, omnis actio laudabilis, siue reprehensibilis, ex uoluntate habet laudem uel reprehensionem. Ex uoluntate namque est radix et principium actionum que sunt in nostra potestate; et si non possumus quod uolumus, iudicatur tamen coram Deo unusquisque de propria uoluntate. Nolite igitur  considerare tantum quid facitis, sed quid uelitis; non tantum que sunt opera uestra quantum que sit uoluntas uestra. Omnis enim actio que fit recta, id est iusta uoluntate, recta est; et que [571 1Kb] fit non recta uoluntate, non recta est; iusta uoluntate dicitur homo iustus, et iniusta uoluntate dicitur iniustus. Si ergo bene uultis uiuere, uoluntatem uestram indesinenter custodite [572 1Kb] in magnis et in minimis. In his que potestati uestre subiacent, et in his que non potestis, ne aliquatenus a rectitudine declinet. Si autem uultis cognoscere que uestra uoluntas sit recta, illa pro certo est recta que subiacet uoluntati Dei. Cum ergo aliquid magnum facere uel disponitis uel cogitatis, ita dicite in cordibus uestris: uult Deus hoc uelim, an non ? Si uobis respondet conscientia  uestra, uere uult Deus ut hoc uelim, et placet illi talis uoluntas [573 1Kb] , tunc siue possitis siue non possitis quod uultis, uoluntatem tamen amate. Si autem conscientia uestra uobis testatur quod Deus non uult uos illam habere uoluntatem, tunc toto conatu [574 1Kb] auertite ab illa cor uestrum; et si bene illam a uobis uultis expellere, in quantum potestis, eius cogitationem et memoriam a corde excludite. Quomodo autem prauam uoluntatem aut cogitationem a uobis excludatis, hoc paruum consilium  quod uobis do intelligite et tenete. Nolite litigare cum peruersis cogitationibus uel peruersa uoluntate, sed cum uobis infeste sunt, aliqua utili cogitatione et uoluntate mentem uestram, donec euanescant, fortiter occupate. Nunquam enim expellitur de corde cogitatio uel uoluntas, nisi alia cogitatione et alia uoluntate que illis non concordat. Sic igitur uos habete ad inutiles cogitationes et uoluntates, ut toto nisu intendendo ad utiles, mens uestra dedignetur eas saltem recordari uel aspicere. Cum autem uultis orare, aut aliquam bonam meditationem intendere, si uobis tunc importune sunt cogitationes quas non debetis suscipere, nunquam propter illarum importunitatem bonum quod incepistis, uelitis dimittere, ne instigator illarum diabolus  gaudeat quia uos a bono incepto facit deficere; sed eo quem dixi modo illas contemnendo superate. Neque doleatis, neque contristemini de illarum infestatione, quandiu illas, sicut dixi contemnendo, nullum eis assensum prebetis, ne occasione tristitie iterum redeant ad memoriam, et suam importunitatem resuscitent. Hanc enim mens hominis habet consuetudinem, ut hoc unde delectatur aut contristatur, sepius ad memoriam redeat, quam hoc quod negligendum sentit aut cogitat. Similiter se debet habere persona in sancto proposito studiosa, in quolibet motu indecente, in corpore, uel anima, sicuti est stimulus carnis, aut ire, aut inuidie, aut inanis glorie. Tunc enim facillime exstinguuntur, cum et illos uelle sentire, aut de illis cogitare, aut aliquid  illorum suasione facere dedignamur. Neque timetis quod huiusmodi motus uel cogitationes uobis ad peccatum imputentur, si nullatenus uoluntas uestra illis se associat, quoniam nichil damnationis est in his qui sunt in Christo Iesu, qui non secundum carnem ambulabunt. Secundum 415 carnem enim ambulare, est carni uoluntate concordare. Carnem autem uocat Apostolus omnem uitiosum motum in anima, uel corpore, cum dicit: Caro concupiscit aduersus spiritum, spiritus autem aduersus carnem. Facile quidem huiusmodi suggestiones exstinguimus, si principium earum, secundum predictum consilium, conterimus; difficile uero, postquam caput earum intra mentem admittimus. Tibi, amice  et fili carissime Roberte, gratias, quantum possum, ago, pro cura et dilectione quas erga easdem ancillas Dei, propter Deum, habes; et precor toto affectu ut in hac sancta et pia uoluntate perseueres. Certus enim potes esse quia magna te pro hoc sancto studio apud Deum retributio exspectat. Omnipotens Deus sit semper custos totius uite uestre. Amen. Absolutionem et remissionem omnium peccatorum uestrorum tribuat uobis omnipotens et misericors Dominus, et semper ad meliora cum humilitate faciat uos proficere, et nunquam deficere. Amen [575 1Kb] .



EPISTOLA CXXXIu. ANSELMI AD uALERANNUM.

Habetur supra parte I, Patrol. t.CLuIII, col. 511.





EPISTOLA CXXXu. uALERANNI AD ANSELMUM,

col. 547



EPISTOLA CXXXuI. ANSELMI AD uALERANNUM.

Habetur eadem parte I, col. 551



EPISTOLA CXXXuII [576 1Kb] . ANSELMI AD TUROLDUM BECCENSEM MONACHUM.

Quod mundo uale dixerit, uehementer gaudet.

ANSELMUS, seruus Ecclesie Cantuariensis, fratri et amico carissimo TUROLDO [577 1Kb]  , Dei gratia monacho Beccensi, salutem et boni propositi perseruerantiam  usque in finem,

Benedictus Deus in donis suis et sanctus in omnibus operibus suis, qui cor uestrum conuertit a uanitate ad ueritatem. uanitatem enim sequuntur omnes qui altitudines et honores atque diuitias huius seculi concupiscunt [578 1Kb] , quia nullatenus possunt satiare mentem, sicut promittunt; sed quanto plus abundant, tanto magis animam esurientem faciunt, nec ad ullum bonum finem perducunt. ueritatem autem tenent, qui terrena et transitoria toto corde contemnunt, et ad ueram humilitatem toto conatu ascendunt. Namque nequaquam uidentur spiritualibus oculis, qui se humiliant, descendere; sed ad montem altissimum, de quo ad regnum celorum ascenditur, conscendere. In uiam paradisi  uos direxit diuina clementia, imo in quemdam paradisum huius uite uos introduxit, cum uos in claustralem conuersationem monachici propositi introduxit.  Caueat igitur uestra prudentia ne cor uestrum retro respiciat. Retro autem monachus respicit cum ea sepe recolit que deseruit. Quod cum sepe facit, refrigescit in eo amor celestis, et reuiuiscit amor mundi, et fastidium tediumque propositi sui. Sicut igitur corpus uestrum est segregatum a secularium conuersatione, sic uestrum cor sit separatum a mundana cogitatione, et sit semper occupatum aliqua utili et spirituali meditatione. Spiritus sanctus semper faciat uos gaudere et gratias agere Deo de bono incepto. Amen.



EPISTOLA CXXXuIII [579 1Kb] . ANSELMI AD BASILIAM.

Mulieri huic piissime epistolam scribit admodumpiam. Quod homo semper aut in celum ascendat, aut in  infernum descendat. Et quod hoc maxime attendere debeat.

ANSELMUS archiepiscopus BASILIAE amice, filie in Domino carissime, salutem, et benedictionem Dei, ac suam, si quid ualet.

Didici per legatos uestros quia uehementer desideratis litteras nostras; in quo recognosco uestram bonam uoluntatem et Christianam intentionem. Nihil enim uideo cur illas desideretis, nisi ex illis aliquod consilium anime uestre salubre inde accipiatis. Quamuis ergo tota sacra Scriptura uos doceat qualiter uiuere debeatis, si eam uobis exponi facitis, non tamen debeo esse auarus neque inexorabilis religiose petitioni uestre. Dicam igitur uobis, filia carissima, aliquid quod si frequenter tota intentione  mente pertractaueritis, multum cor uestrum ad timorem Dei et ad amorem bene uiuendi accendere poteritis. Semper sit ante oculos mentis uestre  quia uita presens finem habet; et nescit homo quando ultima dies, ad quam indesinenter die ac nocte propinquat, adueniat. uita presens uia est. Nam quandiu uiuit homo, non facit nisi ire. Semper enim aut ascendit in infernum aut descendit. Cum facit aliquod bonum opus, facit unum passum ascendendo; cum uero aliquo modo peccat, facit unum passum descendendo. Iste ascensus uel descensus tunc cognoscitur ab unaquaque anima quando exit de corpore. Qui sollicite studet dum hic uiuit bonis moribus et bonis operibus ascendere, in celo collocabitur cum sanctis angelis; et qui malis moribus descendit, in inferno sepelietur cum perditis angelis. Hoc utique notandum est quia ualde uelocius et facilius descenditur quam ascenditur. Quapropter in singulis uoluntatibus  et actibus suis debet Christianus et Christiana diligenter considerare si ascendat, aut si descendat, et toto corde ea in quibus uidet se ascendere amplectatur atque illa in quibus cognoscit descensum fieri in [580 1Kb] infernum, fugiat et exsecretur. Moneo itaque et consulo uobis, in Deo amica et filia dilectissima [581 1Kb] , ut in quantum, adiuuante Deo, potestis, ab omni peccato magno uel paruo uos retrahatis, et in sanctis actibus uos exerceatis. Oro omnipotentem Deum ut ipse uos semper et ubique protegat, dirigat et custodiat. Amen.



416 EPISTOLA CXXXIX [582 1Kb] . AD LAMBERTUM ABBATEM S. BERTINI.

Suadet oblatum regimen assumere.

ANSELMUS, seruus Ecclesie Cantuariensis, carissimo  amico suo, reuerendo abbati cenobii Sancti Bertini, LAMBERTO, salutem, et dilectionem cum orationibus.

Quia Ecclesia Remensis desiderat et petit reuerentiam uestram  ad regimen archiepiscopatus, postulat uestra prudentia a mea paruitate consilium quid sibi faciendum sit in tam magna re, tam onerosa, tamque periculosa. In primis oro Deum ut ipse nichil permittat de uobis fieri nisi quod illi placet et uobis expedit. Consilium autem meum  quod petitis, in quantum intelligere possum, hoc mihi uidetur salubrius ut uoluntas uestra, quantum in uobis est, nullum prebeat [584 1Kb] assensum, nichil dicatis, nichil faciatis quod ad hoc possit ualere [585 1Kb] , ut ad onus ad quod uocamini aliqua  occasione pertrahamini. Nulla uos cogat necessitas, preter solam et puram obedientiam. Obedientiam uero nullam suscipiatis, nisi a domno abbate Cluniacensi, cui uos subdidistis. Quod autem dicitis  uos malle inobedientie culpam incurrere quam tam onerosum opus et operosum onus suscipere, non est meum consilium. Periculosior namque est inobedientia quam non sequitur penitentia, quam sit obedientia que in spe misericordie Dei aggreditur etiam ea que uidentur impossibilia. uirtus enim et meritum obedientie, cum sola impellit hominem in pericula, aut defendit hominem a peccato, aut si forte peccat, ualde ueniale [586 1Kb] est si comitatur semper penitentia. Qui autem uiuit in inobedientia, nullum bonum eius facit sine macula.





EPISTOLA CXL. PASCHALIS PAPAE AD ANSELMUM.

Plurimum gaudet quod Henricus ecclesiasticis obsecundarit preceptis. Anselmum absoluit ab excommunicatione  quam se incurrisse timebat propter inuestituras regis; dat ei potestatem alios qui inuestiti a rege fuerint et ipsum regem absoluendi excepto Eliensi abbate.

PASCHALIS episcopus, seruus seruorum Dei, uenerabili fratri ANSELMO, Cantuariensi archiepiscopo, salutem et benedictionem.

Quod Anglici regis cor ad apostolice sedis obedientiam etc. Exstat in Registro Paschalis II, infra, ad an. 1118.



EPISTOLA CXLI [587 1Kb] . ANSELMI AD ARNULFUM ABBATEM TROARNENSEM.

Ex morbo laboranti collaborat, et petitum de abiicienda prepositura consilium prebet, ut eam dimittat si consentiant archiepiscopus et fratres.

ANSELMUS, seruus Ecclesie Cantuariensis, dilecto  amico suo ARNULFO, reuerendo abbati Troarnensi [588 1Kb] , salutem et gratie Dei continuam protectionem et consolationem.

Littere quas domno abbati Rodulfo [589 1Kb] misistis de egritudine et de angustiis uestris, grauiter cor nostrum caritatiua compassione percusserunt; in quibus etiam consilium petit sanctitas uestra a mea paruitate de dispositione Ecclesie sue, quoniam propter nimietatem egritudinis desperat se ita, sicut hactenus fecit, et quemadmodum oportet, illam posse 417 gubernare et disponere. De egritudine quidem magnam debet colligere mens uestra consolationem, quia flagellat Deus omnem filium quem recipit. Et exempla sanctorum uirorum, qui multas et grauissimas passi sunt egritudines, sicut fuit  Iob, et sicut legitur de quodam sancto uiro  qui paralysi toto corpore dissolutus, a fratribus, quoniam ipsi illum tractare non poterant, feminis traditus est, multum uos confortare debent. Nusquam  enim legimus quod egritudines sanctorum illis fuerunt ad detrimentum, sed semper legimus eos ad meliora per tribulationes [590 1Kb] , processisse. Nam etsi bona opera aliquando impediantur in languoribus, gratia tamen Deo non minuitur sed augetur, si bona uoluntas in tribulatione non decrescit; nec exigit Deus a seruis suis plus quam facere possint. De consilio uero quod petitis de dispositione Ecclesie uestre, Deum oramus ut ipse uobis consulat; et uos et Ecclesiam uestram cum filiis protegat atque regat. Quod tamen mihi uidetur, in quantum possum intelligere, tacere non debeo. Curam Ecclesie quam per obedientiam et caritatem eorum ad quos hoc pertinuit, sine propria uoluntate suscepistis, sola uestra uoluntate non  debetis reiicere, sed obedientiam usque ad mortem seruare. Sed si assensu et consilio archiepiscopi, quia episcopum non habetis. et fratrum. et eorum qui rei cognoscunt necessitatem, talis electa fuerit persona que onus uestrum, quod hactenus portastis, digne possit suscipere, tunc utique hoc quod per obedientiam suscepistis, licite si ad salutem uos redire desperatis, potestis dimittere. Filios uestros hortor et consulo quatenus quanto magis ipsi ad presens uestro nequeunt uti auxilio et consilio, tanto magis solliciti ipsi sint ne religio, que in uestra sanitate in illis uigebat, deficiat; sed inuicem se caritatiue hortantes, propositum suum inuiolabiliter custodiant.



EPISTOLA CXLII [591 1Kb] . ANSELMI AD MURIARDACHUM REGEM HIBERNIAE.

Hunc regem depredicat ob pacati regni felicitatem Et eum admonet ut que corrigenda sunt corrigat, maxime cognatorum coniugia et irregularium episcoporum ordinationes.

MURIARDACHO, glorioso, gratia Dei, regi Hibernie, ANSELMUS, seruus Ecclesie Cantuariensis, salutem cum orationibus, et Dei misericordia semper regi et [592 1Kb] protegi.

Gratias ago Deo de bonis multis que de uestra celsitudine audio. Inter que est hoc quia gentem regni uestri in tanta pace facitis uiuere, ut omnes boni qui hoc audiunt, Deo gratias agant, et uite uestre diuturnitatem desiderent. Ubi enim pax est, licet omnibus bonam uoluntatem habentibus quod  optant sine perturbatione malorum hominum efficere. Unde uestra celsitudo, per quam Deus ista facit, ab eo certissime magnam retributionem debet exspectare. Super hoc utique pacis fundamentum facile est alia que ecclesiastica religio exigit, edificare. Precor itaque bone uoluntatis uestre constantiam  quatenus consideret si qua sunt in regno uestro corrigenda, propter uite eterne premium, et ut magis ac magis in uobis gratia Dei augeatur, sollicite, Deo adiuuante, studeatis emendare. Nihil enim est contemnendum quod corrigi possit, quia Deus exigit ab omnibus non solum quod male agunt, sed etiam quod non corrigunt mala que corrigere possunt. Et quanto potentiores sunt ut corrigant, tanto districtius exigit ab illis Deus, ut secundum potestatem misericorditer impensam bene uelint et faciant. Quod maxime uidetur ad reges pertinere, quoniam ipsi cognoscuntur maiorem potestatem, et cui minus contradicitur, inter homines obtinere. Si autem non omnia simul potestis, non debetis propter hoc quin a melioribus ad meliora studeatis proficere, quia bona  proposita et bonos conatus Deus solet benigne perficere et beata plenitudine retribuere. Auditur apud nos quia coniugia in regno uestro sine omni ratione dissoluuntur et commutantur, quia cognati siue sub nomine coniugii, siue alio modo, palam sine reprehensione contra canonicam prohibitionem commisceri non uereantur. Episcopi quoque, qui debent esse forma et exemplum aliis canonice religionis, inordinate, sicut audiuimus, aut a solis episcopis aut in locis ubi ordinari non debent, consecrantur. Hec et alia que magnitudinis uestre prudentia in Hibernia corrigenda cognouerit, precor, obsecro et consulo, sicut illi quem ualde diligo, et cuius profectum per omnia desidero, quatenus consilio bonorum uirorum et sapientium regni uestri corrigere  studeatis; et Deum oro, de regno terreno ad regnum celeste transeatis. Amen.



EPISTOLA CXLIII [593 1Kb] . ANSELMI AD GISLEBERTUM LUNICENSEM EPISCOPUM.

Gratiam habet presuli gaudenti quod suis auspiciis res Ecclesie bene uerteret.

ANSELMUS, seruus Ecclesie Cantuariensis, GISLEBERTO, Lunicensi [594 1Kb] episcopo, salutem.

Gratias ago reuerentie uestre quia letam [595 1Kb] se significat in litteris suis, quod Deus in Ecclesia sua ad profectum religionis per me dignatur aliquid operari. Quoniam autem olim nos apud Rothomagum inuicem cognouimus, dilectione sociati sumus, et nunc cognosco uos ad episcopatus dignitatem gratia Dei profecisse, confidenter audeo uos obsecrare, et secundum  quod intelligo opus esse, uobis consulere. Sublimauit Deus in Hibernia uestram prudentiam ad tantam dignitatem, et posuit uos ut studeretis ad religionis uigorem et animarum utilitatem. Satagite ergo sollicite, sicut scriptum est de eo qui [596 1Kb] preest in sollicitudine, in illa gente, quantum in uobis est,  corrigere et exstirpare, et bonos mores plantare et seminare. Ab hoc etiam, quantum in uobis est, regem uestrum, et alios episcopos, et quoscunque potestis, suadendo, et gaudia que parata sunt bonis, ac mala que exspectant malos, ostendendo attrahite, ut de uestris [597 1Kb] et de aliorum bonis operibus premium mereamini a Deo accipere. Grates refero pro munere uestro quod mihi benigne misistis. Orate pro me.



EPISTOLA CXLIu [598 1Kb] . AD MONACHUM APOSTATAM.

Preceptis, consiliis et minis errantes duas oues ad gregem reuocat.

ANSELMUS, Dei gratia archiepiscopus Cantuarie,  ADRIANO, qui fuit monachus Christi Ecclesie Cantuariensis, et suadente diabolo, reliquit habitum suum, si uult redire ad monasterium suum et [599 1Kb] ad monachicum propositum, salutem et ueram dilectionem.

Fratrem et filium non debeo nominare, donec sciam te penitentiam peccati et erroris tui agere; 418 et hoc cognoscam per reuersionem tuam. Quod si, Deo per gratiam [600 1Kb] suam inspirante, secundum desiderium meum uidero, certus esto quia in me paternam pietatem et fraternam caritatem sine figmento, Deo annuente, inuenies. Consulo igitur et consulendo precor ut hominem, cuius anime salutem affectu cordis desidero; et precipio ea auctoritate que mihi a Deo et ab Ecclesia Dei tradita  est, super omnes uiuentes professos obedientiam et stabilitatem in prefato monasterio; et adiuro per eamdem professionem et stabilitatem, quam te in eodem loco seruaturum coram Deo promisisti, et per utrumque aduentum Domini nostri Iesu Christi, sicut uis ut primus sit tibi ad salutem, et secundus non sit tibi ad damnationem, quatenus resipiscas, et redeas ad Ecclesiam in qua monachus fuisti quantum ad habitum, et esse debes secundum ueritatem, et ad me, et ad fratres, qui te propter anime tue salutem desideramus, si non uis in excommunicatione et anathemate mori. Nullus enim homo in presenti uita uiuens potest te absoluere ab his uinculis excommunicationis et anathematis, nisi quod uera dilectione precor et consulo, feceris. Istas meas  litteras precipio tibi, si qua adhuc uena obedientie uiuit in te, ut ostendas, si opportunitatem habes, Airardo, qui tecum ab Ecclesia Cbristi discessit; et quidquid tibi scribo, illi simili caritate et auctoritate mando. Quamuis non mereamini adhuc ut [601 1Kb] pro uobis orem, tamen oro Deum omnipotentem ut ipse uos conuertat ad se, et ad salutem animarum uestrarum, et letificet me de uestro desiderato reditu. Amen.





EPISTOLA CXLu [602 1Kb] . WALTERI AD ANSELMUM.

Exsultat de felici Anselmi in Angliam reditu, simulque ab eo quidpiam expetit pie consolationis.

Domino desiderabili, et totis uiscerum medullis concipiendo matri Ecclesie catholice ANSELMO, frater WALTERUS, unus suorum extrema pars deuotorum, desiderate pinguedinis, intime suauitatis haustum sufficientem.

Heret lingua, sensus heret, nutat manus, dum reuoluit dulcedinem uestre salutationis, qua se uestra celsitudo ad tantillum homuncionem dignata est inclinare. Ece ad uocem uestram confortata sunt ossa mea, exhilarata precordia mea, quia sane nunc cognoui me uestram gloriam non inaniter amasse,  quando uos meam humilitatem non dedignati estis recognouisse. Et reuera quanto in me nichil promptum, nichil robustum considero, tanto erga meam imbecillitatem uestram diligentiam pluris duco. Omnipotenti itaque Deo laudis hostiam mecum referunt omnes amici uestri, qui seculum nostrum presentie uestre lumine destitutum feliciore beatitudinis uestre reditu exhilarauit. Depulit enim, qualiter uoluit, quidquid requiei placide uoluntatis uestre obnitebatur; unoque momento, quod nobis longissimum uidebatur, citissimum nobis effectu pleniore perfecit. Introitus enim uester pacificus factus est et nobis et uobis, quia dum protracte querele terminum posuistis, Ecclesiis canonice collatis, uos quoque requieuistis. Itaque requiei uestre et communi bono congratulantur  omnes amici uestri, et uos, quia corpore coniuncti non possunt, desideriorum gressibus inuisere non desistunt. De nostris potissimum monachis dico, quos uobis maioris dote familiaritatis, et subuentione transacte necessitatis procliuius deuinxistis. Sed quoniam mei causa cepi, ad me mihi redeundum est. Optatissimum mihi esset, si fieri posset, ante finem meum uestro conspectu perfrui, et coram uobis de meis calamitatibus conqueri. Pertransiit enim tempus meum, et nescio si quem diuturnitate uite collegerim fructum. Sed quoniam uoluntati mee debilitas senilis obsistit, ecce hic ubi sum uobis suspirando, miserias et languores anime quos contraxi represento, id potissimum, exorando ut, sicut omnibus omnia facti estis, eo me modo rescripto  mansuetudinis uestre informare dignemini, quo presentem, si ita contigisset, consolaremini. Erit enim hoc magnum tutamentum mee necessitatis et monimentum gratum uestre suauitatis. Ad hoc sane mea hec tendit oratio, ut, quoniam uobis ex toto iuxta uotum frui non possum, saltem mihi aliquam uestri portiunculam concedatis, non qua fruar pro uobis. sed cuius respectu [603 1Kb] in uestra consolatione respirem. Non quia egritudini mee sufficientia desint  alimenta Scripturarum, sed quia semper satius est egroto, si ei quod desiderat tribuatur. Et sepe tactus unius demulcet, cui multorum medicamina non inherent. Omnipotens Deus mentem uestram et linguam, paruulorum suorum consolationi diutius [604 1Kb] reseruet, et placide uestre uoluntati [605 1Kb] conatus aduersariorum potentie sue dextera substernat [606 1Kb] . Amen.



EPISTOLA CXLuI [607 1Kb] . ANSELMI AD WALTERUM.

Est rescriptum ad ante positas litteras.

ANSELMUS archiepiscopus fratri et dilectori suo WALTERO salutem et benedictionem Dei, et suam, quantum ualet.


Litteras religiose dulcedinis tue suscepi, uelut fauum pinguem, et exundantem, et stillantem densas et suaues guttas inexplicabilis erga me dilectionis. In quibus sancto referta feruore anima tua diligenda et dilecta anime mee, tanto se significat flagrare desiderio nostri colloquii; et quia hoc fieri posse desperat, saltem per litteras nostre salutationis et edificantis admonitionis; ut anima mea miretur unde tua erga me concepit tantum affectum amoris, nisi quia Spiritus ubi uult spirat, et uocem eius audis; et nescis unde ueniat aut quo uadat . Quippe mea merita hoc impetrare apud homines nequeunt, ut sic diligar ab homine; sed Spiritus sanctus, per quem caritas in cordibus seruorum Dei diffunditur, ipse animam tuam tali ac tanto fecundauit affectu. Cuius uocem in litteris tuis audio, sed  unde hoc inspiret nescio, quia cur hoc faciat in me non inuenio. Quem rogo ut nunquam a te uadat, sed semper in te maneat, et totum spiritum tuum indesinenter amore Dei et proximi feruere faciat. Gratias ago Deo qui mihi ut ita a te diligar dedit, sed tibi multo maius donum tribuit cum cor tuum sic amore proximi impleuit. ualde namque est gratius Deo diligere proximum quam diligi a proximo. Semper ergo plus debemus studere amare quam amari; et  plus gaudere, et maiorem questum estimare cum amamus, quam cum amamur. Atque magis dolendum nobis est, et maius damnum credendum, cum perdimus amorem quo amamus [608 1Kb] , quam cum amittimus illum a quo amamur; amanti enim premium debetur, non amato. Deum, pro cuius amore me diligis, oro ut ipse te diligat, ipse te ad bene uiuendum, quod a me petis, instruat; ipse te ab omnibus peccatis absoluat, et ipse te ad uitam eternam perducat. Amen.



419 EPISTOLA CXLuII [609 1Kb] . ANSELMI AD MURIARDACHUM HIBERNIAE REGEM.

Etiam atque etiam rogat mederi, aut curare medendum pestilentibus sui regni moribus. Ne amplius uiri uxores suas aliorum uxoribus commutent, et episcopus  non nisi in uno certo loco constituatur, nec nisi a pluribus episcopis ordinetur.

MURIARDACHO, glorioso regi Hibernie, ANSELMUS archiepiscopus, seruus Ecclesie Cantuariensis, fidele cum orationibus obsequium, et per regnum terrenum mereri celeste.

Quoniam multa de uestra excellentia predicantur que regiam decent dignitatem, ualde gaudemus; et Deo, a quo est omne bonum, deuotas exinde gratias agimus. Confidimus autem quia qui uobis contulit gratiam suam in faciendis bonis que facitis [610 1Kb] , conferet quoque affectum perficiendi ea que super illa que facitis eum uelle cognoscitis. Quapropter, gloriose fili et in Deo carissime, precor ut ea que in regno uestro secundum Christianam religionem emendanda cognoueritis, omni instantia et sollicitudine  emendetis. Ad hoc enim Deus in regali sublimitate uos constituit ut uirga equitatis subditos populos gubernetis, et quidquid in eis iustitie aduersatur, eadem uirga percutiatis et amoueatis. Et quidem quiddam dicitur fieri in ipso populo quem regendum suscepistis, quod magnopere corrigendum est, quia Christiane religioni omnimodis contrarium est. Dicitur enim quod uiri ita libere et publice uxo res suas uxoribus aliorum commutant  , sicut  quilibet equum equo, aut quamlibet aliam rem re alia ab illo commutat; aut pro libitu et sine ratione relinquunt. Quod quam malum sit, omnis qui Christianam legem nouit, intelligit. Si igitur excellentia uestra diuinarum Scripturarum sententias que huic infami negotio obuiant per se legere non ualet, precipite episcopis et religiosis clericis qui in uestro regno sunt ut eas uobis edicant, quatenus, eis cognitis, quo studio uobis inuigilandum sit, ut hoc malum corrigatur, cognoscatis. Item dicitur episcopos in terra uestra passim eligi, et sine certo episcopatus loco constitui, atque ab uno episcopo episcopum sicut quemlibet presbyterum ordinari. Quod nimirum sacris canonibus omnino contrarium est; et eos qui taliter instituti sunt aut ordinati, cum suis ordinatoribus  ab episcopatus officio deponi precipiunt. Episcopus namque, nisi certam parochiam et populum cui superintendat, habeat, constitui secundum Deum non potest, quia nec in secularibus nomen uel officium pastoris habere ualet, qui gregem quem pascat non habet. Honor quoque episcopalis non parum uilescit, dum is ad pontificatum assumitur qui ordinatus, quo diuertat uel cui per episcopale ministerium certo presideat, nescit. Minus quoque quam a tribus episcopis ordinari non debet, cum propter multas alias et rationabiles causas, quas epistolaris breuitas non admittit, tum ut fides, uita et sollicitudo eius qui inuigilare debet, idoneis et legalibus testibus comprobetur. Precor itaque, hortor et moneo quatenus excellentia uestra operam det ut  ista in regno suo corrigantur, quatenus merces, quam a Deo pro aliis bonis expetitis [611 1Kb] , pro istis uobis augeatur. Ceterum, si quid in uobis aut in his quos regere suscepistis quod ullatenus uoluntati Dei aduersari queat, perpenderitis, sollicite emendare satagite,  ut cum de terreno regno transieritis [612 1Kb] ad celeste regnum ueniatis. Amen. De fratre nostro Cornelio, quem sibi celsitudo uestra mitti rogauit, dico quia ita occupatus est circa seruitium patris sui, ut nec ab eo queat sine periculo uite illius separari, nec eum, qui iam senio confectus est, secum ullatenus ducere.



EPISTOLA CXLuIII [613 1Kb] . ANSELMI AD ODONEM MONACHUM.

Ut non deserat munus sibi commissum ob ingrauescentem etatem.

ANSELMUS archiepiscopus fratri carissimo ODONI, monacho et cellerario [614 1Kb] , salutem, et benedictionem Dei et suam.

Dicitur quod quia sentis etate et egritudine finem  tuum propinquare, ideo uis obedientiam tuam, in qua hactenus Deo et conuentui ecclesie in qua uiuis deseruisti, deserere. Notum tamen uolo esse dilectioni tue quia hoc consilium non est ex bona [615 1Kb] parte. De malis enim operibus debemus agere penitentiam, et ea relinquere ante mortem, ne in illis inueniat nos ultima dies. In bonis uero operibus debemus perseuerare usque in finem, ut in illis assumatur anima nostra de hac uita. De benefacientibus namque perseueranter dictum est: Qui perseuerauerit usque in finem, hic [616 1Kb] saluus erit , non de illis qui ante finem a bono opere deficiunt. Expedit igitur anime tue, frater et fili carissime, ut in obedientia quam secundum posse tuum ad placitum Dei, in quantum cognoscere possumus, et ad  placitum abbatis tui et fratrum tuorum tenuisti, perseueres quandiu uita in te fuerit, et abbas tuus tibi iusserit, bono et leto animo, sine omni rancore et murmuratione, ut etiam loquendo et disponendo aliquid de eadem obedientia emittas spiritum. Sic enim  eueniet tibi illa promissio que perseuerantibus usque in finem promittitur. Nec te terreat quia propter imbecillitatem corporis non uales modo [617 1Kb] ita efficaciter facere et curare que facienda sunt in eadem obedientia, sicut olim faciebas in sanitate et iuuentute. Namque non exigit Deus a te ultra posse tuum. Nec te perturbent quelibet aduersitates, undecunque ueniant, quibus te uult inimicus anime tue uexare et fatigare, ut ante finem deficias et premium perseuerantie perdas. Hortor igitur et precor quatenus hoc in corde tuo proponas et stabilias ut bonum opus, quod hactenus fideliter Deo adiuuante tenuisti, nequaquam, donec uiuas, deseras, nisi hoc abbas tuus et fratres tui non tua importunitate, sed sua spontanea uoluntate tibi precipiant. Et certus esto quia  quanto maiori difficultate, cum propter imbecillitatem tuam, tum propter quaslibet aduersitates, obedientiam tibi iniunctam facies [618 1Kb] , tanto maius premium a Deo recipies. Oro Deum omnipotentem ut ipse cor tuum dirigat, et quantum in me est, benedictionem et absolutionem Dei tibi mando, frater carissime.



420 EPISTOLA CXLIX. ANSELMI AD THOMAM EBORACENSEM ARCHIEPISCOPUM.

Ecclesia ultra tres menses sine pastore non debet esse, unde ipsi prescribit ut uIII Idus Septembris Cantuarie se sistat ab eo consecrandum, et ne ipse electum episcopum S. Andree de Scotia nondum consecratus consecrare presumat.

ANSELMUS, archiepiscopus Cantuarie, THOMAE, electo archiepiscopo Eboracensis Ecclesie, salutem.


Canonica auctoritas precipit ut Ecclesia episcopatus ultra tres menses non maneat sine pastore. Quoniam autem regi placuit, consilio baronum suorum, et nostra concessione, ut uestra persona eligeretur ad archiepiscopatum Eborace, non debet per uos terminus salubriter constitutus diutius differri. Unde miror quia post electionem uestram non requisistis ut consecraremini ad quod electi estis. Mando itaque uobis ut uIII Idus Septembr. sitis apud matrem nostram ecclesiam Cantuariensem, ad faciendum quod facere debetis, et ad suscipiendam consecrationem uestram. Quod si non feceritis, ad me pertinet ut ergo curam habeam et faciam que pertinent ad episcopale officium in Eboracensi archiepiscopatu. Preterea audiui quia uos, priusquam  consecremini, facere uultis, ut electus episcopus Sancti Andree de Scotia apud Eboracum consecretur.  Quod nec facere debetis, nec ego concedo, sed omnino interdico ne fiat, aut de illo, aut de aliqua persona que in regimen animarum debet prouehi ab archiepiscopo Eboracensi, quia non pertinet ad uos dare uel concedere alicui curam animarum, quam nondum accepistis. uale.



EPISTOLA CL ANSELMI AD GOFFRIDUM

uirum probum a uite integritate laudat, et a quo sibi caueat, monet, maxime ne aliorum facta discernens eos contemnat.

ANSELMUS, archiepiscopus GOFFRIDO salutem et benedictionem Dei, et suam.

 Iuhel, nepos uester, mihi narrauit uitam uestram  et rogauit me ex uestra parte ut uobis consulerem qualiter uiuere deberetis. Sed cum audissem uitam uestram, non potui cogitare quid uobis possem addere in psalmis, in orationibus, in abstinentiis, in afflictione corporis, ultra hoc quod uos per gratia Dei incepistis et facitis. Hoc itaque quod facitis, quandiu cum salute corporis uestri facere potestis, tenete. Si autem senseritis quod in egritudinem uobis uertatur, tunc consulo ut sicut expedire cognoscetis, uos temperetis. Melius est enim ut cum salute corporis leto animo aliquid faciatis, quam per egritudinem ab his que cum letitia benefacitis, pro nichilo ducatis, neque alios qui hoc non faciunt, ullo modo contemnatis, aut eos esse minoris meriti apud Deum quam uos existimetis. Bonum enim est exercitium  corporis, sed multo magis amat Deus cor plenum pietate, dilectione, humilitate et desiderio perueniendi ubi possit et delectetur ipsum Deum uidere. Omnipotens Deus uos doceat, et corroboret, et consoletur. Absolutionem Dei et nostram, si quid ualet, ab omnibus peccatis uestris uobis mitto. Rogo, orate pro me.



EPISTOLA CLI [619 1Kb] . ANSELMI AD IOANNEM PRIOREM, ET CONGREGATIONEM BATENSEM.

Eos Dei domum et templum futuros, si matuam seruent concordiam, et in minimis obseruantiam teneant.

ANSELMUS archiepiscopus IOANNI, priori, et toti congregationi Batensi seruorum Dei benedictionem Dei, et suam, si quid ualet.

 Dominus Ioannes, lator presentium, petiit a me ut fraternitati uestre aliquam monitionem scriberem que esset signum paterne dilectionis. Possum quidem breuiter comprehendere quecunque uitanda sunt, et que appetenda dicendo: Declina a malo et fac bonum ; sed conuenientius existimo ut de aliqua uirtute nominatim religionem uestram admoneam. Hortor ergo ut pacem seruare inter uos toto corde studeatis, quia dicitur de Deo: Factus est in pace locus eius . Ita ergo domus et templum Dei uere eritis, si pacem inter uos constanter habueritis. Quam hoc modo assequi et seruare poteritis, si unusquisque non intendat ut alius faciat suam uoluntatem, sed ipse semper, seruata  rectitudine et uoluntate Dei alterius faueat uoluntati.  Inter seculares homines est contentio de propria singulorum uoluntate, ut unusquisque [620 1Kb] dicat, non sicut tu uis, sed sicut ego uolo; contentio uero [621 1Kb] monachorum est: Non secundum uoluntatem meam fiat, sed secundum tuam. Nec debet unusquisque exspectare ut cum facit alterius uoluntatem, ille sibi similiter faciendo retribuat, sed in hoc debet studere ut quidquid alius faciat, ipse nunquam a bono proposito suo deficiat. Est et aliud quod ualde pacem et dilectionem inter fratres conciliat: si nullus aliquando fratri suo aliquid dicit de alio unde amicus eius aliquo modo offendatur; sed semper, si potest, frater de fratre loquatur unde cor eius ad dilectionem accedatur. Hec, fratres et filii mei karissimi, seruate. De ordine quoque  uestro ita solliciti esse debetis, ut non in modico illum alicubi, uel aliquando, in secreto, uel in conspectu aliorum, uioletis. Scriptum est enim: Qui modica despicit, paulatim decidet . Si ergo coram Deo uultis proficere, nunquam minima mandata uelitis despicere. Sicut autem qui modica despicit, paulatim decidit, sic qui modica non despicit, non dico paulatim, sed efficaciter proficit. Fratres, facite ut possitis dicere cum Propheta : Anima mea in manibus meis semper . In omnibus enim operibus uestris debetis considerare quasi anima sit in manibus uestris semper; quia quidquid unusquisque faciet, hoc anima eius recipiet. Omnipotens Deus uos ab omni malo custodiat, et absolutos ab omnibus peccatis in bonis operibus  uos perseuerare faciat. Amen. Precor ut oretis pro me.



421 EPISTOLA CLII [622 1Kb] ANSELMI AD PASCHALEM II PAPAM.

Ut non mittat pallium arehiepiscopo Eboracensi nondum consecrato, nec Londoniensi episcopo, qui illud nunquam habuit, ne Ecclesie Cantuariensis primatus a sua dignitate excidat, quod pati neutiquam potest. Inquirit et utrum regi Teutonicorum permittat dare inuestituras, sicut rex Anglie audierat.

Domino et Patri diligendo et reuerendo PASCHALI, summo pontifici, ANSELMUS, seruus Ecclesie Cantuariensis [623 1Kb] , debitam obedientiam cum fidelibus orationibus.

Quoniam fortitudo et directio Ecclesiarum Dei  maxime, post Deum, pendet ex auctoritate paternitatis  uestre, quando ratio exigit, ad eius libenter recurrimus auxilium et consilium. Archiepiscopus Eboracensis, Gerardus nomine, migrauit de hac uita, et alius, Thomas nomine, loco eius electus est. De quo rumor est quia queritur ei pallium antequam sit consecratus et mihi faciat professionem secundum antiquam consuetudinem antecessorum meorum et suorum. Hec est igitur summa precum mearum in hac re, ut antequam consecretur, et mihi debitam obedientiam, sicut dixi, profiteatur, et hoc factum esse litteris nostris cognoscatis, a uestra excellentia pallium non suscipiat. Quod non idcirco dico quod illi pallium inuideam, sed quoniam quidam autumant, et etiam procurant, ut si hoc a uobis concessum fuerit, confidant se professionem debitam  mihi posse denegare. Si enim hoc contingat, scitote quia Ecclesia Anglie scinderetur; et secundum sententiam Domini, dicentis: Omne regnum in se ipsum diuisum, desolabitur, desolaretur, et rigor apostolice discipline in ea non parum debilitaretur. Ego quoque nullatenus remanerem in Anglia. Non enim deberem aut possem pati ut, me in ea uiuente, primatus Ecclesie nostre destrueretur. Hoc ipsum et eodem affectu suggero reuerentie uestre, quia de Londoniensi episcopo pallium petitur, quod nunquam habuit, ut scilicet ad hoc nullatenus assensum prebeat. Quidam namque concinnant sub hac specie boni, primatus Cantuarie dignitatem  humiliare. Misi sanctitati uestre hoc anno,  post Pentecosten, litteras per Bernardum seruientem domini Petri, camerarii uestri, quod rex Anglie conqueritur quod sustinetis regem Teutonicum dare inuestituras Ecclesiarum sine excommunicatione, et ideo minatur se sine dubio resumpturum suas inuestituras, quoniam ille suas tenet in pace. uideat igitur prudentia uestra sine dilatione quid inde agere debeatis, ne, quod tam bene edificastis, irrecuperabiliter destruatur Rex enim noster diligenter inquirit quid de illo rege faciatis. Oramus Deum ut nos letificet de diuturna uestra prosperitate.





EPISTOLA CLIII. [624 1Kb] PASCHALIS PAPAE AD ANSELMUM.

Precedenti respondet se nullatenus dignitati eius Ecclesie derogaturum, nec usquam tolerasse a rege  Teutonico dari inuestituras.

PASCHALIS episcopus, seruus seruorum Dei, fratri ANSELMO, Cantuariensi archiepiscopo, salutem et apostolicam benedictionem.

Litteras dilectionis tue recepimus, etc. uide in Paschali II ad an. 1118.



EPISTOLA CLIu. ANSELMI AD WILLELMUM ABBATEM BECCENSEM.

uota nuncupata ante monasticam professionem in prelati manent dispositione.

ANSELMUS Beccensis, modo minister Ecclesie Cantuariensis, dilecto dilectori suo reuerendo abbati WILLELMO  Beccensi, salutem.

 De uoto monachi de quo nostrum uultis audire consilium, qui antequam ad nostrum ordinem ueniret, uouit se nunquam amplius uinum bibiturum, hoc mihi uidetur esse faciendum quod fit a maioribus nostri ordinis, et maxime apud Cluniacum, uidelicet ut huiusmodi uota, que fiunt sine promissione fidei et sacramento, in uoto monachici ordinis, in quo homo quidquid ad se pertinet et seipsum totum Deo offert, iudicentur esse completa, et sit in dispositione prelati uel ea seruare rationabiliter uel mutare. uos autem huic monacho, de quo loquimur, potestis, si placet, ad tempus concedere ut quod incepit faciat. Quod si quando intellexeritis non expedire, precipite illi ut faciat fidenter quod faciunt communiter fratres.



EPISTOLA CLu [625-6 1Kb] . ANSELMI AD THOMAM ARCHIEPISCOPUM EBORACENSEM.

Uniuersis archiepiscopi muniis interdicit ante promissam sibi fidelitatem pro more ueteri.

ANSELMUS, seruus Ecclesie Cantuariensis, THOMAE archiepiscopo.

Tibi, Thoma, in conspectu  omnipotentis Dei, ego Anselmus archiepiscopus Cantuariensis, totius 422 Britannie primas, loquor loquens ex parte ipsius Dei; sacerdotale officium, quod meo iussu in parecia [627 1Kb] mea per suffraganeum meum suscepisti, tibi interdico atque precipio ne de te aliqua cura pastorali ullo modo presumas intromittere, donec a rebellione, quam contra Ecclesiam Cantuariensem incepisti, discedas, et ei subiectionem quam antecessores tui, Thomas uidelicet et Gerardus archiepiscopi  ex antiqua antecessorum consuetudine professi sunt, profitearis. Quod si in his que cepisti magis perseuerare quam ab iis desistere delegeris, omnibus episcopis totius Britannie [628 1Kb] sub perpetuo anathemate interdico ne tibi ullus eorum manus ad promotionem pontificatus imponat; uel si ab externis promotus fueris, ne pro episcopo uel in aliqua Christiana communione te suscipiant [629 1Kb] . Tibi quoque, Thoma, sub eodem anathemate ex parte Dei interdico ut nunquam benedictionem episcopatus Eboracensis suscipias, nisi prius professionem, quam antecessores tui Thomas et Girardus Ecclesie Cantuariensi fecerunt, facias. Si autem episcopatum Eboracensem ex toto dimiseris, concedo ut officio sacerdotali, quod iam suscepisti [630 1Kb] , utaris.



EPISTOLA CLuI [631 1Kb] . ANSELMI AD WILLELMUM ABBATEM ET CONGREGATIONEM BECCENSEM.

Se nichil habere illis antiquius, eorumque obliturum non esse, nisi cum desierit esse.

Dominis et fratribus karissimis et desideratissimis domno [632 1Kb] abbati WILLELMO, et sancte congregationi Beccensi, sub illo Deo seruienti, frater ANSELMUS, dictus archiepiscopus, superna semper gratia et benedictione ad bona semper dirigi, et a malis defendi.

Si cor meum dilectioni uestre de uobis plene exponere uolo, magna charta non sufficiet, et si breuiter dicere propono, nequaquam affectum meum satiat. Sed in hac dubietate consolatur me uestra conscientia, qua mihi conscii estis quantum semper  uos et quam ueraciter dilexerim, et quot et quantum de uobis desiderauerim, et aliquid, quandiu uobiscum sum conuersatus, uos proficere studuerim: et si non omnes hoc experimento, quia Deus numerum auxit postquam a uobis discessi, cognoscitis, ab illis qui sciunt et experti sunt, discite. Hoc itaque nullatenus caritati uestre sit dubium quia sicut dilexi radicem, sic et ramos, quantumcunque [633 1Kb] multiplicentur, et omnes filios matris mee, et primogenitos et post me genitos, uelut fratres uterinos [634 1Kb] in corde meo amplector et amo. Omnes igitur precor et obsecro ut mei memoria et dilectio in cordibus eorum qui eam habuerunt non tepescat, et in mentibus eorum qui me non nouerunt, accendatur et perseueret. Quamuis enim corpore sim uobis absens, nidum  tamen meum, ecclesiam dico Becci, cum omnibus pullis suis mecum porto semper in corde meo, et eam in orationibus, et in omni bono desiderio meo, si quid hec sunt, represento Deo. De me ergo precetur uos caritatis uestre sinceritas, et inspiret superna pietas ut orationum uestrarum pro me non deficiat assiduitas. Quamuis anime uestre flagrent bono desiderio, quia tamen beneuolentes non fastidiunt audire quod amant, precor, obsecro, moneo, consulo, quatenus ad meliora semper uos [635 1Kb] extendatis, et nunquam ab his ad que Deus uos prouexit, deficiatis. Mutua dilectio secundum Deum in uobis semper ferueat, pax et concordia, seruata ueritate, in uestris mentibus assidue maneat; humilis obedientia in omnibus actibus uestris Deo placeat, studium  religionis et excludendi a uobis uitium exardescat. Hec inuicem monete, hec indesinenter tenete. Hoc oro, hoc opto, hoc desidero de uobis; hoc ipse, a quo est omne bonum, cum sua plena et perpetua benedictione det uobis. Amen.



EPISTOLA CLuII [636 1Kb] . ANSELMI AD QUAMDAM DOMINAM.

ANSELMUS, Dei ordinatione archiepiscopus Cantuariensis, ad quamdam dominam [637 1Kb] , mundum, non Christum contemnere, et Christum plus quam mundum diligere.

Libentissime, si possem, tecum loquerer, soror uere mihi [638 1Kb] in Deo dilecta, quia caritas qua omnem hominem uolo saluum fieri et officium mihi  iniunctum exigunt a me ut te fraterno [639 1Kb] et paterno  affectu diligam, et per eamdem dilectionem sollicitudinem de salute anime tue geram. Sed quoniam in nobis non euenit [640 1Kb] opportunitas colloquendi, incumbit mihi necessitas scribendi quem animum de te habeam et quid de te desiderem.

Obsecro igitur te ut non contemnas dilectionem qua te propter Deum et honorem Dei et ad [641 1Kb] salutem tuam diligo, neque reiicias consilium meum. Si enim mihi acquiescere uolueris, certa esto quia ualde tibi in fine placebit, et erit super te gaudium magnum angelis Dei. Si uero nolueris, scito quia nimis tibi displicebit, et inexcusabilis eris in districto iudicio Dei. Audiui, soror mea, quia diu portasti habitum sancte conuersationis; quem quomodo reliqueris, quidue passa sis, uel quid feceris, non latet,  sed multum apertum est.

Considera igitur iam nunc, carissima, quantum distent uiriles amplexus et carnalis delectatio ab amplexibus Christi, et a delectatione castitatis et cordis munditia: amplexus quidem Christi dico non corporales, sed quales per amorem et desiderium eius inter bonam conscientiam facit anima familiaris eius. Considera, inquam, que sit differentia inter has duas delectationes : non loquor nunc de legitimo coniugio. Considera, inquam, quanta sit in spirituali delectatione munditia, quanta sit in carnali immunditia; quid spiritalis promittat, et quid carnalis minetur: quanta sit in spiritali spes, et quam delectabilis exspectatio Christi; quanta etiam in hac uita securitas et consolatio, quantus sit in carnali timor  iudicii Dei, quanta etiam in presenti uita est confusio. Cogita quale sit Christum sponsum, celestis regni dotem promittentem, contemnere; et hominem mortalem, nonnisi corruptionem et contemptibilia dantem et pollicentem, Filio Dei, Regi regum, preponere. Certe ille Rex regum concupiuit speciem tuam, ut sponse legitime.

Qualiter autem ille, quem scis, carnis tue pulchritudinem appetiuerit, soror mea, quomodo dicam? femina nobilis, quomodo dicam? Sponsa Dei, uirgo fueras electa, et Deo habitu et conuersatione assignata. Quid dicam modo te esse, filia mea? Deus scit. Non ita loquor, ut gaudeam de confusione tua, sed ut gaudeat Deus et congaudeant [642 1Kb] angeli de  conuersione et salubri penitentia tua. Quid ergo  dicam? Si non dico, forsitan non animaduertis; si dico, forsitan irasceris. De electa, et signata, et sponsa Dei, quid facta es? Erubescat esse nobilitas tua quod erubescis audire, et ego, propter nobilitatem et dilectionem, erubesco dicere. Ecce, filia carissima, si hec proponis in conspectu tuo, quantus dolor debet esse [643 1Kb] in corde tuo de tanto et tam graui casu tuo! Si enim uehementer doles, condolendo tibi ualde gaudeo; si uero non doles, non est unde gaudeam, sed multo magis 423 doleo. Nam si doles, adhuc salutem tuam spero [644 1Kb] ; si autem non doles, quid nisi damnationem tuam exspectare queo?

Impossibile namque est te ullo modo posse saluari, nisi ad habitum et propositum abiectum [645 1Kb] redieris.  Quamuis enim ab episcopo sacrata non fueris, nec coram ipso professionem legeris  , hoc solum tamen est manifesta, et que negari non potest, professio, quia publice et secrete habitum sancti propositi portasti, per quod omnibus te uidentibus Deo dicatam te esse, non minus quam professionem legendo, affirmasti. Nam antequam fieret ista nunc [646 1Kb] usitata monachici propositi professio et sacratio, multa millia utriusque sexus hominum solo habitu se ipsius esse propositi profitentia, celsitudinem et coronam consecuta sunt. Et qui tunc habitum sine ipsa professione et sacratione assumptum reiiciebant, apostate iudicabantur. Inexcusabilis ergo es, si deseris sanctum propositum quod diu habitu et conuersatione professa es, quamuis protessionem  nunc usitatam non legeris, et ab episcopo con consecrata non fueris. Certe, filia carissima, adhuc te exspe ctat Dominus, creator et redemptor tuus: rex illi qui concupiuit speciem tuam, ut esset legitimus sponsus tuus, adhuc te exspectat et reuocat, ut sis legitima [647 1Kb] sponsa eius, et si non uirgo, saltem casta. Scimus enim plures sanctas mulieres, que post amissam uirginitatem plus placuerunt Deo, et magis illi familiares fuerunt per penitentiam in castitate, quam plures alie, quamuis sancte, in uirginitate.

Redi ergo, mulier Christiana, redi ad cor tuum, et considera quem potius debeas diligere, cui potius adgerere, illi qui te ad tantam honestatem elegit, eligendo uocault, uocando habitu sponsali sibi assignauit,  et adhuc, quamuis contemptus et reiectus, exspectat et reuocat; an illi per quem, ut mitius dicam, in hoc in quo te uides deiectam de tanta celsitudine cecidisti; presertim cum ipse te iam, sicut puto, contemnat, aut sine dubio contempturus et deserturus sit. Et utinam sic uos inuicem contemnatis, ut uos Deus non contemnat; sic uos inuicem deseratis, ut uos Deus non deserat; sic uos inuicem reiiciatis, ut uos Deus a facie sua non proiiciat; sic ab inuicem auertamini, ut ad Deum conuertamini. Certe melius et ualde honorabilius est et illi et tibi ut ab illo sis contempta quam retenta, quia quandiu eris eius retenta, procul dubio, ut de illo nunc taceam, tu eris Dei contempta; et si, contempta ab illo, propter Deum illum contempseris,  utique non contempta, sed suscepta et dilecta Dei eris, uelut eius sanguine proprio redempta.

Intende, filia, cuius salutem desidero; intende benignitatem eius qui contemptus a te contemnentem reuocat, ut te in regalem suum thalamum non terrenum, sed celestem introducat. Intende et concute cor tuum, dole uehementer casum tuum. Reiice et conculca secularem habitum quem assumpsisti, et resume habitum sponse Christi quem proiecisti. Nullatenus enim te cognoscet Christus aut suscipiet, nisi in illo habitu quo te sibi signauit et quo te eius sponsam esse publice et secreto es testata. In hoc habitu redi tu ad benignitatem eius. Ingere te opportune in conspectu eius. Accusa [648 1Kb]  tu ipsa conscientiam tuam, laua lacrymis culpam tuam. Ora eum infatigabiliter, adhere illi inseparabiliter: misericors est, non te reiiciet; sed potius gaudens de reditu tuo, te benigne suscipiet. Si hoc feceris, gaudium erit de te in celo et in terra, omnibus sanctis angelis et hominibus cognoscentibus. Si uero hoc facere contempseris, omnes tibi aduersi erunt, et ego et Ecclesia Dei faciemus quod de tali re faciendum intelligimus. Omnipotens Deus uisitet  cor tuum et infundat in te amorem suum, filia carissima.



EPISTOLA CLuIII. DE NUPTIIS CONSANGUINEORUM.

Habetur parte I Operum, col. 537.



EPISTOLA CLIX. ANSELMI AD WILLELMUM ABBATEM.

De moto altari iterum consecrando.

Domino et amico carissimo, reuerendo abbati WILLELMO, ANSELMUS, seruus Ecclesie Cantuariensis, salutem.

Quando respondi  ad quod quesiuistis de altari et de ecclesia, ita erat cor meum quadam sollicitudine grauatum ut non possem intendere iis  que dicebam, et nuntius uester ita festinabat, ut in aliud tempus hoc differre non possem. De quo quidem neque in decretis neque in canonibus memini me aliquid legisse, sed a quodam episcopo audiui quod in decretis Eugenii pape legitur altare motum  iterum consecrandum. De his cum domino papa Urbano locutus sum, assistentibus quibusdam epicopis. Sed papa dicebat mensam altaris motam  nec reconciliandam, nec iterum consecrandam, nec  amplius in altare reputandam. Alii uero dicebant tuntum reconciliandam, nullam tamen auctoritatem ostendentes. In hoc autem omnes concordant quod, uiolato principali, tota ecclesia cum altari iterum consecranda est, nec ecclesia consecranda est sine consecratione altaris, aut principalis, aut alicuius alterius in eadem ecclesia. In his autem omnes conconcordant cum quibus locutus sum, excepta altaris mensa. Item si aliqua pars ecclesie destructa reficitur, aut noua sit altari immoto, aqua tantum ab episcopo benedicta aspergendam dicunt. Ratio autem quam a me quesiuistis, hec mihi uidetur super his: Altare non fit propter ecclesiam, sed ecclesia propter altare; et ideo, uiolato principali altari, iam non uidetur esse ecclesia: quia non est illud  propter quod ecclesia construitur et consecratur. Quapropter cum illud fit nouum, recte uidetur cum eo consecrari per quod recipit ut sit ecclesia. De moto altari iterum consecrando hec quoque mihi ratio uidetur: altare uicem fidei Christiane tenet ut, sicut non nisi in altari sacrificium nostrum offerimus, ita non nisi recta fide sacrificia bonorum operum offeramus, si et Deo placere uolumus. Sicut igitur fides mota a suo fundamento, quod est Christus, et a sua stabilitate, iam non est fides, ita altare motum a suo fundamento iam non est altare; siue quod de eadem materia totum, siue de alia fiat altare nouum et aliud quod fuerat, altare uidetur ideo consecrandum. Propter nanc rationem cauendum  existimo ne altare gestatorium consecretur sine fundamento, quod multi custodiunt, et fere ubique custoditur, quamuis in Northmannia, cum ibi eram, non seruaretis, sed nudi lapides nusquam affixi consecrarentur. Quod ego non damno, nec tamen facere uolo. Ex his que dixi sequitur quia si tota ecclesia noua fiat, altari sine uiolatione manente, quoniam sine consecratione altaris alicuius consecrari non debet, aut altare aliquod est ibi renouandum, ut simul cum ecclesia consecretur, aut aqua ab episcopo ad hoc benedicta intus et exterius simpliciter aspergatur. Que facienda de his dixerim, ex ore et usu aliorum didici; rationem uero eamdem alios habere non nego, sed ego a nullo accepi. Quapropter quod per me, uel per alios sentio, sanctitati uestre  postulatus simpliciter insinuo, donec uobis certius aut melius patefiat. ualete.





424 EPISTOLA CLX HILDEBERTI EPISCOPI CENOMANENSIS AD ANSELMUM.

HILDEBERTUS episcopus ANSELMO, Cantuariensi archiepiscopo.

Familiare est sapienti tolerare nescientem, hinc est quod inscientiam [649 1Kb] meam aperire non timeo [650 1Kb] , quia erat cum sapiente colloquium. Eam [651 1Kb] ni fallor, et scientia uestra erudiet, et caritas supportabit.  Felicem me, inquam, si meruissem uel presens instrui, uel tanquam familiaris epistolam suscipere destinatam. Hoc autem mihi locus inuidet, nec aliter salutationis indulsit obsequia nisi prius orbis dimidium consultarem, oportet enim maris et acris explorare clementiam [652 1Kb] si quem [653 1Kb] iudicamus in Anglia salutandum. Ceterum incommoda separationis caritatis copula supplentur, que neminem patitur esse uobis [654 1Kb] absentem, neminem non familiarem. Ea nichil est diffusius; par enim latitudo est et caritatis et mundi. Charitas amplectitur quidquid Oceanus. Charitas in sacrario dilectionis et amicum colligit in Deum, et inimicum propter Deum. Eadem diligere non desinit, cum diligi desinatur [655 1Kb] . Omnes habet presentes, omnes affines; quibus non  potest obsequio, subuenit affectu. Absit igitur ut publicum caritatis beneficium maris mihi fluctibus auferatur, cum scriptum sit: Aque multe non potuerunt [656 1Kb] exstinguere caritatem. Facile est enim ut diuersi cultores littoris caritas uniat, que unam rempublicam terram fecit et celum. Huius itaque fiducia, iniecta est mihi presumptio inquirendi atque postulandi id quod impensum non minuet erogantem. Si uotorum summa queritur, sequens illam pagina declarabit. Apulorum [657 1Kb] relationibus didici uos in concilio Barensi sermonem habuisse de Spiritu sancto, quem calumniosa Grecorum uersutia a Filio minime procedere fabulatur. Quod igitur aduersus hanc illorum dementiam in prefato promulgasti [658 1Kb]  Concilio, succincto tractatu deprecor adnotari. et que [659 1Kb] ipsi Latinorum Patrum testimonia non suscipiunt. His auctoritatibus opus flagitatum munire non tedebit, quas Greca calliditas, et suas fateatur et nostras. Magna quidem, beate Pater, postulo, sed que pariter et suscipienti proficiant et danti. Nobilis enim possessio est scientie, que distributa suscipit incrementum: et auarum dedignata possessorem, nisi publicetur, elabitur. Conseruet nobis Dominus sanctitatem uestram, et uideant uos oculi mei antequam moriar.





EPISTOLA CLXI. EIUSDEM AD ANSELMUM.

HILDEBERTUS episcopus ANSELMO, Cantuariensi archiepiscopo.

 Et dies letus et uultus solemnes cum tuo tractatu mihi pariter accesserunt. Susceperam prius benedictionem tuam seruus ego, seruus tuus, et egi [660 1Kb] gratias Deo et tibi deuotus affectus [661 1Kb] meus. Humanum quidem fuit subuenire proximo per compassionis affectum, sed diuinum fidem defendere catholicam per inhabitantem in te Spiritum sanctum: utrumque autem operatus est unus atque idem Spiritus, uolens tibi uirtutum exuberare gratiam, quem sue processionis a Filio defensorem reseruabat; in  maleuolam enim animam non poterat introire sapientia, nec habitare in corpore subdito peccatis. Unde dignum fuit ut aduocatus ueritatis exemplum pretenderet religionis. Talis propterea pastoralibus excubiis congruebat, cui nichil deesset ad plenitudinem iustitie, nichil ad integritatem doctrine. Beatum sane pectus quod uirtutum conuentus reuerendum sibi penetrale consecrauit. Inde uelut ex adytis diuina prodeunt oracula, nichilque aliud sacra labia [662 1Kb] profitentur quam celestis interpretem uoluntatis. Eorum me sepius recordantem stupor opprimit; et dum singula diligenter intueor, omnia Spiritui sancto confiteor ascribenda, cum Psalmista dicens: A Domino factum est istud et est mirabile in oculis nostris . uicem mihi, Pater sancte, rependes,  si tuarum participem me feceris orationum. uale.





EPISTOLA CLXII. EIUSDEM AD ANSELMUM.

HILDEBERTUS episcopus ANSELMO, Cantuariensi archiepiscopo.

Flabellum tibi misi, congruum scilicet propulsandis muscis instrumentum. Est etiam quod in munusculo nostro te interpretari oporteat. Attende ergo quibus muscis immolantes Domino sacerdotes grauius infestentur, quibus frequenter impediantur salutaria altaris officia. Mille sunt occursantium phantasmata cogitationum, mille diaboli suggestiones,  mille mortalium tentationes animorum, que dum se sacrificantium mentibus inopino [663 1Kb] ingerunt illapsu, dum eas ad alia atque alia cogitanda abstrahunt, dum hereticam moliuntur inducere prauitatem, quid aliud faciunt quam uelut quedam musce sacrificantes altaris ministros infestant et impediunt? Talium portenta muscarum patriarcha noster Abraham propulsanda presignauit cum a sacrificiis aues abegerit incursantes; scriptum est enim: Descenderunt uolucres super cadauera, et abigebat eas Abraham. Dum igitur destinato tibi flabello descendentes super sacrificia muscas abegeris, a sacrificantis mente superuenientium incursus tentationum, catholice fidei uentilabro exturbari oportebit. Ita fiet ut quod susceptum est ad usum, mysticum tibi prebeat  intellectum. Et quoniam prefate uolucres super sacrificia tantum descendisse leguntur, non etiam ceptum interrupisse officium, sacerdotes Christi tentationes quas perferunt ita docentur abigere, ut a sacramentis altaris talis eos lapsus non cogat abstinere. Hic enim defectus infirmitas est que uirtutem perficiat, non que uirtutis opera in irritum deducat.



EPISTOLA CLXIII [664 1Kb] . ANSELMI AD GELDUINUM ABBATEM AQUICINENSEM.

ANSELMUS, seruus Ecclesie Cantuariensis, GELDUINO, reuerendo abbati Aquicinensis cenobii salutem.

Unde reuerentia uestra me consuluit, paucis respondebo. Queritis utrum uobis liceat decimas ad ecclesiam uestram pertinentes de manu laicorum eas tenentium emere. Licet utique uobis secundum concessionem apostolici ab aliis [665 1Kb] redimere quecunque ecclesiastica episcopali donatione in ius ecclesie uestre deuenerunt. Nec quantum in uobis est concedere debetis ut aliquis laicus decimas uel ecclesias aut altaria in feudum de uobis teneat. De  hoc quod queritis [666 1Kb] utrum spernendum an suscipiendum sit, si quiuis [667 1Kb] hominum aliquid ecclesiasticum, uobis scientibus, sed neque uerbo neque munere rem ordientibus, ad opus ecclesie uestre redimere uoluerit, mihi uidetur quod per consilium et donationem episcopi licite hoc [668 1Kb] suscipere potestis. De depositis propter Simoniacun crimen, 425 unde me consuluistis, uidetur mihi quod nullus abbas sua auctoritate eos potest restituere, etiamsi ad monachicum ordinem conuersi fuerint. Quod autem queritis si quouis alio crimine preter homicidium clerici conuersi a sacerdotio debent arceri, facile nunc determinare quibus criminibus arceri debeant non presumo, ne misericordia que multis rationibus in eadem culpa aliis impenditur, aliis negatur,  mea sententia cui debeat impendi obstrui uideatur, aut cui non debet impendatur. Quod certius iudicatur quando de nominato [669 1Kb] crimine publico uel occulto et de nota persona agitur. Porro quod de ecclesiasticis rebus uobis responderi epistolari breuitate poscitis, nec tempus nec opportunitatem habeo satisfaciendi uestre petitioni, nec puto breuiter hoc posse fieri. Excommunicatos non consulo ut monachos faciatis, nisi premissa absolutione sui episcopi. uale.





EPISTOLA CLXIu.

Hec et sequentes epistole habentur infra in Historia Nouorum Eadmeri.

Reuerendissimo. . . ANSELMO archiepiscopo WOLSTANUS,  Wigornensis episcopus, etc.

Nouit prudentia uestra, etc.





EPISTOLA CLXu.

ANSELMO, Dei gratia Anglorum archiepiscopo, clerus et populus oppidi Wataferdie cum rege MURCHETACHO, et episcopo DOFNALDO, etc.

Pater sancte, etc.



EPISTOLA CLXuI.

Domino . . . Summo pontifici URBANO frater ANSELMUS, seruus Ecclesie Cantuarie, etc.

Nouimus, Domine, etc.





EPISTOLA CLXuII.

PASCHALIS episcopus, seruus seruorum Dei, uenerabili fratri ANSELMO, Cantuar. archiep., etc.

Aduersus illam. etc.





EPISTOLA CLXuIII.

PASCHALIS episcopus, seruus . . . ANSELMO Cantua riensi, etc.

Suauissimas dilectionis, etc.





EPISTOLA CLXIX.

PASCHALIS episcopus, seruus . . . ANSELMO Cantuariensi, etc.

Fraternitati tue, etc.



EPISTOLA CLXX.

Domino . . . ANSELMO Cantuar . . . illius deuotissimus famulus, etc.

Considerata, etc.





EPISTOLA CLXXI.

PASCHALIS episcopus, seruus etc. Cantuariensi archiep. ANSELMO, etc.

De illata tibi, etc.



EPISTOLA CLXXII.

uir quidam non contemnende auctoritatis sancto Anselmo hec scribit.

Charissime Pater et Domine, etc.





EPISTOLA CLXXIII.

Reuerendissimo ANSELMO Cant. etc. HENRICUS, Dei gratia rex Anglorum, etc.

uenerabilis Pater non tibi, etc.



EPISTOLA CLXXIu.

Suo carissimo Domino HENRICO, glorioso regi Anglorum, ANSELMUS, etc.

Quod uestra magnitudo, etc.



EPISTOLA CLXXu.

 ANSELMUS, etc., domino et amico ROBERTO, comiti de Mellento, etc.

uos scitis, etc.





EPISTOLA CLXXuI.

HENRICUS rex, etc., ANSELMO archiep., etc. In die sancti etc.



EPISTOLA CLXXuII.

Suo carissimo domino HENRICO, etc., ANSELMUS, etc.

Gratias ago, etc.





EPISTOLA CLXXuIII.

HENRICUS rex Angl. ANSELMO archiep., etc.

De hoc quod, etc.





EPISTOLA CLXXIX.

HENRICUS rex Angl. ANSELMO Cantuar., etc.

Paternitati et sanctitati uestre, etc.





EPISTOLA CLXXX.

PASCHALIS episcopus, seruus, etc., fratri ANSELMO Cantuar, etc.

De presbyterorum, etc.



426 EPISTOLA CLXXXI.

PASCHALI domino summo pontifici, Anselmus, etc.

Non debeo etc.



EPISTOLA CLXXXII.

Domino PASCHALI summo pontifici, ANSELMUS, etc.

Quoniam robur, etc.



EPISTOLA CLXXXIII.

ANSELMUS archiep. RADULPHO episcopo Dunelmensi salutem.

Mandastis mihi, etc.





EPISTOLA CLXXXIu.

Dilectissimo . . . ANSELMO . . . archiepiscopo, THOMAS, Eborace metropolis electus, etc.

Gratias ago uobis, etc.





EPISTOLA CLXXXu.

HENRICUS . . . rex . . . ANSELMO Cantuar., etc.

Mando uobis ut, etc.



EPISTOLA CLXXXuI.

ANSELMUS arch . . . THOMAE, electo, etc.

Mandastis mihi in, etc.



EPISTOLA CLXXXuII.

ANSELMUS archiep . . . THOMAE electo, etc.

Mandaui uobis, etc.





EPISTOLA CLXXXuIII.

THOMAS electus, etc., ANSELMO, etc.


Exstat duntaxat fragmentum huius epistole, quod incipit: Causam qua differtur sacratio mea, etc.



LIBER QUARTUS EPISTOLAS CONTINENS QUAE HACTENUS SUNT INEDITAE






427 EPISTOLA PRIMA.

LANFRANCI AD LANFRANCUM ET GUIDONEM FRATRES.

Dilectissimis fratribus LANFRANCO et GUIDONI, frater LANFRANCUS, perpetuam a Deo benedictionem.

Quia diuinitus, etc. Exstat inter epistolas Lanfranci quadragesima septima, Patrologie tom. CL, col. 511.



EPISTOLA II. ANSELMI AD PASCHALEM PAPAM.

Domino reuerendo, et Patri diligendo, PASCHALI summo pontifici, ANSELMUS, seruus Ecclesie Cantuariensis, debitam subiectionem, et orationum fidelitatem.

Quoniam de sedis apostolice auctoritate pendent filiorum Ecclesie directiones et consilia, idcirco ad uestre paternitatis recurro preceptum et consilium. Cur autem tantum distuli uestre celsitudini aliquid scribere, postquam redii in Angliam, per latorem presentium, si placet, poterit agnoscere. Mortuo rege Guillelmo, cuius uiolentia per triennium exsulaui ab Anglia, cum magno desiderio sum a domino meo rege Henrico, et a principibus eius et ab Ecclesia  Anglorum reuocatus, et cum magno gaudio susceptus. Qui postquam intellexerunt institutionem, quam audiui fieri in Romano concilio a uenerabilis memorie predecessore uestro papa Urbano, ne scilicet aliquis susciperet inuestituram Ecclesie de manu laici, et ne episcopus uel abbas homo eius fieret, sensi et audiui quia nullo modo eam rex et principes eius uellent suscipere. Qua de re mihi necessarium uestre celsitudinis consilium exspecto. Quando Rome fui, ostendi prefato domino pape de legatione Romana super regnum Anglie, quam ipsius regni homines asseuerant ab antiquis temporibus usque ad nostrum tempus Ecclesiam Cantuariensem tenuisse, quam necessarie ita esse oporteat, nec aliter nisi contra utilitatem Ecclesie Romane et Anglie fieri possit.  Rei autem huius rationes presenti nuntio ex quadam parte ut uobis referat iniunximus. Legationem uero, quam usque ad nostrum tempus, secundum predictum testimonium, Ecclesia tenuerat, mihi domnus papa non abstulit. Audiui tamen quod, dum eram pro fidelitate sedis apostolice in exsilio, legationem ipsam archiepiscopo uiennensi uestra commendauit auctoritas. Quod quanta difficultate, imo impossibilitate plenum sit, intelligunt hi qui longum et periculosum interuallum maris et regnorum, Francie scilicet et Burgundie, inter Angliam et uiennam nouerunt, ut scilicet archiepiscopus uiennensis Angliam, aut Angli uiennam pro suis causis frequentent. Quapropter supplex oro, seruus et filius paternitatis uestre, ne meo tempore Ecclesia, que  mihi compatiendo multa aduersa pro fidelitate Romane Ecclesie in paupertate me exsulante sustinuit, priuetur ea dignitate quam ante me in antecessoribus meis se possedisse a uestra sede pronuntiat. Quando de Anglia exiui, erat ibi quidem professione sacerdos, non solum publicanus, sed etiam publicanorum princeps infamissimus, nomine Ranulphus, propter crudelitatem similem flamme comburenti, pronomine Flambardus; cuius flamma qualis sit, non in Anglia solum, sed in exteris regnis longe lateque innotuit. Hunc rex nuper defunctus contra uoluntatem omnium religiosorum, contra omnem iustitiam ad episcopatum sine omni eius correctione sublimare me exsulante  presumpsit. Qualis autem ante episcopatum uel post episcopatum in Simonia et in aliis criminibus exstiterit, charte presentis lator intimare poterit. Talis tamen pontifex, sicut ipse inordinate est, ubi non 428 debuit, consecratus, ita extra diecesim suam ecclesias et personas sua sacratione contaminare non dubitauit. Hunc quando redii in Angliam, inueni captum a rege pro pecunia quam de ministeriis suis, uelut publicanus, debebat male retenta, ut plena testatur regis curia, populo gaudente, uelut de leone circumquaque uastante compresso. De quo, quando captus est, in audientia regie curie archiepiscopus eius qui postea defunctus est, confessus est se illum non tenere pro fratre uel episcopo, et mentitum sibi esse omnia que consecrandus promiserat. Qui audiens  reditum meum. auxilio meo sibi subueniri ut episcopo postulauit. Misi itaque ad eum quatuor episcopos cum presentium portitore, dicens quia, si uellet se sic ad episcopatum accessisse ostendere ut tanquam episcopus tractari deberet, facerem ut libertatem hoc faciendi haberet; timebam tamen, fateor, maledictionibus populique lapidibus obrui, qui crudelitatem eius cohibitam in libertatem inducerem. At episcopi in hoc, quia per eos quesiui, eum sibi defecisse retulerunt. Qui postea clam de captione fugit in Northmanniam, ac inimicis regis domini sui sociatus, dominum piratarum, quos in mari misit, sicut pro certo dicitur, se constituit. De hoc quoniam Ecclesia sibi commissa, inter barbaros multis periculis exposita, diu pastore carere nequit, et de ecclesiis et  personis quos consecrauit consilii uestri iussionem postulamus. Mortuo archiepiscopo Eboracensi postquam reuersus sum, electus est in eius locum episcopus Refordensis, uir admodum litteratus, et in ecclesiasticis disciplinis eruditus. In hac electione nos episcopi clero et populo eiusdem Ecclesie assensum prebuimus. Quem ualde desiderantem se uestro presentare conspectui, ut pallii largitatione a uestra benignitate pro consuetudine honoraretur, rex pro quibusdam causis consilio principum suorum retinuit; atque ut illi pallium mittatis, celsitudinem uestram postulando impetrare desiderat. Cuius petitioni largitatem uestram fauere, si preces nostras placet admittere, suppliciter flagitamus.





EPISTOLA III. uULSTANI EPISCOPI WIGORNIENSIS AD ANSELMUM.


Reuerendissimo ac beatissimo uite sanctitate, et summe sedis dignitate prelato, ANSELMO archiepiscopo, uULSTANUS seruorum Dei minimus, Wigorniensis Ecclesie episcopus merito indignus, orationis obsequia, fideliaque ex caritate seruitia.

De iis, unde nobis dignitas uestra scribere et nostre paruitatis est dignata consilium querere, quantum recordari possumus, dicere non omittimus. Hanc denique unde consuluit causam uentilari nunquam audiuimus, quia nullus aliquando existit, qui hanc Cantuariensi archiepiscopo potestatem adimere uellet,  et ne dedicationem propriarum duntaxat ecclesiarum publice faceret, defenderet. Exstant quippe et in nostra diecesi altaria, et quedam etiam ecclesie in iis scilicet uillis, quas Stigandus uestre excellentie predecessor, haud tamen iure ecclesiastice hereditatis, sed ex dono possederat secularis potestatis, nostris et antecessoris nostri temporibus, nobis inconsultis, nec antea nec postea quidquam inde calumniantibus, utpote hanc specialem potestatem eiusdem metropolitani episcopi esse scientibus. Iudicium tamen hinc agitatum, aut hoc ex iure sibi uindicatum aliquando minime audiuimus, sed quod in nostra diecesi eum fecisse libere agnouimus, in aliorum etiam facere posse credimus. Ecce, quantum inde reminisci aut scire potuimus,  prudentie uestre intimauimus. Iam quid faciendum sit, ipsa consideret. ualeat paternitas uestra, et oret pro nobis.



EPISTOLA Iu. ANSELMI AD PASCHALEM PAPAM.


Domino reuerendo, et Patri diligendo, PASCHALI summo pontifici, ANSELMUS seruus Ecclesie Cantuariensis, debitam subiectionem, et orationum assiduitatem.

Postquam reuocatus ad episcopatum redii in Angliam, ostendi decreta apostolica que in Romano concilio presens audiui, ne scilicet aliquis de manu regis aut alicuius laici ecclesiarum inuestituras acciperet, ut per hoc eius homo fieret, nec aliquis hec transgredientem consecrare presumeret. Quod audientes  rex et principes eius, ipsi etiam episcopi et alii minoris ordinis, tam grauiter acceperunt ut assererent se nullo modo huic rei assensum prebituros, et me de regno potius quam hoc seruarent expulsuros, et a Romana Ecclesia se discessuros. Unde, reuerende Pater, uestrum petii per epistolam nostram consilium, quam misi celsitudini uestre per Guillelmum regis legatum. Sed quoniam responsi uestri litteras non accepi, adhuc per legatos nostros quos mitto cum karissimis fratribus et cepiscopis nostris, qui pro eadem re uestram sanctitatem adeunt, iam petitum iterum supplex per chartam sublimitatis uestre certum peto consilium. Oramus Dominum nostrum Iesum Christum, ut uos conseruet ad laudem et gloriam nominis sui et utilitatem Ecclesie sue.



EPISTOLA u. ANSELMI AD HENRICUM REGEM ANGLORUM.


Glorioso domino suo HENRICO, gratia Dei, regi  Anglorum, ANSELMUS archiepiscopus, fidele seruitium et fideles orationes.

Precor uos, mi carissime domine, ut dominum et regem et tutorem Ecclesie Dei uobis commisse, ut audiatis intente planctum istius monachi de Micelei, et secundum quod intelligetis uos decere et Ecclesie expedire, sentiat regiam et paternam uestram subuentionem et consolationem. Ego uero, fidelissimus anime uestre et corporis uestri, et ueri honoris uestri, consulo uobis et obsecro ne, proponendo Ecclesiis Dei personas quales non debetis et aliter quam debetis, et consilio secundum quorum consilium non debetis, attrahatis, quod absit! iram Dei super uos. Certum enim est quia iam in aliquibus praui et infideles, quantum ad animam uestram,  consiliarii, aliter quam oporteret uobis consuluerunt. Omnipotens Deus sic uobis det regere que uobis commisit ut ipse uos regat et ab omni malo tueatur.



EPISTOLA uI. ANSELMI AD PASCHALEM PAPAM.

Domino reuerendo, et Patri diligendo, PASCHALI summo pontifici, ANSELMUS seruus Ecclesie Cantuariensis, debitam subiectionem, et orationum assiduitatem.

Quanto studio mens mea sedis apostolice reuerentiam et obedientiam pro sua possibilitate amplectatur, testantur multe et grauissime tribulationes cordis mei soli Deo et mihi note, quas ab initio episcopatus 429 mei per quatuor annos in Anglia, et  per biennium in exsilio passus sum, quia eiusdem sedis subiectionem abnegare nolui. A qua intentione spero in Deo quia nichil est quod me retrahere possit. Quapropter in quantum mihi possibile est, omnes actus meos eiusdem auctoritatis dispositioni dirigendos et ubi opus est corrigendos uolo committere. Qualiter ergo sim ad presens in Anglia, breuiter scribo, quia latoribus presentium plenius hoc uiua uoce significandum dimitto, postquam reuocatus a rege Anglie qui nunc est, ad episcopatum redii, offendi decreta apostolica que in Romano concilio presens audiui, ne scilicet laicus inuestituras ecclesiarum daret, neque aliquis de manu eius acciperet, aut pro hoc homo eius fieret, nec aliquis hec presumentem consecraret; qui uero hec transgrederetur, excommunicationi sancti concilii subiaceret. Quod audientes rex et principes eius, ipsi etiam episcopi, quanta mala hinc processura, quid  potius se facturos quam hec decreta suscepturos  acclamauerunt, grauor dicere; dicant legati presentes qui audierunt. Tandem in me conuersi uno sensu pariter omnes affirmauerunt me posse exstinguere omne malum, quod ex his decretis processerit; asseuerant, si precibus episcoporum meas uellem associare, quatenus celsitudini uestre placeret predictam sententiam mitigare. Quod si facere recusarem, omne malum quod inde eueniret, mihi imputandum sine ulla mea excusatione iudicarent. Ne igitur aliquid uidear contemnere, aut meo solo sensu uel propria uoluntate quidquam facere, nec illos audeo non audire, nec de uestre sanctitatis dispositione aliquatenus uolo exire. Seruata igitur apud me reuerentia et obedientia sedis apostolice, precor ut, quantum dignitas uestra secundum Deum  permittit, petitioni predicte, quam uobis legati exponent, iuxta sapientiam uestram, condescendatis; et quid me iubeatis in hac re facere, quidquid futurum sit, per legatos presentes certum me faciatis. Oramus omnipotentem Deum ut paternitatem diu incolumem in integra prosperitate ad Ecclesie sue robur et consolationem conseruet.



EPISTOLA uII. ANSELMI AD GUILLELMUM WINTONIAE ELECTUM EPI SCOPUM.

ANSELMUS archiepiscopus, dilecto dilectori suo GUILLELMO electo episcopo Wintonie, salutem.

Mandate mihi si in proximis Quatuor Temporibus uenturi estis ad me pro sacerdotio, et si in sequenti  die post acceptionem sacerdotii uultis consecrationem episcopalem accipere. Oportet enim me hoc prescire, quia si tunc consecrationem episcopi suscepturi estis, ueniam tunc Cantuariam, et inuitabo episcopos qui mecum sint, ad tale opus, ut decet, faciendum. Si autem sacerdotium tantum predicto tempore uultis accipere, non ueniam tunc Cantuariam, quia ubicunque fuero illud facere potero. Ubi autem tunc ero, prius caritati uestre notificabo.



EPISTOLA uIII. ANSELMI AD IOANNEM PRIOREM.

ANSELMUS seruus Ecclesie Cantuariensis, amico suo IOANNI, priori canonicorum de monte S. Eligii,  et congregationi sub illo Deo seruienti, salutem.

Clericus iste natione Anglus, nomine Northmannus de quadam ecclesia in qua nouiter sunt congregati clerici qui regulariter uestro more uiuere uolunt, uenit ad uos desiderans uobiscum aliquanto tempore, quanto uobis placuerit, conuersari, quatenus uestro ordine et uestris consuetudinibus instrui possit in seruitio Dei ad suam et aliorum utilitatem. Qui quoniam noster familiaris est, ne aliquis suspicetur eum alia causa peregrinari, rogat litterarum nostrarum testimonio notificari, et nostra notitia et prece apud uos ad hoc quod desiderat adiuuari. Quamuis ergo de uestra religione nichil nisi sola dilectione meruimus, tamen quia de uestra conuersatione  et beneuolentia confido, quoniam religiosorum est ad religionem uolentes proficere libenter, cum opportunitas se exhibet, instruere, precor ut ei, quantum uobis opportunum erit, concedatis, sicut postulat, in uestra conuersatione remanere.



EPISTOLA IX. ANSELMI AD BALDUINUM REGEM HIERUSALEM.

BALDUINO, gratia Dei, regi Hierusalem, carissimo domino, ANSELMUS, seruus Ecclesie Cantuariensis, per regnum terrenum ad celeste sublimari.

Benedictus Deus in donis suis, et sanctus in omnibus operibus suis , qui uos ad regis dignitatem sua gratia in illa terra exaltauit in qua ipse Dominus noster iehsu Christus per se  ipsum principium Christianitati seminans, Ecclesiam suam, ut inde per totum orbem propagaretur, nouam plantauit, quam propter peccata hominum iudicio Dei ab infidelibus diu ibidem oppressam sua misericordia nostris temporibus mirabiliter resuscitauit. Ego itaque, memor magne dilectionis et beneficiorum que in patre et matre uestra et filiis eorum erga me sum expertus, exprimere scribendo nequeo quantum de gratia Dei quam in fratre uestro et uobis, eligendo uos ad illam dignitatem ostendit, gaudeo, et quanto affectu ut uos qui fratri successistis, non tam uobis quam Deo regnare studeatis, desidero. Unde, mi carissime domine, etiamsi mea exhortatione non egeatis tamen ex cordis abundantia, ut fidelissimus amicus precor uos,  moneo, obsecro, et Deum oro quatenus sub lege Dei uiuendo uoluntatem uestram uoluntati Dei per omnia subdatis. Tunc enim uere regnatis ad uestram utilitatem, si regnatis secundum Dei uoluntatem. Ne putetis uobis, sicut multi mali reges faciunt, Ecclesiam Dei quasi domino ad seruiendum esse datam, sed sicut aduocato et defensori esse commendatam. Nihil magis diligit Deus in hoc mundo quam libertatem Ecclesie sue. Qui ei uolunt non tam prodesse quam dominari, procul dubio Deo probantur aduersari. Liberam uult esse Deus sponsam suam, non ancillam. Qui eam sicut filii matrem tractant et honorant, uere se filios eius et filios Dei esse probant. Qui uero illi quasi subdite dominantur, non filios, sed alienos se faciunt, et ideo iuste ab hereditate  et dote illi promissa exheredantur. Qualem illam constituetis in regno uestro, in hac noua resuscitatione talem illam diu 430 suscipient et seruabunt in futura generatione. Quod autem ego uobis persuadere desidero, oro Deum omnipotentem ut ipse persuadeat, et sic uos in uia mandatorum suorum deducat, et ad gloriam regni celestis perducat. Amen. Remerium latorem presentium, qui se de uestra nutritura esse cognoscit, celsitudini uestre commendo. Et quia mecum diu conuersatus de domo nostra, ubi se sua strenuitate et bonis moribus ualde amabilem fecit, ad uos uadit; precor, ut Dominum dilectum, quatenus apud uos melius illi sit, propter amorem nostrum. ualete.



EPISTOLA X. ANSELMI AD ANHELITEM ABBATISSAM EIUSQUE SANCTIMONIALES.

ANSELMUS archiepiscopus, filie carissime, domne abbatisse ANHELITI et sanctimonialibus, sub ea Christo famulantibus, salutem et benedictionem.

Si uos multum non amarem, multum uos increparem, quia postquam uos ipse ad me nuntium uestrum misistis, et de illo mortuo quem quidam uolunt pro sancto haberi quid uobis faciendum esset nostrum consilium requisistis, in consilio nostro non stetistis, sed insuper precepto nostro inobedientes exstititis. Quapropter mandans precipio uobis ut, si a diuino officio suspendi non uultis, omnem amodo honorem cuiuis sancto debitum illi  mortuo auferatis, et ei nec oblationem faciatis, nec factam ad opus uestrum suscipiatis. Filium autem eius qui ad tumbam ipsius decumbit et ibi moratur a uilla depellite, nec ei amplius aliquam inibi facultatem manendi relinquite. ualete.



EPISTOLA XI. ANSELMI AD HILDEBERTUM CENOMANENSEM EPISCOPUM.


ANSELMUS seruus Ecclesie Cantuariensis, HILDEBERTO domino, et reuerendo cepiscopo Cenomanensi, salutem temporalem et eternam.

Littere uestre sanctitatis ualde me uobis debitorem reddunt, non quia me supra me extollunt, sed quoniam immensam dilectionis erga me sinceritatem ostendunt. Si enim propter Deum ut illi placeamus  inimicos, multo magis ne illi displiceamus diligere debemus amicos. Quapropter si aut nullam aut minorem dilectionem uobis tribuo, iniustum in mea conscientia me iudico. Sicut igitur hanc uolo uitare iniustitiam, sic uestram amplecti desidero amicitiam. Fateor etiam quia si mihi esset possibile, uos ad duplum quam me diligatis deberem diligere, quia uos me preuenistis amore quod probastis munere. Nam, quoniam immeritum dilexistis, non minus debeo rependere, et sicut datis exemplum tantumdem gratis debeo impendere. Quoniam, si significastis uobis placere hoc quod de opusculis nostris uidistis, presumimus uobis mittere quedam, que, ut puto, nondum uidistis.



EPISTOLA XII. ANSELMI AD MATHILDEM REGINAM ANGLORUM.

Domine et filie carissime MATHILDI regine Anglorum, ANSELMUS archiepiscopus Cantuarie, fideles orationes, et fidele seruitium, et benedictionem Dei et suam.

Gratias ago Deo et celsitudini uestre pro bona uoluntate, quam erga me habetis et erga Ecclesiam Dei, et oro Deum omnipotentem, ut in sua dilectione uestram augeat deuotionem, et sic uos in hoc faciat perseuerare ut eternam ab eo recipiatis retributionem. Oro etiam ut sic faciat uestram bonam intentionem  proficere quatenus per uos cor Domini nostri regis auertat a consiliis principum que reprobat, et consilio suo quod in eternum manet, adherere faciat. Consolationem et exhortationem uestram gratanter sicut a domina et secundum Deum amica accipio, quia de Dei dilectione illam procedere intelligo. Si quid placet uestre dilectioni mihi mandare, latori presentium sicut mihi ipsi uiua uoce secure potestis intimare. Omnipotens Deus omnes actus uestros dirigat, et uos ab omni malo custodiat.



EPISTOLA XIII. ANSELMI AD ROBERTUM COMITEM FLANDRIAE.

Domino, et in Deo dilecto, ROBERTO comiti Flandrie, ANSELMUS, seruus Ecclesie Cantuariensis fideles orationes cum seruitio.


Audiui quia quosdam de uestris abbatibus concessistis regulari electione ordinari, ut inuestituram de manu uestra non acciperent. Unde gratias ago Deo cuius gratia cor uestrum ad hoc quod sibi placet direxerit, et gaudeo pro uobis quia ecclesiasticis institutis ad Christiane religionis profectum ualentibus sine contradictione fauetis. Cum enim hoc facitis, non homini, sed Deo obeditis, et uos uerum et fidelem filium Ecclesie Dei et uerum Christianum ostenditis et uos esse de ouibus beato Petro apostolo commendatis, cui Deus claues dedit regni celorum monstratis. Certum quippe est quoniam qui non obedit Romani pontificis ordinationibus, que fiunt propter religionis Christiane custodiam, inobediens est apostolo Petro cuius uicarius est, nec est de  grege illo qui ei a Deo commissus est. Querat igitur ille alias regni celorum portas, quia per illas non intrabit quarum claues Petrus apostolus portat. Gaudens itaque gratias ago uobis, et oro ut Deus retribuat uobis, quia bonum exemplum aliis principibus datis, et omnes seruos Dei hoc modo ut orent pro uobis inuitatis et Deum ad amorem et auxilium uestrum in uestris negotiis inuocatis. Precor, obsecro, moneo, consulo, ut fidelis anime uestre, mi domine, et ut in Deo uere dilecte, ut nunquam estimetis uestre celsitudinis minui dignitatem, si spouse Dei et matris uestre Ecclesie amatis et defenditis libertatem; nec putetis uos humiliari, si eam exaltatis, nec credatis uos debilitari, si eam roboratis.  uidete circumspicite, exempla sunt in promptu; considerate principes qui illam impugnant et conculcant, ad quid proficiunt, ad quid deueniunt? Satis patet, non eget dictu. Certe qui illam glorificant, cum illa et in illa glorificabuntur. Inter quos Deus uos et coniugem uestram et prolem uestram in presenti et in futura uita annumeret. Amen.



431 EPISTOLA XIu. ANSELMI AD ROGERUM, ROBERTUM ALIOSQUE ABBATES.

ANSELMUS, gratia Dei, archiepiscopus Cantuariensis, ROGERO abbati, et ROBERTO filio comitis Hugonis et aliis monachis de monasterio Sancti Ebrulfi.


Nimis palam est, nec dissimulari ullatenus potest quomodo ingressi estis cenobium Sancti Edmundi, et qua uiolentia extorquere conamini electionem fratribus eiusdem Ecclesie et assensum uestre inordinate uoluntatis. Quod quam irreligiose, quam contra monachicum propositum, et contra regulam sancti Benedicti, quam professi estis, et contra sacram Scripturam que dicit : Nemo sibi sumit honorem, sed qui uocatur a Deo , et contra ipsum Deum faciatis, uidet ipse Deus qui discernit inter pastorem et lupum rapacem. Et quidem dominum meum regem prohibere nequeo quin uos constituat super terrena, sed super animas propter quas abbas et dicitur et constituitur, nemo potest quemquam constituere, nisi quibus Deus dedit potestatem  ligandi atque soluendi. In meo primatu et archiepiscopatu est illa Ecclesia, et proprie pertinent eius consecrationes ad archiepiscopum Cantuarie, quem me esse non ignoratis. Nihil igitur eorum que ad me pertinent alicui uestrum unquam concessi aut concedo; imo oro Deum et conabor, quantum adiuuante Deo potero, ut Deus conuertat cor domini mei regis ad hoc quod Deo magis placet, et anime eius expedit; et faciet eum corrigere secundum uoluntatem suam, si quid contra eam facit. Christiani estis sub Christiana lege, et sub monastica professione uos uiuere profitemini. Si contra hoc facitis, nec Christianos nec monachos uos esse aperte ipso opere fatemini. Certissimum autem est quia si in hoc perseueratis, contra predictam professionem facitis. Moneo igitur  uos, ut Christianos et monachos, quatenus uos plus Deus timere quam hominem ostendatis, et ab incepta peruersitate constanter desistatis. Quod si magis aduersari Deo uultis quam hominibus, annuntio uobis quia Deus aduersabitur animabus uestris. Deus cui dicitur: Tibi derelictus est pauper; orphano tu eris adiutor , ipse uideat et intueatur, si quas tribulationes fratribus eiusdem Ecclesie deinceps feceritis.



EPISTOLA Xu. ANSELMI AD GERARDUM EBORACENSEM ARCHIEPISCOPUM.

ANSELMUS, Ecclesie Cantuariensis seruus, reuerendo archiepiscopo GERARDO Eboracensi, salutem.

Sciat caritas uestra quia litteras illas quas queritur legi et transcribi, nec ego alicui ostendi, nec  dedi uel misi, nec aliquis per me, nec scio quomodo factum sit quod aliquis eas ut transcriberentur habuit; et cum hoc legi in litteris uestris factum esse, mihi displicuit. Et quamuis uestra prudentia nichil suspicetur de me quod dedeceat, meum tamen est confiteri et asserere, quia non amo contumeliam uestram, aut alicuius cepiscoporum meorum, nec quoquo modo res se habeat de litteris illis, mendacii uos arguendos existimo. Cum autem loquar uobis, cum si quid rescribo non sufficit, uiua uoce spero me satisfacturum esse, quia nec ego in hac re culpabilis sum, nec a legatis nostris aliqua immissa est falsitas. Capitula concilii solummodo mitto, quia sententiarum eorum expositiones nulli uolo transcribere, donec  uestro et aliorum episcoporum qui in concilio adfuerunt approbentur iudicio.



EPISTOLA XuI. ANSELMI AD EUMDEM.

ANSELMUS, seruus Ecclesie Cantuariensis, reuerendo archiepiscopo GERARDO Eboracensi, salutem.

Letor de uestro bono et religioso studio circa clericorum uestrorum integritatem. Ad ea uero de quibus uestra prudentia nostrum petit consilium, respondeo quia de iis que in concilio nostro et cepiscoporum nostrorum communi consensu statuta sunt, nichil relaxandum consulo. De iis autem de quibus in eodem concilio non tractauimus, non enim simul omnia necessaria potuimus, ut de ablatione prebendarum ante idem concilium uenditarum, et  de similibus, quoniam non solum ad meam et uestram personam, et ecclesias nostras pertinent, sed etiam ad multas ecclesias et personas, et in iis multi dissentiunt, conueniens mihi uidetur ut in proxima Natiuitate Domini nostro et cepiscoporum nostrorum communi consilio Deo dictante sententiam certam statuamus.





EPISTOLA XuII. HUGONIS ABBATIS CLUNIACENSIS AD ANSELMUM.

Dulcissimo ac uenerabili, merito amando uenerandoque Patri domino ANSELMO, sancte Cantuariensis Ecclesie summo pontifici, frater HUGO abbas Cluniacensis, cum suo pusillo grege, quod preparauit Deus diligentibus se in ueritate.

Quoniam, uir sanctissime, difficile est optata nos  ad inuicem satiari presentia, uel mutua et frequenti collatione corda nostra delectari, bonum arbitramur, si saltem litterali uisitatione animos nostros pro tempore pascamus. Quis enim tam gloriosum tamque spiritualem habens in Christo amicum, qualem uos diuina nobis concessit gratia, non omnimodis optet saluberrima illius recordatione recreari et releuari sancta renuntiatione. Prius quidem quam faciem uestram uideremus, ille suauissimus odor bone fame, aures nostras reuerberans, iam dulcedine sua nostrum interiorem hominem impinguabat. At postquam uestram hilarem presentiam cernere Deo uolente meruimus, non est facile dictu qualiter totus uobis adhesimus, uestroque cordi quasi partem nostri uniuimus. uerum non hec nostra sunt, sed  illius qui spirat ubi uult . Ipsi gratias agimus, ipsum exoramus ut quos ita iunxit in hac uita, non permittat separari in celesti gloria. Perpendimus satis uos multas et graues postquam a nobis discessistis pertulisse anxietates. Et si uoluntas esset summi dispositoris, scimus uos desiderasse multo magis cum Maria sedere ad pedes Domini  eiusque uultum contemplari, quam laborare ministrando cum Martha . uerumtamen quia potestas hominis non est in manu ipsius, date manum uoluntati illius, cui est cura de uobis, quique luce clarius nouit quid sit uobis salubrius. In eo totam spem uestram reponite, ab ipso uirtutem et perseuerantiam querite quantum fieri potest,  patiens ad omnia. Adsit uobis ille qui nulli unquam defuit in ipso speranti. Sed cur nos imperiti aquam in mare deferimus, dum sanctitatem uestram quasi docere presumimus? Non docemus, sed precordialem amicum nostrum consolari uolumus; hoc tantum secure addentes, quia domus Cluniacensis ancilla uestra in uita et morte uestre non deerit seruituti. Filium autem nostrum domnum Gofridum sacristam ad partes illas, sicut ab ipso melius audietis, destinantes uestre commendare paternitati necesse non arbitrantur, quoniam cum 432 magnis sepius referre solet quante caritatis consilium auxiliumque ei in preterito anno contulistis. Nec solum ipse, sed et omnes fratres nostri per uestram transeuntes presentiam, plurimam uestre sanctitatis predicant  caritatem. Super quibus, quantas preualemus gratias persoluentes humiliter petimus ut per hunc ad nos remeantem uestrum esse, uestrumque uelle, nobis insinuare dignemini, ut gaudere possimus cum gaudente et cum dolente, quod omnipotens Deus auertat a uobis, ut filii condoleamus. Gratia Dei et pax uobiscum, pater gloriose. Memento nostri in sanctis orationibus uestris.



EPISTOLA XuIII. ANSELMI AD HUGONEM LUGDUNENSEM ARCHIEPISCOPUM.


Domino reuerendo, et Patri diligendo, HUGONI uenerabili primati Lugdunensi, ANSELMUS seruus Ecclesie Cantuariensis, quod seruus, quod filius, quod totus suus.

Gaudendo gratias agimus Deo, et gratias agendo  gaudemus quia pietas diuina uestrum desiderium uisitandi locum in quo salus nostra procurata est, adimpleuit, et nos de reditu uestro et de salute uobis restituta letificauit. Gratias quoque refero uestre paternitati, non solum pro multimodis beneficiis mihi impensis, uerum etiam pro indeficienti bona uoluntate, que me paterna sollicitudine et litteris suis uisitare et ad eadem beneficia repetenda, si opus sit, non cessat uisitare. Quibus bonis quoniam nichil ego cogitare queo quod possim recompensare, Deum omnipotentem pro cuius amore hoc facitis, quanto affectu possum oro, ut ipse uobis dignetur remunerare. Nostrum esse quale sit in Anglia, caritas uestra desiderabat per scriptum cognoscere, sed  legatus uester plenius uobis uiua uoce quam ego scribendo poterit ostendere. Hoc tantum dico quia, quando spero meas aduersitates mitescere, tunc magis sentio eas exardescere. Tota enim me uis Anglie, cum solus ibi sim, molitur subuertere, quia me ab obedientia sedis apostolice non ualet auertere; ad quod etiam ipsi episcopi cum rege sic estuant ut etiam consecrationes que nonnisi ad me pertinent, si sit qui uelit accipere, ipsi presumere non metuant. Omnipotens Dominus uestram nobis paternitatem in gratia sua diu conseruet incolumem. Amen.



EPISTOLA XIX. ANSELMI AD DIACUM S. IACOBI EPISCOPUM

DIACO reuerendo Sancti Iacobi episcopo ANSELMUS, seruus Ecclesie Cantuariensis, gratie superne auxilium et consolationem.

Cum semper nos Christiani inuicem congaudere debeamus et condolere, tunc utique maxime cum prosperitatem et exaltationem Christianitatis et aduersitatem ad eiusdem humiliationem cognoscimus pertinere; uestri itaque timoris atque doloris ex litteris uestris causam cognoscentes, unde timetis, inde timemus, et quod doletis, pariter dolemus. Quia milites nostros contra Sarracenos ad uestrum auxilium commoneri desideratis, libenter pro opportunitate nostra eos commonebimus, et ad subuentionem  Christianorum commouebimus. Sed nouerit sanctitas uestra quia regnum Anglorum bellorum contra se undique surgentium nuntio fere quotidiano commouetur, unde satis uereor ne contingat nos pro uobis minus prodesse, quia nobis hostes timemus obesse. Nam dum quisque curat tueri propria minus potest curare communia. Conabimur tamen, Deo annuente, hoc efficere orationum deuotione, quod non ualemus militum collectione. Speramus autem in misericordia Dei quia non relinquet uirgam peccatorum super sortem iustorum , neque tradet bestiis animas confitentes sibi . Omnipotens Deus adiutor in opportunitatibus, in tribulatione , subueniat uobis  secundum necessitatem uestre tribulationis. Amen.



EPISTOLA XX. ANSELMI AD GUILLELMUM ROTHOMAGENSEM ARCHIEPISCOPUM.

Domino et Patri GUILLELMO, reuerendo archiepiscopo Rothomagensi, ANSELMUS seruus Ecclesie Cantuariensis, salutem.

Clamo et queror ad uos, et ad uos et ad omnes episcopos et abbates et totam Ecclesiam Northmannie pro me et pro congregatione ecclesie Sancti Edmundi que est in Anglia, de abbate monasterii Sancti Ebrulfi quod est in Northmannia, et uestram peto iustitiam. Iniuria, quam nobis nimis inordinate fecit in Anglia, preter opinionem quam de illo habebamus,  hec est. Iuuenem quemdam filium comitis Hugonis de Cestre, nimis carentem prudentia et utilitate et uirtutibus ad abbatis pertinentibus personam, per potestatem regiam ingessit in ecclesiam Sancti Edmundi cum armis, monachis, quantum in ipsis erat, recusantibus et contradicentibus, et omnino sine nostra concessione, ad quem pertinent omnes eiusdem ecclesie consecrationes. Qui ibi nititur extorquere ab ipsis monachis obedientiam et electionem, et ut animas suas commendent illi custodiendas, qui quam non idoneus ad hoc sit, aperte cognoscitur, quia ipse nusquam sine laterna et custodia,  atque antequam ad hoc assumeretur, sibi ipsi credebatur. Precor igitur ut eumdem abbatem auctoritate uestra monachum suum reuocare cogatis, et ecclesiam quam inique opprimit, uelut a lupo rapace et oues dispergente liberetis, ne nos aliquid super monachum uestrum nostre auctoritatis censum, uestra cessante, facere cogamur. ualete.



EPISTOLA XXI. ANSELMI AD ELFERUM ET ALIOS MONACHOS.

ANSELMUS archiepiscopus, fratribus et filiis karissimis, priori ELFERO, et aliis monachis cenobii Sancti Edmundi, salutem et benedictionem Dei.

Misereor et compatior caritati uestre in longa et nimia tribulatione laboranti. Et tanto magis affectuosius hoc facio, quanto uos non pro terrene  rei cupiditate, sed pro iustitia tribulari considero. Iustitia enim est, quia non contra ordinem uestrum, non contra regulam S. Benedicti, non contra auctoritatem aliorum sanctorum Patrum, nec sine consilio eorum a quibus religionis regimen et consilium exspectare debetis, abbatem uultis accipere. Quapropter si propter hoc perturbationes et molestias patimini, uidebit Deus qui omnia mala aut corrigit, aut punit, et bona nutrit et confortat, et dabit uobis consolationem suam congruo tempore qui adiutor est in opportunitatibus in tribulatione , si tamen flagella Patris sustinere humiliter uolueritis, et in spe misericordie eius non defeceritis. Ad illum clamate non solum orando, sed et uitam uestram in mandatis eius et in ordinis uestri custodia toto corde,  toto conatu, in omni loco et in omni tempore seruando. Grauis est aliquando et ingrata in tribulatione patientibus uerborum sine alio auxilio consolatio, sed non debet hoc esse seruis Dei, qui spem certam habent in Deo, quia quanto maior est tribulatio, tanto maior sequitur patientie retributio. Omnipotens Deus sua uos letificet consolatione, et in prosperis et in aduersis sua uos semper protegat benedictione.



433 EPISTOLA XXII. ANSELMI AD GUILLELMUM ROTHOMAGENSEM ARCHIEPISCOPUM

Domino et Patri reuerendo GUILLELMO, archiepiscopo Rothomagensi, ANSELMUS, seruus Ecclesie  Cantuariensis, cum assiduis orationibus fidele seruitium.

Pro iniuria et oppressionibus, pro grauaminibus, pro destructione ecclesie S. Edmundi clamaui ad paternitatem uestram, et nondum exaudistis clamorem nostrum, conquestus sum, et nondum sensi compassionem uestram. Promisistis uos facturos quod rogaueram de monachis monasterii S. Ebrulfi qui predictam ecclesiam grauant, spoliant, destruunt, sed nimis moratur effectus promissionis uestre, adhuc clamo intimo doloris corde cogente pro me ad cuius propriam curam pertinet illa ecclesia, et pro fratribus qui in ea conuersantur ; propter Deum, si zelum Dei habetis, si episcopalem pietatem habetis, rogo, obsecro, ad uestigia uestra mente me prosterno, succurrite, miseremini orphanis et uidue  Ecclesie, quibus pro parte inuehitur priuignus, pro pastore lupus, pro ductore cecus, pro doctore nescius, pro abbate fur et latro, quia non intrat per ostium. Reuocate monachos uestros, liberate nos ab oppressionibus eorum. Facite ut abbas monasterii S. Ebrulfi reuocet monachos suos, quos contra legem Dei et ordinem suum in ecclesiam predictam ingessit, et res eiusdem ecclesie quas inde abstulit sacrilega rapina, iuste restituat. ualete et succurrite, precor, festinate.



EPISTOLA XXIII. ANSELMI AD ROBERTUM, ERNULFUM, RADULFUM, PHILIPPUM, BERNARDUM ET ALIOS.

ANSELMUS Cantuariensis archiepiscopus, ROBERTO comiti, et fratri eius ERNULFO comiti, et RADULFO  DE MORTUO MARI, et PHILIPPO DE BRAIOSA, et BERNARDO DE NOuO MERCATO, et aliis qui terras habent in episcopatu degentibus uailfridi episcopi, amicis et filiis in Deo karissimis, salutem et benedictionem Dei.

Quamuis uos ipsi solliciti esse debeatis de salute uestra, ad me tamen pertinet ut uos ad hoc quod uos decet coram Deo et animabus uestris expedit, excitem amica exhortatione, et inuitem paterna admonitione. Precor itaque uos ut amicos, et consulendo moneo ut filios dilectos, quatenus dilecto Wilfrido episcopo de Sancto Dauid, propter honorem uestrum et propter religionem Christianam, omnem reuerentiam et obedientiam que episcopo in suo episcopatu debetur cum amore exhibeatis, et quecunque  episcopali dispositione fieri debent, eius consilio faciatis. Sic enim uos ipsos ante Deum exaltabitis, si uos religiosa humilitate episcopo uestro, sicut Deus ordinauit, subieceritis. Et si in aliquo uestro consilio opus habuerit, promptos uos ut Christianos bonos inueniat, quatenus Deus uobis in omnibus necessitatibus uestris subueniendo retribuat. Hoc quoque maxime moneo et consulo, quia uobis ualde necessarium est, si Deum non uultis offendere, ut si terras aut decimas, aut ecclesias, aut aliquid quod ad ecclesiam eius ecclesiastica rectitudine pertinet, tenetis, ut reddere propter timorem Dei studiose curetis. Nam certum est quoniam qui Deum exheredat, uel ecclesias eius in hac uita, si sine penitentia et emendatione moritur, a regno  Dei exheredatur in futura uita. Omnipotens Deus sic uos det hec et alia bona in hoc seculo operari, ut uos faciat de beata retributione in eternum gloriari.



EPISTOLA XXIu. ANSELMI AD ROBERTUM NORTHMANNIAE PRINCIPEM.

Suo domino, et totius Northmannie principi ROBERTO, ANSELMUS seruus Ecclesie Cantuariensis, fidele seruitium cum orationibus.

Qualiter domnus Guillelmus electus episcopus Wintoniensis de Anglia exierit, non est opus scribendo ostendere quoniam per ipsum et per alios qui rem ipsam cognoscunt poteritis discere. Sed quoniam ad me maxime pertinet illi compatiendo, et  per me et per alios, quantum possum, sicut debeo subuenire, precor celsitudinem uestram si quid apud eam ualeo quod deceat impetrare, quatenus in uobis sicut homo uester et sicut illi cognoscitis expedire, auxilium et consilium cum amore inueniat.



EPISTOLA XXu. ANSELMI AD GUILLELMUM ROTHOMAGENSEM ARCHIEPISCOPUM.

Domino et Patri GUILLELMO, reuerendo archiepiscopo Rothomagensi, ANSELMUS seruus Ecclesie Cantuariensis, fideles orationes cum seruitio.

Cum semper gaudere et Deo gratias agere debeamus, quoties seruos Dei gloriam mundi pro Christi amore contemnere uidemus, nec ulla uiolentia aut blandimentis a rectitudine posse separari, tunc utique  hoc maxime facere debemus, cum in filiis et familiaribus nostris hoc cognoscimus operari. Quanta autem uirtute, quanta constantia domnus Guillelmus filius uester, et gratia uestra noster, quem canonicum et decanum Ecclesie uestre electum canonice episcopum Wintoniensis Ecclesie nobis caritatiue concessistis, consecrationem ab iis a quibus eam sicut offerebatur recipere non debeat respuerit, et quomodo propter hoc rebus suis spoliatus et de Anglia expulsus sit, nullius scripto melius quam eius uiua uoce, et eorum qui cum illo, quando hec facta sunt, adfuerunt, paternitas uestra cognoscere poterit. Que res, quantum in ipso est, tam fortiter facta est, tamque patenti honestate se manifestat ut nullius relatione ad laudem eius augeri ualeat. Quapropter,  quamuis nostra prece prudentia uestra non egeat, tamen ex cordis abundantia obsecro ut eum benigne sicut filium uestrum et meum pro iustitia exsulantem suscipiat, atque cum amore et honore ei auxilium suum et consilium, ubi res exiget, exhibeat. Aliis quoque quod ab illo de hac re reuerentia uestra audiet, secure pro ueritate testetur, et eos ad eius amorem et honorem sicut meruit exhortetur. ualete.



EPISTOLA XXuI. ANSELMI AD ROGERIUM SUUM AMICUM.

ANSELMUS, archiepiscopus, amico suo ROGERIO, salutem et benedictionem.

uulgo solet dici quia amicus, uelut medicus, in necessitate probatur. Hoc ideo dico quia si uera fuit  amicitia quam domno Guillelmo electo episcopo in prosperitate ostendistis, nunc apparebit, et amor erit constantior [al., maior erit et constantior] in maiori necessitate. Ad quod si preces nostre et monitio nostra bone uoluntati uestre possunt aliquid addere, obsecro ut propter honestatem uestram et propter amorem uestrum in iis que hactenus bene et fideliter, illum adiuuando fecistis non deficiatis, sed quanto magis illum indigere cernitis, tanto studiosius strenuitatis uestre auxilium illi exhibeatis. 434 Quod si feceritis, et me amicum uestrum amiciorem uobis reddetis, et amicitiam uestram omnibus ueram esse ostendetis. ualete. Omnipotens Deus tribuat tibi omnium peccatorum tuorum absolutionem  et remissionem, et orationum mearum, si quid ualent, in uera caritate participationem.



EPISTOLA XXuII. ANSELMI AD MALCHUM WATERFORDIENSEM EPISCOPUM.

ANSELMUS, archiepiscopus Cantuarie, amico et cepiscopo MALCHO Waterfordiensi, salutem et benedictionem.

Audiui quod domnus Samuel episcopus Dublinensis monachos ecclesie Dubline aut nulla aut parua occasione eiicit, nec pro ulla satisfactione, uult recipere, et quia contra consuetudinem crucem facit gestari ante se in itinere, et quia res ecclesie illius ab archiepiscopo Lanfranco datas uelut proprias distribuit. De iis omnibus illi nostras mitto litteras, et populo eiusdem ciuitatis mando, ut predictarum rerum  distributionem prohibeat. Et quoniam non inuenio per quem litteras nostras illi aptius mittam, precor fraternitatem uestram, quatenus eas illi per presentiam uestram exhibeatis; et eum caritatiue uiua uoce ut monitioni nostre quam illi scribimus assensum prebeat rogando et consulendo moneatis. ualete.



EPISTOLA XXuIII. ANSELMI AD GUILLELMUM ROTHOMAGENSEM ARCHIEPISCOPUM.

Domino et Patri reuerendo archiepiscopo Rothomagensi GUILLELMO, ANSELMUS, seruus Ecclesie Cantuariensis, quod patri filius.

Quamuis dominus Guido lator presentium olim nobis ut domino et patri familiari notitia, ut ait, adheserit,  tamen quia nouit quanta inter uos et me mutua sit dilectio, nostris litteris uestre commendari petit sanctitati. Sciat igitur uestra paternitas quia cum nostra amicitia et licentia redit de Anglia in Northmanniam ad suam Ecclesiam. Quod precor ut apud quoscunque opus fuerit uestra testetur auctoritas. Precor etiam ut ubi uestro consilio et auxilio eguerit, secundum quod uestram decet reuerentiam, ad salutem anime sue promptum inueniat. ualete.



EPISTOLA XXIX. ANSELMI AD GONDULFUM EPISCOPUM.

ANSELMUS, archiepiscopus, reuerendo episcopo GONDULFO, salutem.

Notum sit dilectioni uestre quod gratia Dei uestris  suffragantibus orationibus sanus sum et usque ad Carrotum Romam tendens sine perturbatione iui. Quo cum peruenissem, et a D. comitissa, et episcopo honorifice susceptus fuissem, mirati sunt quod tali in tempore tam periculosum iter peragendum arripuissem. Affirmauerunt siquidem quod nec Romam uidere si ceptum iter tenerem, nec ulterius, pre nimia loci infirmitate caloris angustia redire ualerem. Tale quocunque esse hoc in tempore me iter agere, ac si mihi licenter mortem uellem asciscere. Consilio itaque eorum et omnium amicorum meorum in tempus congruum iter agendum distuli, et in Northmannia exspectaturus Beccum redii. Debita igitur mea que in Anglia debeo, precor et multum  precor ut soluatis, et reliquum quod habere potestis de meis redditibus per Ansfredum presentem nuntium quam citius potestis mihi mittatis. Solutionem Romescoti usque ad festum sancti Michelis differre potestis. Eleemosyna uero ne aliquam penuriam patiatur, prudentia uestra inuigilet. Godefrido de Mellinges dicite ut Guillelmo filio suo det XX solidos denariorum. Guillelmo filio Hionis XX marcas argenti, et Albrito II ad festiuitatem S. Michelis dabitis. Orate pro me ut Deus me et actus meos dirigat, et in beneplacito suo ad salutem meam et omnium mihi commissorum disponat. Salutate filios et fratres nostros nostre et uestre congregationis.



EPISTOLA XXX. ANSELMI AD MATHILDEM REGINAM.

Reuerende domine sue MATHILDI gloriose regine, ANSELMUS archiepiscopus, fideles orationes cum fideli seruitio, et benedictionem Dei, et suam, quantum potest.

Gratias ago magnas suscepte uestre largitioni, sed multo maiores sancte quam erga me sum expertus dilectioni. Quas quoniam corporis officio nequeo peragere, cordis affectu cupio indesinenter persoluere, siquidem quantumcunque sit uestra corporalis absentia; remoueri tamen nequit a mente mea fidelis dilectionis uestre prudentia. Quapropter desideranter oro, et orando desidero ut Deus quod ego per me non ualeo, ipse uobis pro me retribuat,  et quantum scit expedire, suam erga uos dilectionem et uestram erga se perficiat. Quanto affectu possum et quantum de celsitudine uestra audio presumere, precor, obsecro, supplico, fideliter consulo, ut Ecclesiarum Anglie paci et quieti pietas uestra studeat, et maxime filiis earum imbecillioribus minusque potentibus, in tribulationibus suis et desolationibus, quasi orphanis Christi subueniat, et ad similitudinem euangelice galline illos sub alis doceat protectionis sue consoletur et foueat. Unctio sancti Spiritus uos in omnibus doceat, et que sibi magis placent et uobis expediunt persuadeat, et post temporale regnum ad eternum perducat.



EPISTOLA XXXI. ANSELMI AD ANSELMUM NEPOTEM.

ANSELMUS, archiepiscopus, ANSELMO, carne nepoti, dilectione filio suo carissimo, salutem et benedictionem Dei, et suam.

Quoniam singulariter te inter omnes consanguineos meos diligo, ut proficias coram Deo et coram omnibus desidero. Quapropter moneo te et precipio tibi, sicut filio dilectissimo, quatenus ad hoc pro quo te in Anglia dimisi sollicite perficere studeas, et nullum tempus in otiositate transeas. In declinatione et uirtute grammatice cognoscenda maxime intende, in dictamine, et plus in prosa quam in uersibus te exerce. Super omnia mores et actus tuos coram hominibus, et cor tuum coram Deo custodi, quatenus, cum Deo annuente te uidero, de tuo profectu  gaudeam, et tu de mea letitia gaudeas. uale. Deo corpus et animam tuam commenda.



435 EPISTOLA XXXII. ANSELMI AD ERNULPHUM PRIOREM ET ALIOS ECCLESIAE CANTUARIENSIS.

ANSELMUS archiepiscopus, dominis fratribus et filiis suis karissimis, domno priori ERNULPHO, et aliis sub illo in Christi Ecclesia Cantuariensi Deo seruientibus, diuine gratie et benedictionis consilio semper regi et consolari.

Priores litteras a uestra fraternitate directas letus suscepi, quia per omnia uos uestra, Dei protectione, in prosperitate manere per litteras episcopi Roffensis  et per earum latorem accepi. Quam letitiam etsi non multum littere sequentes conturbauerunt, aliquatenus tamen obnubilauerunt. De regis namque petitione, quam mandastis, non parum miratus sum, sed quod nichil sine nostro consilio, sicut uobis decet facere, uoluistis, et precepti nostri memores fuistis, gauisus sum. Potens est enim Deus regiam uoluntatem ab omni indignatione, quam hac occasione aduersum nos nasci timetis, auertere, cum uos recte et ordinate facere conspiciet, aut si hoc illi facere non placuerit, et aliquid inde uobis contra uoluntatem uestram, quod auertat Deus! contigerit, certi esse debetis quia melius est pati aliquid propter iustitiam sub Dei consolatione quam aliquid facere inordinate in eius offensione. De hoc igitur Dei dispositionem,  cui me et uos et omnia nostra commendo, exspectabo, et sicut consuluistis regi per reuerendum et amicum nostrum episcopum Roffensem ut totum episcopatum nostrum in pace et quiete permanere permittat sicut mihi promisit, mandabo. Quod si Deus et uotum meum et uestrum sua gratia disposuerit, Dei pietatem laudate, et si aliter euenerit, quidquid illud sit, per qualemcunque nuntium, ubicunque sim, mandate. Contra hec et contra omnia aduersa uos armis iustitie a dextris et a sinistris armate, Deum timete, semper eum presentem publice et secrete, et uos illi presentes cogitate. Ordinem uestrum emendando cogitationes et actus uestros in omni innocentia custodite; et sic Deus uobis omnia  cooperabitur in bonum , et erit uobiscum siue in pace siue in tribulationibus, omnibus diebus uite uestre. De reditu meo in Angliam antequam quod incepi perficiam de quo mihi mandastis, dominus noster rex nichil mihi mandauit, sed tantum prosperitatem et hilaritatem suam, sicut fideli suo et congaudenti, per litteras intimauit. Omnipotens Deus et in prosperis et in aduersis super uos et in uos suam effundat benedictionem, et nunquam patiatur a uobis suam deesse consolationem. Gratias ago domno priori et omnibus uobis pro dilectione et beneficiis que nepoti meo propter amorem meum impenditis. Quamuis enim hoc non dubitem, ipse tamen suis litteris hoc mihi magno affectu intimauit.



EPISTOLA XXXIII. ANSELMI AD GONDULFUM ROFENSEM EPISCOPUM.

ANSELMUS archiepiscopus amico suo reuerendo, GONDULFO episcopo Rofensi, salutem.

De salute et prosperitate nostra per latores presentium cognoscere potestis, propter quod exiui de Anglia, quantum possum, adiuuante Deo, per me ipsum, quia anter non uideo me posse, conor perficere. Gratias ago uestre bone uoluntati et sollicitudini, quia mihi nuper in necessitate succurristis. Nam de CCCXXX marcis argenti quas tuli de Anglia, non habebam nisi XXIu, quando hoc quod nuper misistis, suscepi; multum namque plus me necesse est expendere quam putabam. De nostris rebus quia non magis in me quam in uobis confido  et uestram noui bonam uoluntatem, ut eas, sicut oportet, custodiatis et tractetis, scio quia prece nostra non indigetis. Gratias itaque agens de iis que fecistis et facitis, rogo ut, sicut nuper mihi subuenistis, ita in futurum, quam citius potestis, subueniatis, mittendo si quid de preterito anno de nostris redditibus habetis, et quidquid de futuro, precando, monendo, et necessitatem meam ostendendo, a prepositis nostris colligere potestis. De pauperibus quos apud Cantuariam pascere debeo, rogo multum ne ullam patiantur inopiam. Quod mihi mandastis de terra nostra de Roginges libenter accipio, nec aliam quam me rogastis habere uoluntatem, habeo. Audiui quod Hugo filius Mabilie, terram quam sine ulla donatione eum hactenus tenere permisi, uult uendere.  Prohibete itaque ne ipse aut aliquis alius aliquid de terra nostra uendat, aut aliquo modo impediat, sed omnia sicut ea dimisi permaneant, donec redeam. Salutate filios nostros et filias, et ut orent pro me oro. Radulfo filio Herengodi qui mecum fuit, date centum solidos.



EPISTOLA XXXIu. ANSELMI AD EUMDEM.

ANSELMUS, archiepiscopus, reuerendo episcopo Rofensi GONDULFO, salutem.

Ubi et qualiter sim per presentium latorem audietis, cur autem ad presens in Angliam non redeam ex litteris quas regimitto, cognoscere poteritis. Mando autem uobis ut eum fideliter ex nostra parte  salutetis, et sigillum nostrum, quod uobis nuntii nostri dant, quod ei mitto, illi detis, et, si illi placuerit per litteras mihi respondere, illas mihi per presentem legatum mittite. Quod si noluerit, quidquid responderit uestris litteris mihi mandate. Sigillum autem nostrum non prius regi ostendetis quam Guillelmus de Warelwast ueniet in Angliam, et eidem Guillelmo exemplum litterarum quas regi mitto, secrete ostendatis. uidete etiam ut nullus preter ipsum nisi prior noster solus sciat ipsas litteras, antequam regi dentur. Postquam uero rex illas cognouerit, episcopis et aliis eas notificate, reginam ex nostra parte dulcissime salutate  ,  exemplar litterarum quas regi mitto uobis trans mitto.



EPISTOLA XXXu. ANSELMI AD EUMDEM.

ANSELMUS archiepiscopus, reuerendo episcopo GONDULFO, salutem.

Litteras domini nostri regis suscepi, in quibus, sicut scitis, promisit mihi quia post curiam mihi responderet. Mando ergo caritati uestre ut ad eum ex nostra parte eatis, et dicatis ita : Domine, archiepiscopus Cantuariensis mandat uobis fidele seruitium sicut domino et regi suo, et mandauit mihi ut reducerem uobis ad memoriam quatenus, sicut mihi mandastis, respondeatis. Quod si ipse responsum  suum mihi mandare uoluerit per sigillum suum, bene. Si autem per litteras suas noluerit respondere, uos per litteras uestras mihi mandate quidquid responderit. Quod si adhuc in alium terminum uoluerit differre responsum, accipiam dilationem, et alium terminum respondendi; si me interim saisitum, sicut eram quando exiui de Anglia, permiserit, ut uos mihi de rebus nostris mittere possitis, sicut mando et mandabo. Si autem me dissaiserit ut nostre res non sint in mea potestate, dicite ei quia ego nullas inducias accipio, sed ita me habebo sicut 436 episcopus dissaisitus, sine iudicio quo episcopus dissaisiri debeat. Si uero et respondere uoluerit, et tamen me saisitum non dimiserit, responsum ne reticeatis. sed tamen hoc ipsum quod dixi quia me habebo sicut  episcopus dissaisitus sine iudicio, ne taceatis. Reginam, ut dominam et filiam carissimam dulciter salutate.



EPISTOLA XXXuI. ANSELMI AD BALDUINUM REGEM HIEROSOLYMITANUM

BALDUINO, gratia Dei regi Ierosolymitano, domino carissimo, ANSELMUS, licet indignus, archiepiscopus Cantuariensis, sic regnare super Ierusalem terrenam in hac uita, ut regnet in Ierusalem celesti in futura uita.

Quamuis Dei dono scientiam habeatis que uobis ad bene uiuendum, adiuuante Deo, possit sufficere, et licet sciam in uobis bonam esse uoluntatem, tamen cogit me abundantia dilectionis quam erga uos habeo,  ut de tam longe aliquid scribam uestre celsitudini. Sicut enim ignis ardens uento magis accenditur, ita bona uoluntas amica monitione, ut plus ferueat excitatur. Scitis, mi carissime domine, quoniam ciuitatem Ierusalem et ante aduentum Domini et in ipso eius aduentu elegit Deus quasi propriam sibi et familiarem de toto mundo. Ex ipsa enim fuerunt primi reges quos Dominus dilexit; ex ipsa fuerunt prophete, in ipsa fuit propria domus Dei, et sanctuaria eius; ibi facta est nostra redemptio, ibi conuersatus est Rex regum; inde per totum mundum diffusa est salus humani generis. Consideret igitur uestra celsitudo quam eminens gratia Dei sit,  quod uos in hac ciuitate regem esse uoluerit; et quanto affectu, quanto studio se debeat subdere uoluntati Dei et eius seruitio rex quem ille ibi constituit. Precor ergo, obsecro, moneo, ut Dominum, ut dilectum, quatenus et uestram personam, et omnes uobis subditos sic regere secundum legem et uoluntatem Dei studeatis, ut lucidum exemplum omnibus regibus terre in uita uestra prebeatis. Dominus noster iehsu Christus sic regnet in corde uestro et in operibus uestris, ut uos cum rege Dauid antecessore uestro in celo sine fine regnetis. Amen. Scitote quia quotidie pro uobis oro, quamuis uiles sint orationes mee.



EPISTOLA XXXuII. ANSELMI AD MATHILDEM COMITISSAM.

ANSELMUS, seruus Ecclesie Cantuariensis, domine, et matri in Deo, comitisse MATHILDI, presentis uite continua et diuturna letari prosperitate, et future perenni gaudere felicitate.

Celsitudini uestre gratias agere uolo, sed condignas meritis eius scribere non ualeo. Quippe quod non semel tantum, sed pluribus uicibus me Deus per uos liberauit de potestate inimicorum meorum exspectantium ut in manus illorum caderem, ualde magnum beneficium cognosco. Sed cum intueor quam benigno, quam pio, quam materno affectu factum sit, multo magis illud quam proferre possim intelligo. Non enim obliuisci possum quam sollicita prece et obsecratione mihi per fratrem et filium nostrum Alexandrum mandastis ut nullo modo corpus meum  ulli exponerem periculo, et quanto studio hominibus uestris mandastis ut me non minori, imo si fieri posset, maiori cura quam uestram personam susciperent, et non per breuiorem, sed per tutiorem uiam, usque ad securitatem deducerent. Quod illi quidem fideliter effecerunt, secundum quod uestram uoluntatem cognouerunt. Cordis quidem mei affectus ad agendum gratias non deficit, sed os et stylus ad proferendum quod cor sentit, non sufficit. Quod ergo ego non possum, Deum oro ut ipse uobis retribuat et uos ab omnibus inimicis corporis et anime defendens, ad beatam et eternam securitatem perducat. Sancti desiderii uestri in corde meo semper seruo memoriam, quo ad contemptum mundi cor uestrum  anhelat, sed illud sancta et necessaria, quam erga matrem Ecclesiam habetis, pie dilectio retractat. In quo intelligitur reuerentia uestra ex utraque parte Deo placere, et ideo debetis equo animo certum Dei consilium exspectando onus quod portatis in angaria cum bona spe patienter sustinere. Hoc tamen presumo consulere, ut si certum mortis periculum interim, quod Deus auertat! senseritis imminere, prius uos Deo omnino reddatis, quam de hac uita exeatis, et ad hoc uelum semper paratum secrete penes uos habeatis. Quidquid dicam hoc oro, hoc desidero, ut Deus nulli uos nisi sue committat dispositioni et consilio. Mandauit mihi uestra celsitudo per predictum filium nostrum Alexandrum, quia orationes, siue meditationes, quas ego dictaui, et putabam uos habere,  non habebatis, et ideo mitto eas uobis. Omnipotens Deus sua uos semper benedictione regat et protegat.





EPISTOLA XXXuIII. PASCHALIS PAPAE II AD GERARDUM EBORACENSEM EPISCOPUM.

PASCHALIS episcopus, seruus seruorum Dei, GERARDO Eboracensi episcopo.

Sedis apostolice benignitas etc. uide in Paschali II ad an. 1118.





EPISTOLA XXXIX GIRARDI AD ANSELMUM.

Patri dilecto ANSELMO filius GIRARDUS, seruitium et obedientiam.

Mentem ueritatis amicam cauere oportet ne in  eorum sententiam facile cedat quos ad mentiendum impellit uel odium, uel amor, uel quedam uana et iners in mentiendo uoluntas. Ii sunt quorum segnities cum ad nichil honestum exsurgat, inuidie ignem in ipsis incendit aduersus eos qui honeste uiuunt. Scio quia eiusmodi homines animi uestri dulcedinem amaram mihi facere nituntur. Accedit ad hoc quod noster labor aliquando pigrior fuit quam deceret in causa Dei et uestra. 437 Sed absit hoc a me, absit hoc ab ea, qua uobis adhereo dilectione, ut a modo uerbi Dei in quo laboratis usque ad exsilium me adiutorem non habeatis! Si enim eam mihi dilectionis suauitatem reddere noueritis, quam sepe in uobis multis et magnis rebus expertus sum, fidum me et seruum et in Christo conseruum atque in uerbo eius  collaborantem habebitis. Negligentiorem tamen quam oportuerit in hac causa me fecerat, quod negligentius quam decuisset uos in tribulatione mea mihi compassum audiui. Amor tamen ille magnus quem erga uos habeo, ubique cum familiaribus meis et uestris, et sepe in auditu regis et optimatum regni se ostendit. Que sit erga me uestra uoluntas, tacitis itidem nominibus nostris mihi scribere non pigritemini.



EPISTOLA XL. ANSELMI AD ERNULFUM PRIOREM

ANSELMUS archiepiscopus domino priori ERNULFO salutem et benedictionem Dei.

Benefecistis quia in litteris uestris quod sentiebatis  mihi scripsistis. Nos quoque idipsum sentimus et aperte uidemus; desiderium nostrum et fratrum nostrorum ad presens non uideo quomodo de me possit impleri. Litteras tamen nostras mitto regi, quorum exemplar uobis mitto. Quod uolo ut sit occultum, donec cognoscatis quid rex mihi respondeat, aut qualiter easdem litteras recipiat. Postquam uero hoc cognoscetis, bonum existimo ut publice exemplar quod mitto ostendatur. De me et de causa nostra nichil aliud nunc uobis possum mandare quod nesciatis. Ad fratres nostros estote uos epistola nostra ad salutandum, ad exhortandum, ad confortandum, secundum prudentiam quam uobis Deus dedit, quibus, quantam possum a Deo impetrare, mando benedictionem et absolutionem. Pro querela, quam  mihi fratres scripserunt, de penuria quam patiuntur pro negligentia sicut estimant domini Rogeri, scripsi illi et precipi ut omnia que ad illum pertinent agat uestro consilio et uestra prudentia. Adolescentiores et pueros precor ut singulos secrete et ex nostra parte dulciter salutes, et ut nostre memores sint monitionis, cordibus eorum sicut scitis, intimetis. Antequam Romam irem, postquam a uobis discessi, dum adhuc Becci morarer, quesiuistis a me quid mihi uideretur, si quis clericus qui et litteratus et strenuus existimaretur, ad ecclesiam nostram ut monachus fieret, uellet uenire. Ad quod tunc litteris que nescio si ad uos peruenerunt, respondi quia si uideretis personam quam suscipiendam discretio uestra iudicaret, mihi quoque ut reciperetur bonum  esset et placeret. Priuilegium quod dominus papa mihi dedit, uobis mitto ad transcribendum, et diligenter custodiendum. Dixit mihi Euerardus uos uelle habere concilium quod Londonie celebrauimus. Quod ita mitto uobis ut illud nec in publicum offeratis, nec transcribi faciatis; donec ego et uos cum episcoporum consilio illud retractemus.



EPISTOLA XLI. ANSELMI AD EUMDEM.

ANSELMUS archiepiscopus, reuerendo priori domno ERNULFO, salutem et benedictionem Dei, et suam, si quid ualet.

Litteras uestre reuerende dilectionis plenas prudenti consilio et caritatiua sollicitudine pro mea  causa et sincere dilectionis affectu et tribulationum cor uestrum et Ecclesiam nostram prementium conquestione suscepi. Consilium quidem ex parte sequi non potui, quia domnus Euerardus non ita uenit ad me, ut in festo sancti Michelis opportune redire posset in Angliam. In aliis uero, Deo adiuuante, tentabo quod consulitis, si potero efficere. Pro sollicitudine uero quam dixi et dilectione gratias ago Deo et uobis. De tribulationibus autem non egetis nostra consolatione, nisi in his que nostro consilio aut potestate possunt mitigari. uos enim scitis quia per multas tribulationes et per aquam et ignem transire nos oportet ad refrigerium. Multa et alia sunt que prudentiam uestram non latent, que nos hortantur in  tribulatione gaudere. Quod Deo consolante uos facere et usque in finem facturos non dubito. De iis ad que nostrum responsum petitis, primum dico quia placitum quod constituerunt archiepiscopus Eboracensis et episcopus Londoniensis, nec statui nec fieri debet sine archiepiscopo Cantuarie. Nam etsi Ecclesia Cantuariensis uiuentem episcopum non haberet, exspectari deberet. Si quid autem inde per placitum factum est, stare non debet, et ego irritum facio. De damno quod aut a prepositis aut a cellerario passi estis, quia preteritum est, consilium nescio, sed tamen si quid aliqua ratione recuperare potestis, gaudeo. In futurum uero consilium uestrum de sociis prepositorum approbo. De Godefrido uobis consulo, et domno episcopo Rofensi mando ut ita per  iustitiam tractetur, ne aut apud regem, aut apud alios se iniuste tractari uos blasphemando conqueratur, quatenus aut de hoc quod debet, uobis sicut iustum est satisfaciat; aut uillam pro qua debitor est, uobis reddat. De domno Ioseph, prefato episcopo mando, ut si opus est, uos adiuuet, quatenus eum de debitis et terris quas tenet, secundum uestram dispositionem tractare possitis, et hoc uestre committo ordinationi. De pueris et iuuenculis suscipiendis, propter multas rationabiles causas consilio uestro faueo, donec Deo disponente redeam, et hec et alia communi agemus consilio. Hoc tamen uolo et rogo, ut ubicunque sim, si aliqui huius etatis suscipiendi sunt, illi primum suscipiantur quibus concessum est. De hoc autem unde quidam  me et uos reprehendunt, de personis scilicet Ecclesie nostre, uos scitis qua necessitate fit. uix enim aliqui ad nos ueniunt, nisi quos sponte accipimus.

De laico quem suscepistis misericorditer, Deus disposuit, quia et uos caritatem illi et amicis eius exhibuistis, et ipse bono fine quieuit, quem Deus absoluat ab omnibus peccatis suis. De clerico Beluacensi quem Deus uobis clementer attraxit, gaudeo, et ut sepe colloquio uestro edificetur de contemptu glorie mundi et de dubietate humane uite, et de periculo animarum de hoc mundo transeuntium in amore seculi, quamuis hoc uos facere putem, consulo. De clerico Londoniensi quem suscepistis, approbo quod fecistis. De Roberto ministro pauperum, quod  mihi consuleretis facite. Si enim in sanitate sua uenerit, credo quia ad salutem anime sue in aliquo seruitio Ecclesie utilis erit, et si in morte, saluus erit. De Roberto de Leminges, hec est mea sententia : Si hoc tempore factus fuerit monachus, concedo uxori eius, dum uiuit, terras quas de me habet, et si quis eas ab alio acceperit, non ab archiepiscopo Cantuariensi, uel me uel mihi canonice succedente, ei quam facere possum excommunicationi, et ire Dei quam illi imprecari possum subiaceat. Quandocunque autem ad conuersionem ueniat, uel sine conuersione finem uite faciat, quod dixi de terris, ratum permaneat. De fratribus qui inordinate de monasterio exierunt, et ordinate Deo reducti sunt,  per omnia quod fecistis laudo; et de iis qui remanserunt, si in bona uoluntate sunt, Deo gratias ago. Illum uero qui tot modis incorrigibilis cognitus est, sua nequitia Satane traditum existimo, nec amplius 438 in societate uestra suscipiendum puto. De infamia qua super uos populus insipienter clamat, uestra sapientia consolari uos debet. Non enim est blasphemia, sed laus monasterii, quando aliquid inde fugiunt, quia non meliorem uitam querunt, uerum bonam conuersationem que ab illis exigitur nequaquam tolerare queunt. De patre suo rogat me dominus Cornelius cui sicut scitis spem suscipienti ego et uos dedimus. Qui ut suscipiatur, si uobis uidetur, bonum existimo, quia et de longe solo amore sancte conuersationis uenit, et iam ad senilem grauitatem  deuenit. De presbyteris qui ad mulieres dimissas redierunt, consilium quesiui a R. P. nostro archiepiscopo Lugdunensi; qui nullatenus consulere uoluit ut ad Ecclesias amplius admitterentur, sed ut potius infantes a quibuslibet clericis uel laicis baptizarentur. Nec pro alia aliqua necessitate, que in absentia sacerdotum solet contingere, laudat recipiendos esse. uerumtamen hoc quod dico et necessitatem quam uidetis, considerate, et quid mihi presenti consuleretis, admisso episcopi consilio, facite. Festiuitatum celebrationem de quibus mihi mandastis, uestre committo dispositioni, et quid inde ordinaueritis ego confirmo, et ratum sit. De octauis quoque Natiuitatis sancte Dei genitricis Marie, quas plures de fratribus nostris rogant in Ecclesia nostra  fieri, quia in pluribus Ecclesiis fiunt, similiter quod melius uobis uidetur, facite. Domno Roberto monacho dilecto filio nostro qui res nostras solet custodire, dicite ex nostra parte, ut si potestatem habet, faciat Robertum clericum qui mecum est tenere domum suam quam habent Cantuarie, ita quietam, sicut eam tenuit Rogerus Puntel. Rogatis me ut in tribulationibus uestris compatiar uobis et orem pro uobis, quod utique facio, et scio uos hoc ipsum facere nobis. Omnipotens Deus suam semper det uobis consolationem. Responsum regis in die statuto non est episcopo datum, mandaui ei ut illud quatenus poterit requirat, et illud per uulgarum de Limminges cum aliquo socio aut per duos alios pedites mihi mittat, quia hoc tam cito per domnum Euerardum  fieri nequit.



EPISTOLA XLII. ANSELMI AD THEODORICUM.

ANSELMUS, archiepiscopus, THEODORICO filio carissimo, salutem et benedictionem Dei.

Gratias habeo tibi pro uisitatione litterarum tuarum plena suaui dulcedine exundantis dilectionis; quam utique etiam te tacente in corde tuo semper feruere non dubito. De dilectione uero mea erga te, quia tu eam nosti, multa loqui non egeo. In sententia quarti capituli De conceptu uirginali, pone integre uerba Apostoli sicut hic reperies. Dicit enim idem apostolus nichil damnationis esse iis qui sunt in Christo Iesu, qui non secundum carnem ambulabunt . uale, fili.



EPISTOLA XLIII. ANSELMI AD MATHILDEM REGINAM ANGLORUM.

MATHILDI, domine reuerende, filie carissime, regine Anglorum, ANSELMUS archiepiscopus, salutem et benedictionem Dei, et suam, si quid ualet, seruitia, orationes in dilectione.

Magnitudinis uestre magne beneuolentie gratias agit cor meum quod, quantum potest. fructificat, et quod non potest desiderare non cessat. Quod qui inspirat, ipse retribuat. Quippe quam pium, quam dulcem affectum, Deo inspirante erga me geratis, in amaritudine et tristitia et sollicitudine quas ex mea absentia contrahitis, apertissime, sicut scribitis, significatis. Que mea absentia in quantum ego et illi  qui rem diligenter considerant, intelligimus, non mea culpa tandiu extenditur. Queritur pio affectu uestra excellentia quod mea intemperies tranquillitatem animi domini mei regis et procerum eius turbauerit, et hoc desiderii uestri bonum inceptum, ne ad finem suum perduceretur impediuerit; uerum in litteris nostris, in quibus illa intemperies esse dicitur, nichil indiscretum, nichil absurdum, quamuis hoc mihi regiis litteris obiectum sit, esse cognoscitur, si recto intellectu et mente tranquilla quod ibi dictum est, et prohibitio quam audiui et omnes sciunt, inspicitur. Nihil enim aduersus patrem regis et archiepiscopum Lanfrancum, uiros magne et religiose fame, protuli; cum me in baptismo et in ordinationibus meis legem et consuetudines illorum  non promisisse demonstraui, et legem Dei me non abnegaturum esse, significaui. Nam quod a me nunc requiritur, idcirco quia illi fecerunt, ego propter hoc quod auribus meis Rome audiui, facere nequeo absque grauissima offensione. Quam si contemnerem, utique contra legem Dei facerem. Ut ergo ostenderem quam rationabiliter recusem facere hoc quod a me requiritur, secundum illorum consuetudinem, ostendi quomodo potius debitor sim apostolicam et ecclesiasticam cunctis notam seruare constitutionem, in qua lex Dei sine dubio intelligitur, cum ad Christiane religionis firmamentum promulgatur, quanto autem periculo contemnatur, supersedeo nunc di cere; quia quotidie Christiani qui habent aures audiendi ex diuinis dictis possunt cognoscere. Prauam  autem illam interpretationem dictorum meorum, secundum quam absurde locutus esse dicor, non regio sensui, nec uestro imputo. Rex enim benigne sicut audiui primitus chartam nostram suscepit, sed postea nescio quis maleuola et non sincera mente per prauam interpretationem illum aduersum me concitauit. Quis autem ille sit, nescio; sed quia Dominum suum aut non diligit, aut diligere nescit, non dubito. Omnipotens Deus sic uos et prolem uestram in huius uite foueat prosperitate, ut ad futuram uos prouehat felicitatem. Amen.



439 EPISTOLA XLIu. ANSELMI AD GONDULPHUM EPISCOPUM.

 ANSELMUS archiepiscopus, antiquo et semper nouo et uero amico, et in Deo dilecto, reuerendo episcopo, GONDULFO, salutem.

Quamuis uestra constantia in bonis que incepistis non egeat gratiarum actionibus, frequenter sustentari tamen, ne alii estiment me uestram beneuolentiam et uestram sollicitudinem, quas in magnis laboribus pro meo commodo uos habere certum est non considerare, et sicut debeo magnis pendere; gratias ago reuerentie uestre corde et ore et scripto, in omnibus enim que ad me et res nostras pertinent, intelligo uos prudenter et fortiter, quantum in uobis est, et sincera admodum dilectione loqui, sicut oportet, et facere. Certus etiam sum quia, Deo adiuuante, quandiu uiuetis, uestra bona  uoluntas erga me sicut ex quo incepit, non defecit, ita non deficiet. Queritur caritas uestra quia, propter contemptibilia uerba unius clerici, non redii in Angliam, sed non ita est. Legite litteras quas alia uice domino priori Ernulfo de hac re misi, quas putabam uos uidisse. Ibi, ut puto, legetis rationabiles causas quare nec debui, nec debeo, secundum quod res nunc est, redire in Angliam. Quas tamen causas nolite publicare. Responsum quod rex distulit mihi dare in festo sancti Michelis, certus sum quia dominus Euerardus, uel aliquis noster nuntius ea die non potest accipere, quia non ita uenit ad me ut ad illam diem possit accurrere. Si ergo uos ea die idem responsum non accipitis, precor ut aliud quanto citius et instantius potestis, requiratis, et ut regis  litteris scriptum qualecunque sit, mihi mittatur, etsi nullum responsum dare, aut diutius differre uoluerit, hoc ipsum sine dilatione uestris litteris mandate. Et quia hoc opportune per dominum Euerardum tam cito nequit fieri, per uulgarum seruientem nostrum de Limminges, cum aliquo socio, aut aliquos alios pedites hoc facite; nequaquam enim ulterius uolo dare aut accipere inducias, quin consilio Dei et Ecclesie eius, quod in tali re oportet facere incipiam. Confido enim in Deo cuius est causa de qua agitur, quia ad honorem eius quandoque terminabitur, nec Ecclesia eius semper sicut nunc tribulabitur. Nescio qui maleuoli interpretati sunt ex malitia cordis sui litteras quas misi regi, quasi  ego me iactem semper seruasse legem Dei, et patrem eius et archiepiscopum Lanfrancum criminer uixisse extra legem Dei. Sed certe illi qui hoc dicunt aut nimis prauum, aut nimis paruum habent intellectum. Quedam enim fecerunt suo tempore pater regis et archiepiscopus Lanfrancus uiri mague et religiose fame, que ego nequeo facere secundum Deum hoc tempore, neque sine anime mee damnatione. Benefecistis, et gratum mihi est, quia in uestris litteris totam rem aperte sicut acta erat significastis. Roberthi qui mecum est, rem et familiam, non mihi sufficit sepe uobis commendasse, sed adhuc propter magnitudinem bone uoluntatis quam erga illum habeo, commendo, et precor ut illas in pace, quantum potestis, custodiatis. Saluto uestros  et nostros filios, et filias, et nominatim dominum Ernulfum capellanum uestrum. Omnipotens Deus uos semper et contemnendo ubique custodiat. Amen.



EPISTOLA XLu. ANSELMI AD ADRUINUM CHARISSIMUM.

ANSELMUS archiepiscopus, fratri et filio carissimo ADRUINO, salutem et benedictionem Dei.

Dominus sollicitus sit tui quia sollicitus es de fama mea, unde tibi gratias ago. Olim respondi tibi ad quosdam qui contra me garriunt, quidam qui malunt mentiri de me mala dicendo quam uerum dicere, bona si qua sunt in me dicendo. Sed adhuc petis caritatiua sollicitudine, ut respondeam illis qui dicunt se frequenter uidisse in ecclesiis ad curam meam proprie pertinentibus expulsis presbyteris,  laicos altari astantes, eleemosynam colligentes, sepulturas et quedam alia ad ius sacerdotum pertinentia audacter usurpantes; que cum inquireres, teste archidiacono nostro, deteriora, ut dicis, quam audiuisses, inuenisti. Clericos quoque Ecclesiarum audiuisti dicentes se sepius priuatim et publice in synodo de illis iniuriis ad me clamorem fecisse, nullum auxilium accepisse. Unde dico tibi quia hec nunquam, me iubente, aut uolente, aut consentiente, facta sunt. Et si inde aliquando clamorem audiui, quod nescio, nunquam sine correptione quam credidi sufficere, dimisi. Denique in Ecclesiis nostris nullatenus hoc fieri existimo; in aliorum uero Ecclesiis si fuit aliquando, aut est, penitus ignoro, et quantum de me pertinet, nec uolui unquam  nec uolo. Quapropter mihi pro minimo est ut ab illis diiudicer qui hec adinueniunt nullo amore ueritatis, sed instinctu malignitatis. Ad hoc autem quod dicis te audisse quia non magnopere curo ad uos redire, respondeo, quia postquam de Anglia exiui, nunquam intellexi quomodo rationabiliter redire possem. Et certe curam a Deo mihi iniunctam contemnere, et dilectionis fratrum et filiorum mihi commissorum obliuisci nec uolo nec debeo. uale.



EPISTOLA XLuI. ANSELMI AD PASCHALEM PAPAM.

Domino et Patri PASCHALI, summo pontifici, ANSELMUS, seruus Ecclesie Cantuariensis debitam subiectionem cum orationibus.

 Meminit, ut puto maiestas uestra qualiter eam pro dilecto fratre nostro Bituriensi archiepiscopo sum precatus, et quam benigne respondit. Nunc quoque cum uobis se presentat, eo quo possum affectu precari presumo, ut pietatem apostolicam se inuenire gaudeat. Postquam a uestra discessi presentia Guillelmus legatus regis Anglie, qui me consecutus est, antequam uenirem Lugdunum, dixit mihi ex parte eius quatenus taliter facerem ut possem esse in Anglia sicut fuit antecessor meus Lanfrancus cum patre eius. In quo intellexi quia nolebat reditum meum in Angliam, nisi eius homo fierem et iurarem ei fidelitatem, et sacrarem eos quibus ipse daret inuestituras Ecclesiarum. Mandaui itaque regi quia hec facere non possem, et quod uos mihi  precepistis ne communicarem cum illis qui ab eo inuestituras acceperant; sed si mihi liceret, seruato ordine meo et uestra obedientia, in Anglia esse paratus essem Deo et illi et populo mihi commisso, secundum meum seruire officium, rogauique ut super hoc uoluntatis sue responsum mihi redderet; quod nondum fecit. De redditibus tamen episcopatus nostri postquam 440 Guillelmus in Angliam rediit, nichil habere potui. Epistolas quas mihi precepistis regi et regine ex uestra parte mittere, quia Rome dictum est Guillelmo eas mea dispositione esse compositas, et quia idem Guillelmus post illas alias editas, ut audiui, a uestra sanctitate suscepit, per me dirigi congruum non estimaui. Certus enim sum quia si per me dirigerentur, omnino non uiderentur,  aut contemptui et derisui haberentur, nam, ut audio, rex dixit me solum sibi esse aduersarium. De his omnibus uestre auctoritatis exspecto consilium, paratus Deo dante pro ueritate pati quod Christianum non dedeceat. Diu paternitatem uestram nobis Deus incolumem conseruet. Amen.



EPISTOLA XLuII. ANSELMI AD EUMDEM.

PASCHALI Domino et Patri summo pontifici, cum amore reuerendo, et cum reuerentia amando, ANSELMUS Ecclesie Cantuariensis uocatus episcopus, debitam subiectionem cum orationibus.

Quoniam causa inter regem Anglorum et me, pro qua uestram olim adii presentiam, ex maxima parte nota est uestre celsitudini, et que adhuc notificanda  sunt per fidelem seruum uestrum carissimum fratrem nostrum Baldewinum latorem presentium possunt intimari, non est mihi necesse inscribenda illa immorari. Eumdem autem fratrem, rerum mearum consilium et libertatis Ecclesie Dei amatorem ad uestra uestigia tanquam meipsum mitto et ei uicem meam in audiendo et dicendo committo. Hoc tantum scribo quia propter uestram et antecessorum uestrorum obedientiam et libertatem Ecclesie quas abnegare nolo, exsul sum ab episcopatu, atque rebus omnibus spoliatus. In qua re nec nostra prece nec consilio uestra eget prudentia. Omnipotens Deus diu uestram sanctitatem nobis in prosperitate conseruet incolumem. Amen.



EPISTOLA XLuIII. ANSELMI AD IOANNEM TUSCULANENSEM ET IOANNEM CARDINALEM.

Dominis reuerendis et amicis karissimis, IOANNI episcopo Tusculanensi, et IOANNI cardinali, ANSELMUS uocatus episcopus Cantuariensis, quod fidelis amicus amicis, in quibus confidit.

Dominum Baldewinum fratrem et filium nostrum carissimum, uere dilectorem uestrum mitto ad uestigia domini pape, pro causa que inter regem Anglorum et me, imo inter illum et libertatem Ecclesie Dei pro qua sum exsul ab episcopatu et rebus eius omnibus spoliatus. Precor igitur sanctitatem uestram ut ei omnibus apud dominum papam pro ea causa, sicut amatores ueritatis et prefate libertatis,  assistatis, et me ne unquam religionis ecclesiastice et apostolice auctoritatis constantia aliquatenus per me aut propter me debilitetur, defendatis. Malo enim mori, et quandiu uiuam omni penuria in exsilio grauari quam ut uideam honestatem Ecclesie Dei, causa mei aut meo exemplo, ullo modo uiolari. ualete.



EPISTOLA XLIX. ANSELMI AD PASCHALEM PAPAM.

PASCHALI summo pontifici, cum reuerentia diligendo, et cum dilectione reuerendo, ANSELMUS seruus Ecclesie Cantuariensis : cum debita subiectione fideles orationes.

De ea que inter Carnotensem Ecclesiam et comitissam Carnotensem, unde uestre celsitudini Rome  locutus sum, uestra prudentia non eget nostro consilio; sed rei necessitas nostra et omnium pacem et utilitatem eiusdem Ecclesie amantium, precem ac uestram pietatem expostulat, quantum intelligo, quatenus quod a clericis in graue scandalum factum esse cognoscitur, apostolice sapientie discretione ad pacem reuocetur. Quam intolerabile namque malum inde nisi correctum fuerit, euenturum sit, ex his cognoscere poteritis, que a latoribus presentium rem ipsam cognoscentibus audietis. Quod autem eadem comitissa super principes Gallie uestros legatos honoret, sic notum esse uestre sanctitati existimo, ut nostra intimatione non egeat. Quapropter si humilitatis mee preces ad aures tante celsitudinis ualent assurgere, rogo quantum possum ut  tam noxie discordie concordem finem placeat uobis sicut res exigit, et uos decet, imponere. Pariter enim uestrum esse cognoscitur et que in Ecclesia Dei utiliter statuunt confirmare, et que pacem et caritatem dissipant, quantum possibile est, emendare. Omnipotens Deus paternitatem uestram diu nobis incolumem in sua gratia conseruet. Amen.





EPISTOLA L. PHILIPPUS REX FRANCORUM AD ANSELMUM.

PHILIPPUS, Dei gratia, Francorum rex, ANSELMO, Cantuariensium uenerabili archiepiscopo, salutem.

Quoniam, pastor reuerende, audiui uos iniuste pregrauari, latere nolo uos me uehementer contristari. Et si nostro quolibet auxilio uestra potuisset  inhiberi oppressio, in hoc operam dare non differremus. Ceterum quia in loco corporee sanitati contrario exsulatis, rogamus uos quatenus Galliam nostram uestro aduentu uisitare dignemini, ibique affectum mentis mee experiemini, et uestre consuletis sanitati. ualete.





EPISTOLA LI. LUDOuICUS REX FRANCORUM AD ANSELMUM.

ANSELMO archiepiscopo Cantuarie uenerabili, LUDOuICUS Francorum rex designat salutem.

uestre, pater sanctissime, compatior afflictioni, a qua si quo modo per officium potuissetis exonerari, ad reformandam pristinam tranquillitatem, cura propensiore eniterer. uerumtamen pectori nostro dolor altius infigitur, quoniam sapientia que  in uobis est, tam remote a partibus nostris peregrinatur. Accedit et hoc ad cumulum uestre exterminationis quod loca egritudini potius quam sanitati facientia ad inhabitandum preelegistis, uitamque uestram toti mundo conseruandam retinere paruipenditis. Rogamus itaque uos ut ad partes nostras uenire dignemini, et si inibi 441 uobis inhabitare iucundum uidebitur, mitius exsilium patiemini. ualete.



EPISTOLA LII. ANSELMI AD NEPOTEM SUUM.

ANSELMUS archiepiscopus, nepoti suo carissimo, salutem et benedictionem.

Non ego apud te commendare dilectionem meam  et curam pro te, quia ipsa natura persuadet tibi pro me. Te hortor, te moneo, tibi precipio ut bonis moribus et scientie studeas, et ut ad meliora post gratiam Dei, quantum in te est proficias, et ibi ubi es, donec Deo disponente aliter de te ordinem, permaneas. Magistrum tuum domnum Gualterum, de quo domnum priorem in litteris quas illi mitto rogaui, et domnum Theodorum socium tuum ex nostra parte benigne saluta. Dominus custodiat te ab omni malo, custodiat animam tuam Dominus . Salutat te multum domnus Eadmerus, qui uere in quantum intelligo, sincero amore diligit te. uale.



EPISTOLA LIII. ANSELMI AD G. CANONICUM SANCTI QUINTINI.


ANSELMUS seruus Ecclesie Cantuariensis dilecto fratri et amico G. canonico Sancti Quintini, salutem, et Dei semper regi consilio.

Sicut audio, confratres uestri Beluacenses canonici ecclesie Sancti Quintini, non temere sed ob multas rationes, domnum O. qui modo uester abbas dicitur, uolunt ab hac prelatione remouere, et uestram fraternitatem loco eius substituere, sed timent ne uestra religio propter amorem quietis quam nunc habetis, non uelit intentioni eorum facile consentire. Quoniam ergo sciunt uos humanitatem meam diligere; et sperant uos plus meo quam quorumdam consilio credere, rogant me quid inde sentiam, uestre caritati ostendere. Utique si in corpore Christi inuicem sumus alter alterius  membra, et maxime in una religiosarum personarum Ecclesia; qui non permittat nec uult ut alia membra et totum corpus se utantur ut suo membro, non uideo quomodo possit se probare membrum illius corporis, et si corpus illud est corpus Christi. Quomodo se ostendat esse membrum Christi. Est et aliud, quia nemo, si recte se tractat, sibi soli uult uiuere; sed sicut desiderat et credit quia si membrum Dei est, omnia commoda aliorum membrorum sua erunt in futura uita, ita debet uelle ut si quid boni est in se, aliorum sit in presenti uita. Consulo igitur, quantum in me est, et precor, frater et amice carissime, ut si tota uestra congregatio uel melior pars, consilio reuerendorum episcoporum Carnotensis et Parisiensis qui Patres  uestri fuerunt et uos nutrierunt, uos instanter elegerit ad hoc quod supra dixi, ne omnino refugiatis neque impersuabiles existatis. Utilius enim uobis esse existimo si quietem contemplationis per amorem seruatis in mente, et obedientiam fraterne caritatis in opere quam si solam contemplationem aliorum contemnendo preces et utilitatem uelitis eligere. ualete.



EPISTOLA LIu. ANSELMI AD MATHILDEM REGINAM ANGLORUM.

MATHILDI gloriose regine Anglorum, ANSELMUS archiepiscopus Cantuarie, benedictionem Dei et fidele seruitium cum orationibus.

Breuiter, sed ex corde loquar, sicut illi persone  quam de regno terreno ad regnum celeste prouehi desidero. Cum audio aliquid de uobis quod Deo non placet et uobis non expedit, si uos monere negligo, nec Deum timeo, nec uos diligo sicut debeo. Postquam exiui de Anglia, didici quia Ecclesias que in manu uestra sunt aliter tractatis quam illis expediat et anime uestre. Quod dicere nunc nolo qualiter facitis, secundum quod mihi relatum est, quia nulli melius quam uobis notum est. Precor igitur ut dominam, consulo ut regine, moneo ut filiam, quod etiam olim feci, ut Ecclesie Dei que sunt in uestra potestate uos cognoscant ut matrem, ut nutricem, ut benignam dominam et reginam. Et non solum de illis hoc dico, sed de omnibus Ecclesiis Anglie ad quas uestrum extendi  potest auxilium. Qui enim dicit quia unusquisque recipiet prout gessit in corpore siue bonum siue malum , nullam excipit personam. Iterum rogo et consulo et moneo, domina et filia carissima, ut hec non negligenter mente pertractetis, et si quid uobis conscientia uestra in his corrigendum testabitur, corrigere festinetis, quatenus de futuro Deum quantum uobis per eius gratiam possibile est non offendatis, et de preterito si cognoscitis uos deliquisse, placabilem eum uobis reddatis. Non enim alicui sufficit pro certo a malo desistere, nisi curet, si potest pro commissis satisfacere. Omnipotens Deus sic uos semper dirigat, ut uobis uitam eternam retribuat.



EPISTOLA Lu. ANSELMI AD PRIOREM ET FRATRES ECCLESIAE CANTUARIAE.

ANSELMUS archiepiscopus, domno priori, et fratribus in Ecclesia Christi Cantuarie sub eo conuersantibus, salutem, et benedictionem a Deo et peccatorum absolutionem.

Querit uestra fraternitas a me consilium de sua tribulatione, et nominatim de pecunie, que a rege uobis fit, exactione. uos scitis quomodo ipse me spoliauit rebus archiepiscopatus. Nullatenus igitur per me aliquid habebit de tota pecunia totius archiepiscopatus, nisi prius me canonice reuestierit, et ea que abstulit mihi reddiderit, neque uos sponte illi sine mea iussione pecuniam dare debetis. Si autem ipse aut timore ne uobis peius faciat, aut ulla necessitate  uos eam dare cegerit, pariter et de iis que abstulit, et de iis que auferet mihi uel uobis, quia uestra mea sunt, ad Deum clamabo et iudicium eius inuocabo. Non uos nimis terreant neque perturbent presentes tribulationes, quia fidelis Deus qui non patietur uos tentari supra quam ferre potestis . Confortamini in Domino et in potentia uirtutis eius (Ephes. uI, 10. Finem dabit Deus his malis, qui non derelinquit sperantes in se. Domnus Baldewinus Roma rediens hoc retulit a domino papa, quia in concilio quod in proxima Quadragesima celebraturus est de nostro negotio faciet quod ab eiusdem concilii accipiet consilio; et hoc ipsum regi mandauit. Precor uos ut  faciatis mihi scribi librum Cur 442 Deus homo, et de conceptu uirginali, in uno uolumine, quia uolo eos mittere domino pape, et precor ut talis eos scribat, qui aperte et distincte scribat. ualete. Et quam citius opportune poteritis, hec facite, et mihi mittite.





EPISTOLA LuI. MATHILDIS MARCISAE AD PASCHALEM II PAPAM.

Sanctissimo et uenerabili in Christo Patri ac domino PASCHALI, prime sedis antistiti, MATHILDIS marcisa, Dei gratia, si quid est, tam debitum quam fidele totius subiectionis obsequium.

Inter alia ex quibus paternitatem uestram rogare presumimus, etc. uide inter epistolas Paschalis II, ad ann. 1118.



EPISTOLA LuII. ANSELMI AD HAIMONEM uICECOMITEM.

ANSELMUS archiepiscopus, HAIMONI uicecomiti amico suo, salutem et benedictionem.

Olim mandaui uobis et precatus sum sicut amicum fidelem meum et Ecclesie nostre, quatenus mercatum quod de terra nostra mutauistis, ita restitueretis sicut erat quando de Anglia exiui; et teloneum quod accepistis in Fordwick de nostris rebus mihi redderetis, quia nusquam in tota Anglia res nostre Dominice debent subiacere huiusmodi exactionibus, et maxime inter propriam parochiam archiepiscopatus nostri : et adhuc sicut audio neutrum fecistis. Insuper postquam res nostre quiete  debuerunt esse usque ad reditum meum ex precepto regis, homines uestri fregerunt domum nostram in Sandwik, et pisces nostros uiolenter abstulerunt, et in ciuitate Cantuaria aliam domum nostram in terra nostra fregerunt, et quod intus erat abstraxerunt. Rogo igitur uos, sicut amicum in quo debeo confidere, ut et nostra que sicut dixi ablata sunt mihi restituatis, et ne me facere clamorem ad alium cogatis. Non solum enim mihi et Ecclesie nostre ex uestra parte iniurie non debent euenire, sed etiam aliunde uenientes sicut scitis, cum potestis, debetis repellere. ualete.



EPISTOLA LuIII. ANSELMI AD ERNULFUM PRIOREM.

ANSELMUS archiepiscopus Reuerendo fratri, et  supra dilectione amando, domno priori ERNULFO, salutem et benedictionem Dei, et suam quantum potest.

Miseriis et tribulationibus non solum uestris, sed et totius Anglie, quas fama uolante multis modis cognosco, meum est secundum presentem diuinam dispositionem solum compati, et solius Dei est subuenire. De his que erga me sunt, non aliud ad presens uobis possum scribere quam quod per Odonem Londoniensem uobis mandaui, et quod latori presentium uiua uoce referendum dimisi. Malum quod Guillelmus facit de Einesford, certus sum quia si ipse non faceret, ab alio fieret, et forsitan grauius. Exemplaria epistolarum quas misi  uobis mitto. Fratres  nostros quos per me Deus uestre mandauit cure, sicut scitis oportere et ad me pertinere, pio et benigno affectu salutate, et secundum sapientiam a Deo uobis datam consolamini et confortate. Et quia non ipsi sunt primi serui Dei, nec soli nec ultimi quos mundi tribulatio premit; ut exemplo aliorum patientiam amplectantur frequenter intimate. Adolescentibus et infantibus singulis, familiariter affectum dilectionis mee, quam illis solebam ostendere, et quam adhuc seruo, commendate; ut memores sint monitionis mee, obsecrando dulciter rogate. Latori presentium, quia sepe et multum pro legationibus nostris laborauit, benefacietis si paupertatem eius aliquantulum saltem de ueteribus uestibus mitigaueritis, aut alio aliquo modo. ualete.



EPISTOLA LIX. ANSELMI AD GUILLELMUM CALuELLUM.

ANSELMUS archiepiscopus, GUILLELMO CALuELLO, salutem et benedictionem.

Adhuc te saluto sicut amicum et filium, donec cognoscam an sit pura et sincera amicitia tua, an non. Hactenus enim sic te habuisti erga Ecclesiam nostram et me, ut gratiam Dei inde mereri uidereris, et nostram amicitiam haberes. Sed nunc audio quia mercatum nostrum de terra nostra transtulisti, et mihi et Ecclesie Christi matri tue abstulisti. Omnia eiusdem Ecclesie sunt; et que Ecclesie sunt, mea sunt. Moneo igitur te et precor sicut amicus amicum, et sicut episcopus Christianum  filium, quatenus restituas terre nostre mercatum suum, sicut erat quando de Anglia exiui, si non uis iram Dei incurrere; et amicitiam meam, et totius Ecclesie, quam hactenus habuisti perdere; et grauissime excommunicationi, cum his quorum hoc agis consilio et auxilio, subiacere. uale. Et consulo ut quod tibi amabiliter mando, amicabiliter facias et sine excommunicatione.



443 EPISTOLA LX. ANSELMI AD GUILLELMUM ARCHIDIACONUM.

ANSELMUS archiepiscopus, GUILLELMO archidiacono, salutem et benedictionem.

Bona que facitis amo et laudo; si quid uero uos agere audio quod uos non deceat, hoc uobis tacere non debeo. Puto quia meministis quam grauem et  quam districtam causam olim inter me et uos constituit familiaritas et conuersatio Petri et Salomonis, quam uobiscum habuerunt, postquam mihi et Ecclesie nostre, quantum in ipsis fuit, conati sunt facere contumeliam et ignominiam, cui parem nunquam ab homine ullo sustinuimus. Nunc utique audio quia in domo uestra familiariter uobiscum conuersantur et uestris beneficiis aluntur, qui ueluti de efficacia sue uoluntatis exsultantes et eidem Ecclesie insultantes, eius aspectibus se quotidie de domo uestra ingerunt ad commemorationem illate iniurie. Quod quale et qualiter pensandum sit, prudentia uestra non solum per se cognoscere, sed etiam ex supradicta causa, que inter me et uos fuit, et adhuc scripta apud uos seruatur, potest coniectare.  Quid autem inde uobis faciendum sit, fidelem sapientiam uestram consulite. ualete.



EPISTOLA LXI. ANSELMI AD GUNDULFUM EPISCOPUM.

ANSELMUS archiepiscopus, uero amico reuerendo episcopo GUNDULFO, salutem.

De iis que erga me sunt non aliud ad presens possum scribere quam quod per Odonem Londoniensem reuerentie uestre mandaui, et quod latori presentium uiua uoce referendum intimaui. Audio quod Guillelmus filius Rodulfi exigit a priore domno Ernulfo nummos, quos presbyteri solent dare eo tempore quo chrisma accipiunt, quia iam expensi sunt in opus monasterii, et eos qui adhuc dandi sunt, nisi cognouerit me eos in hoc opus concedere.  Sciat igitur sanctitas uestra et de hoc dicite Guillelmo quia, quantum in me est, et hos concedo, et si plus possem concederem. Relatum mihi est quia Guillelmus Caluellus mercatum de terra nostra, ubi solet esse, transtulit, et mihi et Ecclesie nostre abstulit. Unde illum monui ut quod male egit sine dilatione corrigat, per epistolam, quam petite ab eo ut uobis ostendat. De qua re mando ut uicecomitem ex nostra parte cum uxore sua filia nostra salutando conueniatis, atque, ne hanc nobis iniuriam fieri, sicut in illo confidere debemus, permittat, rogando moneatis. Quamuis enim ad presens uiolenta mihi fiat iniustitia, non tamen iudicio Dei mea, quam ipse aliquando requiret, perit iustitia. Monete quoque eum ut audiat litteras quas de hac re misi Caluello.  ualete.





EPISTOLA LXII. PASCHALIS PAPAE AD ROBERTUM COMITEM DE MELLENTO.

PASCHALIS episcopus seruus seruorum Dei, dilecto filio ROBERTO, comiti de Mellento, salutem et apostolicam benedictionem.

Nos te in familiaritatem asciuimus, etc. uide in Paschali II.





EPISTOLA LXIII HENRICI REGIS ANGLORUM AD ANSELMUM.

HENRICUS, rex Anglorum, ANSELMO, Cantuariensi archiepiscopo et dilectissimo Patri, salutem.

Notum uobis facio me Guillelmum de Warelwast  a festiuitate sancti Michelis ad uos misisse; et illinc Romam pro negotio nostro, quod erga Romanam sedem ad inuicem ego et uos locuti sumus, nisi procella maris et estus et uentus contrarius eum detinuisset. Teste Waldrico cancellario apud Wicecombam.





EPISTOLA LXIu. AD EUMDEM.

HENRICUS, rex Anglorum, ANSELMO, archiepiscopo Cantuariensi, salutem et amicitiam.

Mando uobis sicut carissimo Patri meo, ut Baldeuuino monacho precipias quatenus ipse cum Guillelmo de Warelwast Romam in negotium eat, ut per utrumque firma dilectio et pax inter nos fiat. Teste  Waldrico cancellario et Roberto comite de Mellento et Eudone dapifero apud Pontefactum.



EPISTOLA LXu. ANSELMI AD GERARDUM EBORACENSEM.

ANSELMUS archiepiscopus, reuerendo archiepiscopo GERARDO Eboracensi, salutem.

Charitati uestre pro tribulationibus quas passa est, postquam de Anglia exiui, quamuis opere nequeam ad presens exhibere consolationem, mente tamen debitam gero compassionem. Quod autem et uerbis per multos et uestris litteris uestram uoluntatem zelo Dei accendi contra mala que in Ecclesia Dei feruent et pullulant, intelligo, sicut in aduersitate condoleo, ita in uirtute congaudeo. Precor itaque et moneo ut bono proposito non desit constantia, neque  usque ad perfectionem pertingens perseuerantia. Ad quid enim sumus episcopi super Dei populum constituti, si quasi canes non ualentes latrare, permanemus muti? Spero in Deo quia dominus noster rex, sicut ipse mihi Deo inspirante promittit, ad omne bonum nobis bonus adiutor accedet; neque si Deus concordiam inceptam inter illum et me dignabitur perficere, aliquatenus a consilio nostro in iis que ad nostrum Ordinem pertinent, recedet. Quapropter de nostro negotio impresentiarum nichil aliud faciam, donec apostolicam in proximo cognoscam sententiam. ualete.



444 EPISTOLA LXuI ANSELMI AD ERNULFUM PRIOREM ET FILIOS ECCLESIAE CANTUARIENSIS.

ANSELMUS archiepiscopus, domino priori ERNULFO, et fratribus dilectissimis filiis Ecclesie Christi Cantuariensis, salutem et benedictionem.

Pro causa que est inter dominum regem et me, iam ipse rex suos et ego meos legatos Romam misimus. Mando itaque uobis et precor uos ut instanter Deum oretis, quatenus ipse talem concordiam inter dominum papam et regem ponat, ut ego salua reuerentia uoluntatis eius possim utrique concordare. Si uobiscum est, gaudeo, et ut sit multum desidero. Quam citius igitur opportune potestis, mando ut mihi esse uestrum quale sit litteris uestris insinuetis. Omnipotens Deus uos custodiat, et in sancto proposito perseuerabiles faciat, atque ab omnibus peccatis propitiatus absoluat. Amen.





EPISTOLA LXuII. HENRICI REGIS ANGLORUM AD ANSELMUM.

HENRICUS Dei gratia rex Anglorum, ANSELMO Cantuariensi archiepiscopo, dilecto Patri suo, salutem et dilectionem.

Plurium relatione didicimus, et maxime per Robertum clericum cancellarii mei, rumores de apostolico, quorum, si ita res habet ut fama uentilat, doleo. Et quoniam processu dierum exsurgit crebrior, timeo ne sit uerior. Dicunt enim Rome, quod absit! duos esse apostolicos, et ad inuicem bellicosam se ditionem inter se obtinere. Unde te tuamque sanctitatem consulo ut mihi tibique prouideas, cui maior pars huius adheret negotii, quid agendum sit de legatis  nostris in huius procella temporis. Quod si tibi uideatur utile eos retinere usque in tempus congruum, tunc retine Guillelmum, et mitte mihi citissime Baldeuuinum de Tornaco, monachum tuum, per quem tibi familiarius assignem de secretis nostris et per eumdem mihi enuntia quid in hac re mihi tenendum sit et agendum; si uero tibi placet eos ire, et tuum sit consilium, eant, et si ipsi ierint, mihi mitte citissime unum de familiaribus tuis, per quem nostra consilia et negotia alterius alteri ad inuicem familiariter assignemus. Teste Roberto episcopo Lincolnie, et Roberto comite de Mellento.





EPISTOLA LXuIII. GUILLELMI AD ANSELMUM.

Domino, et omnium amicorum suorum excellentissimo  ANSELMO, unus ex seruis suis, et utinam minimus seruorum Dei, GUILLELMUS, optate salutis gaudium.

Non est nostrum de meritis sanctorum uirorum extollere, nec laudes eorum atterere, sed Deus qui gloriatur in sanctis suis et cui omne cor patet, nouit quanta sit deuotio humilitatis nostre in Deum, quantaue animi affectione diligo bonum uestrum. Nec immerito. Non est enim mihi incognitum si quid foret in me uel minimum, quam nimio zelo amplecteremini bonum meum. Sed quoniam de meritorum meorum qualitate diffido, immundi etenim hominis immunda est oratio, genibus ac pedibus uestris quasi aduolutus, quam obnoxius possum uos deprecor, si unquam de me gaudere uolueritis, orate  attentius pro fratre meo Gaufrido. Scio enim per Dei misericordiam illum adepturum remissionem peccatorum quandoque, si ex toto pro eo ad Dominum clamaueritis. Nec id dico sine causa; sed interim sufficiat uobis quod premissum est, donec conueniamus in unum. Plura etenim de hoc et de aliis que uellem dicere uobis, supersedeo, quia omnia tempora sua habent; sed quoniam uidetis in naufragio fratris me miserabiliter naufragantem, orationum uestrarum tabula sustinete periclitantem, ut qui diu culpis nostris exigentibus naufragium sustinuimus, quandoque uestris precibus portum salutis ingredi tenere mereamur.



EPISTOLA LXIX. ANSELMI AD ODONEM EPISCOPUM.

Reuerendo et domino dilectissimo, episcopo ODONI, frater ANSELMUS, sic transire per bona temporalia, ut habitet in eternis.

 Litteras quas paterna uestra celsitudo pro suo fideli Osberno defuncto mihi et fratribus nostris misit, humili obedientia, et obedienti humilitate suscepimus. Nihil enim petitioni uestre decreuimus denegare; sed in quibuscunque dilectissimo domino et dilectissimo Patri obediendum est, iussioni uestre statuimus obtemperare. Cum enim uos hoc meruisse dilectionis et beneficiorum pretio cognoscamus, nimis nos arguendos ostendimus, si  nos obedienter subiicere uoluntati uestre recusamus. In quibus litteris illud quidem gratissimum accepi, quod ibi certitudinem de mutua dilectione uestre magnitudinis et mee paruitatis legi. Nam quamuis conscientia propria et experimento iam doctus hinc non possum dubitare, dulcis tamen honor et honorabilis dulcedo mihi est, cum tantus tantillo hoc dignatur mandare.



EPISTOLA LXX. ANSELMI AD THEODORICUM.

ANSELMUS archiepiscopus, THEODORICO filio carissimo, salutem et benedictionem Dei.

Dulcia sunt mihi uerba epistole tue, quia dulcis est mihi affectus dilecte mihi anime tue, ad quod demonstrandum non opus est immorari, quia certus  sum quod cor meum erga te nouit conscientia tua. Litteras quas queris regis ad papam non tibi mitto, quia non intelligo utile esse si seruentur. Si quid aliud iuuante Deo scripsero, suo tempore monstrabitur. Quod autem in libris quos scripsisti, corrigis; fac ut si qui ex illis transcripti sunt, in illis quoque corrigatur. Desideras tu presentiam meam; ostendat tibi Deus presentiam suam, et interim habitet in te per gratiam suam. Amen.



EPISTOLA LXXI. ANSELMI AD GUNDULFUM EPISCOPUM.

ANSELMUS archiepiscopus, reuerendo episcopo GUNDULFO, salutem.

Precatus sum domnum priorem, et archidiaconum nostrum quanto affectu possum, ut huius Roberti  curam habeant, ne ullam duram patiatur indigentiam in uictu uel uestitu; quo de perfidia ad uere 445 fidei misericordiam et pietatem conuersus est. Rogo itaque ut litteras quas illis misi legatis, et si illi aliquando quod illis mando, facere neglexerint, quod non credo, uos ex nostris rebus, pia hilaritate huic quod illi deerit suppleatis



EPISTOLA LXXII. ANSELMI AD GUIDONEM.

ANSELMUS archiepiscopus, dilecto filio suo, GUIDONI, salutem et benedictionem Dei.

Audio quod in pace et tranquillitate conuersaris in claustro et sollicitus es circa seruitium Dei et salutem anime tue, et inde gaudeo ualde. Moneo  itaque te, carissime, licet opus non sit, quatenus mundum et ea que mundi sunt ab animo tuo procul abiicias, nec te ad amorem eius ullatenus flectas. Deum ama eique sollicite serui, quia per gratiam eius nunquam tantam opportunitatem habuisti, sicut modo habes ei seruiendi. Petis absolutionem meam, quam ego mitto tibi.



EPISTOLA LXXIII. ANSELMI AD PASCHALEM PAPAM.

Domino et Patri cum reuerentia diligendo, et cum dilectione reuerendo, PASCHALI summo pontifici, ANSELMUS seruus Ecclesie Cantuariensis, debitam subiectionem, cum fideli seruitio et orationibus.


De causa inter regem Anglie et me quid nuper factum sit, breuiter celsitudini uestre scribo, quia legato eius et nostro hoc plenius exponendum relinquo. Postquam auctoritas uestra comiti de Mellento et aliis impedientibus apud regem iussionem uestram, introitum Ecclesie prohibuit, appropinquaui Northmannie, et factum est per comitissam Carnotensem sororem regis fidelissimam filiam Ecclesie Dei et uestris preceptis obedientem, ut ad colloquendum rex et ego cum quadam spe boni euentus conueniremus. Ubi me de archiepiscopatu, unde me spoliauerat reuestiuit. Et de his in quibus dissentiebamus, scilicet de inuestituris Ecclesiarum et hominiis prelatorum, de quibus simul et similem in Romano concilio audiui prohibitionem, se apostolicam  sedem per legatum suum ante proximam Natiuitatem Domini requisiturum constituit. Non autem intellexi me debere aut legationem eius prohibere, aut reuestituram meam respuere. Quid uero ipse de predictis rebus concedat, uel quid postulet, per eumdem legatum sanctitas uestra cognoscet. Et quoniam totius cause finis de uestro pendet arbitrio, misi simul legatum nostrum, ut cognoscam quomodo uobis et regi conueniat, et quid mihi iussio uestra precipiat. Comiti de Mellento per auctoritatem charte uestre quam illi direxistis, in qua legi quia si uobis obediret, gratiam uestram obtineret, concessi introitum Ecclesie, quoniam promisit se conaturum ut rex iussionibus uestris ad ubertatem Ecclesie obtemperet. De aliis autem de quibus auctoritatem  uestram per legatos requiro, eius responsionem, si placet, per eosdem efflagito. Pro reuerendo Patre meo archiepiscopo Rothomagensi ad uestra supplex mente me prosterno uestigia, quatenus secundum quod per eius legatos cognoscetis, supplicationem et humilitatem, Ecclesie sue necessitatem, apostolice misericordie illi impendatis benignitatem. Omnipotens Deus in omni prosperitate uestram diu Ecclesie sue conseruet incolumitatem. Amen.





EPISTOLA LXXIu. MATHILDIS ANGLORUM REGINAE AD ANSELMUM.

Dilectissimo domino suo et Patri, ANSELMO Cantuariensi archiepiscopo, MATHILDIS Anglorum regina, salutem continuam cum dilectione, et seruitium  fidele.

Non ignoret, carissime Pater, uestre sanctitatis consolatrix dilectio animam meam uestra tam longa, tam tediosa absentia grauiter fore turbatam. uestri etenim reditus optati terminus, quanto celerior et propinquior a pluribus mihi promittitur, tanto magis a me uestra frui optante presentia et locutione desideratur. Nullo itaque, reuerendissime domine, perfecto gaudio anima mea letificabitur, nulla uera dilectione exhilarabitur, quousque uestram, quam totis mentis mee uiribus desidero, presentiam reuidere gaudenter ualeam. uestre siquidem benignitatis mellifluam exoro dulcedinem, ut interim me absentem uestre amenitate correptionis et litterarum  uestrarum dulcedine consolari et letificare dignemini. Omnipotens et pius Dominus uos ubique conseruet, et de reditu uestro me ad presens letificet. Amen.





EPISTOLA LXXu. HENRICI REGIS ANGLORUM AD ANSELMUM.

HENRICUS, Dei gratia, rex Anglorum, ANSELMO Cantuariensi archiepiscopo, carissimo Patri suo, salutem et amicitiam.

Sciat uestra benigna paternitas quia debeo et nimium intra me contristor pre dolore corporis uestri et infirmitate. Et scitote quia nisi uos operiebar, iam fuissem in Northmannia. Gauderem enim si prius uos reperissem, quam a regione mea recessissem; nunc autem precor uos, sicut patrem  filius, ut paulisper plus indulgeatis nature corporee uestre, et ne ita affligatis corpus uestrum. uolo autem et precipio ut ubique per omnes possessiones meas Northmannie imperetis sicut per uestras Dominicas, et gaudebit cor meum si hoc ipsum feceritis. Nunc uero operi me in Northmannia Ego enim nouiter transibo. Teste Walderico apud Windeles horas.





EPISTOLA LXXuI. MATHILDIS REGINAE AD ANSELMUM.

Domino suo, et Patri carissimo ANSELMO archiepiscopo, MATHILDIS Anglorum regina, salutis bone ualetudinem.

Exsultationis opinate iucunditas uestre mihi nuper spondens sanctitatis aduentum, quanto mihi  gaudii solatiique plus collatura fuit, tanto maius prepediente ualetudine, desolati meroris incommodum contulit. Precognitum igitur mihi uestre paternitatis affectum miserabili lacrymatione exoratum uenio, ut si cura mei apud uos penitus non euiluit, anxietatem sollicitudinis mee de uestra ualetudine quolibet internuntio quantocius securam reddatis. Aut enim indilate de uestra eadem quidem et mea salute gaudebo; aut, quod Dei auertat miseratio! communis casus allisionem indifferenter subibo. Conualere uos faciat piissima Dei omnipotentia. Amen.





446 EPISTOLA LXXuII. HENRICI REGIS ANGLORUM AD ANSELMUM.

HENRICUS rex Anglorum, dilecto Patri suo ANSELMO  Cantuariensi archiepiscopo, salutem et filii dilectionem.

Noscat, reuerende Pater, discretio sanctitatis uestre, quia frater meus comes Robertus ad me uenit in Angliam et benigne recessit. Me autem scitote, in die Ascensionis Domini, esse ad mare paratum transire. Et cum transiero, per uos et consilium uestrum, ea que agenda erunt, agam. Interim autem si Guillelmus de Wareluast ceterique legati nostri Roma redierint, in arbitrio uoluntatis uestre sit, utrum ad me transeant in Angliam, antequam transeam, an uobiscum remaneant, donec ipsi uobiscum mecum loquantur. Teste W. cancell. apud Northamptonem.



EPISTOLA LXXuIII. ANSELMI AD ELFERUM PRIOREM ET MONACHOS S. EDMUNDI.

ANSELMUS archiepiscopus, dilectis filiis et fratribus, ELFERO priori, et aliis in cenobio Sancti Edmundi Deo famulantibus, salutem et benedictionem Dei et suam.

Quod hactenus me substraxi a communione domini Roberti, feci propter preceptum et obedientiam domini pape. Nunc autem iubente eodem domino papa, ea ratione qua ipse mihi precedit, eum in pacem et communionem suscepi, et uobis mando atque precipio ut ipsi deinceps in omnibus obedientes sitis, et ei confessionem et alia que debent monachi abbati, faciatis, nec ab eis desistatis,  nisi ego in futuro inde aliud precipiam. Rogo autem uos, et, modis quibus possum, hortor et moneo quatenus solliciti sitis circa obseruantiam ordinis uestri, ut nichil de uobis audiatur nisi quod decet audiri de bonis monachis et ueris seruis Dei. Amen





EPISTOLA LXXIX. HUGONIS CLUNIACENSIS ABBATIS AD ANSELMUM.

Reuerendissimo Patri, et dulcissimo amico ANSELMO Cantuariensi archiepiscopo, suisque omnibus, frater HUGO peccator, Cluniacensis abbas, salutem et sine fine gaudium.

Quoniam noueramus quanta inter uos et dominum Hugonem Lugdunensem archiepiscopum, Deo uolente, exstiterat familiaritas, dignum duximus uobis  significare eiusdem obitum, nobis et omnibus bonis uiris grauem et irrecuperabiliter dolendum, quatenus et per uos et per uestros, ueram quam uiuens exhibuit dilectionem, nunc ei defuncto repensare satagatis. Obiit enim in pace Nonis Octobris apud Seusiam, dum iret ad apostolice uocationis concilium, sepultusque est ibidem satis honeste in abbatia Sancti Iusti. uestram autem reuerentiam plenius noscere desideramus, uestreque prosperitatis nuntio abundantius letificari, cum sese tempus locusque opportunus extulerit. Christus iehsu, Pontifex summus, in omnibus operetur uobiscum.





EPISTOLA LXXX. HUGONIS AD EUMDEM.

Amantissimo atque glorioso Patri, domino ANSELMO, uenerabili Cantuariensium archiepiscopo, frater HUGO peccator, Cluniacensis abbas, salutem mentis et corporis in Christo, et sine fine gaudium.

Postquam a nobis discessistis, uir Deo dilecte, nequiuimus percipere quid acciderit sanctitati uestre; hoc tamen de Dei misericordia speramus, quia ubicunque uestra religio fuerit, diuinum auxilium presto habuerit. Quis enim unquam tam inhumanus fuerit, qui postquam expertus fuerit dulcedinem uestri colloquii, uos non recipiat et ueneretur quasi angelum Dei? Unde nos, licet satis indigni, diuinam imploramus clementiam, ut qui uobis tantam gratiam contulit in terris, ipse uobis concedere dignetur eternam gloriam in celis. Et nunc, Pater,  direximus ad terras illas filios nostros, uestros uero seruos et fideles amicos, pro monasterii nostri communi negotio. Quos uestre sanctitati commendantes uolumus ut quod in regionibus illis acturi sunt, uestro exsequantur consilio, uestroque muniantur auxilio. De causa filii nostri domini Theardi, precipue petimus ut quia dominus papa de ministerio eius omnem in uestro arbitrio posuit dispositionem, uosque ei dum adhuc esset in clericali habitu sicut ab ipso didicimus, concessistis totius ministerii sui facultatem, nunc nobis cum Deo miserante ad principalem reductus estis dignitatem, per litteras scribere quidquid ei mandaturi sumus non dedignemini. Gaudeat per longum sanctitas uestra memor nostri.



EPISTOLA LXXXI. ANSELMI AD HUGONEM COMITEM.

ANSELMUS archiepiscopus, domino et amico carissimo HUGONI comiti, salutem et benedictionem Dei et suam.

Lator presentium, monachus Cluniacensis, queritur quod uos cepistis et in captione tenetis quemdam monachum Cluniacensem, et alium nouiter monachum factum, atque defunctum, ab hominibus uestris sublatum, et ubi eis placuit esse sepultum. Hec si ita se habent, multum doleo inde propter uos, quia ualde aliter facta sunt quam uos deceat. Unde mando, precor et consulo uobis, sicut amico, quatenus monachum quem tenetis, reddere non moremini; et quia eum cepistis, offeratis uos ad  rectitudinem inde faciendam. Honor enim uester est ut hoc faciatis. Postea uero si aliquid habetis super monachum istum, clamorem inde facite, et fiet uobis inde quod fieri iuste debet. De mortuo quoque consulo ut similiter uos ad rectum offeratis, et sicubi iustius esse debet. Familiariter autem dico uobis, sicut homini cuius honorem et utilitatem multum amo, quia si non feceritis quod dico, inde blasphemabimini; et ego etiam si non fecero quod ecclesiastica disciplina precipit inde fieri, a multis blasphemabor. Saluto uxorem uestram filiam carissimam meam.



447 EPISTOLA LXXXII ANSELMI AD HENRICUM REGEM ANGLORUM.

HENRICO gratia Dei glorioso regi Anglorum et duci Northmannorum, ANSELMUS archiepiscopus, fidele seruitium cum fidelibus orationihus, et semper ad maiora et meliora crescere, et nunquam decrescere.

Gaudeo et gratias ago, quanto effectu possum, Deo, a quo bona cuncta procedunt, pro uestra prosperitate et pro uestris successibus. Gaudeo etiam et gratias ago ex intimo corde, quia, cum prosperitate terrena, sic cor uestrum sua gratia illuminat, ut nichil in beneficiis eius et profectu uestro, uobis aut humanis uiribus, sed totum eius misericordie imputetis, et quia pacem et libertatem Ecclesie, quantum in uobis est, promittitis, in quo multum precor et consulo, sicut fidelis uester, ut perseueretis,  quia in hoc erit robur sublimitatis uestre. Oro autem ore et corde, quantum ualet mens mea, et per me et per alios Deum omnipotentem, quatenus in misericordia gratie sue quam uobis cepit impendere, indesinenter persistat, ut de terrena exaltatione post hanc uitam, ad celeste regnum et gloriam eternam uos perducat. Amen.





EPISTOLA LXXXIII PASCHALIS II PAPAE AD ANSELMUM.

PASCHALIS, seruus seruorum Dei, uenerabili fratri ANSELMO Cantuariensi archiepiscopo, salutem et apostolicam benedictionem.

Omnipotenti Deo gratias agimus quia tuis plurimis laboribus in Anglica Ecclesia fugatis tenebris antiquum lumen refulsit. uigilandum tamen est ne in  Dominico agro super bonum semen inimicus zizaniam proiiciat, atque praua radix prauum uirgultum producat. Audiuimus denique quod quidam comes Robertus, qui ab Anglico rege in captione tenetur, sub prohibitione consanguinitatis uxorem duxerit, quam eius propinqui prefato comiti remiserunt. Unde mandamus dilectioni tue, ut eumdem comitem conuenias, et si hec uera esse repereris, adhibitis idoneis testibus ita sapienter disponas, ut utrique a peccatis liberati, libere Deo famulari ualeant. Oret pro nobis dilectio uestra.



EPISTOLA LXXXIu. ANSELMI AD HENRICUM REGEM ANGLORUM.

HENRICO carissimo suo domino, Dei gratia regi Anglorum, ANSELMUS archiepiscopus, fidele seruitium  cum orationibus.

Gratias ago Deo pro bona uoluntate, quam uobis dedit, et uobis qui eam seruare studetis. Querit consilium celsitudo uestra quid sibi faciendum sit de hoc quia pacta est filiam suam dare Guillelmo de uuarenne; cum ipse et filia uestra ex una parte sint cognati in quarta generatione, et ex altera in sexta. Scitote absque dubio quia nullum pactum seruari debet contra legem Christianitatis. Illi autem, si ita propinqui sunt, nullo modo legitime copulari possunt, neque sine damnatione animarum suarum, neque sine magno peccato eorum qui hoc ut fiat procurabunt. Precor igitur et consulo uobis ex parte Dei sicut carissimo domino, ut nullatenus uos huic peccato misceatis, neque filiam uestram eidem Guillelmo  contra legem et uoluntatem Dei tradatis. Omnipotens Deus dirigat uos et omnes actus uestros in beneplacito suo.





EPISTOLA LXXXu. MURIARDACHI REGIS HIBERNIAE AD ANSELMUM.

MURIARDACHUS rex Hibernie, ANSELMO Anglorum archipresuli, salutem, et fidele seruitium.

Quam magnas uobis grates, domine, referre debeo, quia sicut mihi relatum est, memoriam mei peccatoris in continuis uestris peragis orationibus, sed et genero meo Ernulfo auxilio et interuentione, quantum fuerat dignitati uestre fas, succurristi. Scias tu quoque me uobis in iis que mandaueris famulaturum. uale.





EPISTOLA LXXXuI. GISLEBERTI LUNICENSIS AD ANSELMUM.

ANSELMO Dei gratia Anglorum archipresuli, GISLEBERTUS Dei quoque misericordia Lunicensis episcopus, fidele seruitium et orationes.

Audiens, Pater, certaminis uestri laborem, et laboris uictoriam, subditas esse uidelicet indomitas Northmannorum mentes regularibus sanctorum Patrum decretis, ut regulariter fiat abbatum et presulum electio et consecratio, immensas diuine clementie refero gratias, et quas possum Deo preces effundo, ut perseuerantiam uobis et tanti laboris premium largiatur. Munusculum paupertatis mee et deuotionis transmitto uiginti quinque margaretulas inter optimas et uiliores, et rogo ne sitis immemor  mei in orationibus uestris in quibus post diuinam largitatem confido. Amen.



EPISTOLA LXXXuII. ANSELMI AD IOTSERANNUM ARCHIEPISCOPUM LUGDUNENSEM.

IOTSERANNO domino, atque cum dilectione reuerendo, et cum reuerentia diligendo archiepiscopo Lugdunensi, ANSELMUS Ecclesie Cantuariensis seruus, salutem cum orationibus et seruitio.

Quod uera caritas uestra congratulatur nobis, quia Deus qui non derelinquit sperantes in se, pro diebus quibus nos humiliauit sua nos consolatione letificauit, gratias agimus, et quia uos congaudere sentimus, magis gaudemus. Quoniam autem multis et immensis tribulationibus, ab iis a quibus auxilium  et consolationem in necessitatibus sperabatis uestra pulsatur reuerentia, compatimur et condolemus. Sed hoc consolatur nos quia confidimus in Deo quod nullo fluminum, nullo uentorum impulsu uestra concutietur constantia, et quia Deus qui superbis resistit, humilibus autem dat gratiam , superbiam malignantium franget, et auctoritatis uestre pedibus substernet, et cum uirtus uestra probata fuerit, accipiet coronam uite repromissam. Qualiter autem nostrum esse sit, quod uestra benignitas nosse desiderat, melius per legatos uestros, quam per epistolam poteritis cognoscere.



448 EPISTOLA LXXXuIII. ANSELMI AD THOMAM EBORACENSEM ARCHIEPISCOPUM.

ANSELMUS archiepiscopus Cantuariensis, amico suo THOMAE electo archiepiscopo Eboracensi, salutem.

Mandastis mihi in litteris uestris quod termino a me uobis constituto, Deo auxiliante, Cantuarie eritis si opportune poteritis, suscepturus et facturus quod debebitis : rogastis quoque ut, si id efficere non ualetis, concederem quatenus id mihi decem diebus ante renuntiare possetis. Sed Guillelmus clericus nuntius uester precatus est me ex uestra parte, quatenus ego ipsum terminum aduentus uestri aliquantulum extenderem, ut ad nos opportunius possetis uenire. Quod et ego causa uestri amoris et opportunitatis libenter facio. Ne itaque opus sit uos mihi quidquam ante de uestro aduentu renuntiare, submoneo  uos ut die Dominico, qui erit quinto Kalend. Octob. Cantuarie sitis ad faciendum quod facere debetis, et ad suscipiendam consecrationem uestram. Preterea quod dicitis in litteris uestris, uos pecuniam querere ut Romam mittatis pro pallio Ecclesie uestre, non concedo. Et puto quia id frustra faceretis, quoniam nullus debet habere pallium, antequam sit consecratus. Litteras quas requiritis in testimonium persone et electionis uestre, cum mihi locutus fueritis, et ostenderitis cui eas dirigere debeo, libenter faciam pro uobis, sicut pro amico facere debeo.



EPISTOLA LXXXIX. ANSELMI AD GUILLELMUM ROTHOMAGENSEM ARCHIEPISCOPUM.

Domino et Patri reuerendo archiepiscopo Rothomagensi GUILLELMO, ANSELMUS, seruus Ecclesie Cantuariensis, salutem, et fideles orationes cum seruitio.

Mandastis mihi in litteris uestris quia Guillelmus camerarius et uxor eius dicunt me sibi dixisse quod ipsi possent eleemosynis redimere peccatum suum, illud scilicet quia ipse Guillelmus in uxorem habet eam que fuit cognati sui. Quod sciat sanctitas uestra me nunquam eis dixisse, sed potius dico quia neuter illorum, si in hoc peccato mortuus fuerit, uidebit gloriam Dei. ualete.



EPISTOLA XC. ANSELMI AD ARCHIEPISCOPUM LINDONENSEM.

ANSELMUS archiepiscopus Cantuarie, reuerendo  Lundonis  Ecclesie archiepiscopo, at sero, salutem et ueram amicitiam in Christo.

Quod me rogastis de domno Alberico cardinali Romane Ecclesie libenter feci, tum propter honorem Romane Ecclesie, tum propter uestrum, pro quo libenter facere uolo, si quid quod placeat sanctitati uestre intellexero. Gratias agimus Deo qui in regno Danorum uestram religiosam prudentiam, et prudentem religionem ad archiepiscopatum sublimauit. Confidimus enim quia, gratia Dei cooperante, ea que corrigenda sunt corrigetis, et que edificanda edificabitis, et que nutrienda nutrietis. Audiuimus namque a prefato cardinali multa bona de uobis; unde istam habemus fiduciam, et oramus ut Deus, qui hoc incepit in uobis, ad bonum effectum  uestram semper perducat uoluntatem. Rogo sanctitatem uestram quatenus regnum illud uestro sancto studio emundetis ab apostatis, ut nullus alienigena ibi recipiat aliquem ecclesiasticum ordinem, quia illi qui ab episcopis suis repelluntur, illuc pergunt et exitiabiliter ad diuersos ordines sacrantur. ualete, et orate pro me.



EPISTOLA XCI. ANSELMI AD ADAM COMITISSAM.

Domine et matri in Deo carissime ADAE, uenerabili comitisse, ANSELMUS, seruus Ecclesie Cantuariensis, quod melius, quod dulcius, quod affectuosius potest secundum Deum.

Cum uestre uolo scribere celsitudini, utique nequeo  inuenire uerba quibus affctum, quem seruat semper cor meum coram Deo de uobis, possim exprimere, nisi forte per hoc illum melius exprimo, quia me fateor exprimere non posse. Quippe cum mente peracto affectuosam dilectionem quam in uobis propter Deum erga me multis modis sum expertus, nichil in me possum cogitare quod ad eius retributionem, aut gratiarum actionem, secundum uoluntatem meam possit sufficere. Quoniam ergo melius nec scio nec ualeo, ad Deum me conuerto, et oro ut ipse dilectioni uestre suam pro me dilectionem que superat omnia merita hominum retribuat. Hoc quotidie facio, hoc quandiu uiuam Deo annuento facere non desistam. Nostis desiderium meum de uobis, quod utinam audiam antequam moriar per  gratiam Dei completum esse. uerum dico uobis quia letior exiret anima de corpore. Nostrum esse quod scire desideratis, lator presentium satis uobis poterit edicere. Spiritus sanctus sit semper custos et director cordis uestri et uite uestre. Amen.



EPISTOLA XCII. ANSELMI AD HACONEM COMITEM.

ANSELMUS gratia Dei, archiepiscopus Cantuariensis, HACONI comiti Orcadensium, salutem et benedictionem Dei.

Audio quia propter indigentiam doctorum, minus quam expedit, populus qui sub uestra potestate est, cognoscat et colat Christianam religionem. Sed gaudeo quia referente episcopo quem nunc per gratiam Dei habetis, didici quia prudentia uestra libenter  suscipit uerbum Dei, et consilium quod pertinet ad salutem. Hac igitur fiducia mitto strenuitati uestre litteras monitionis mee, quatenus se studiose committat predicationi et doctrine eiusdem episcopi; et quantum in uobis est studeatis ut populus uester hoc ipsum faciat. Nihil enim facere potestis unde magis remissionem peccatorum, et uite eterne gloriam adipisci ualeatis quam si populum uestrum ad cultum Christiane religionis monendo, et quibuscunque modis potestis uobis eum attrahitis. Quod efficaciter, Deo dante, implere poteritis, si, quemadmodum supra dixi uobis, uos deuote et sancta humilitate et pura uoluntate episcopo uestro subditis. Si uos consilio nostro et exhortationi, Deo inspirante, acquiescere  uolueritis, oro Deum omnipotentem ut ipsa uos et totum populum uestrum sua gratia dirigat et protegat, et suam benedictionem et absolutionem et orationes humilitatis mee ex corde uobis mando. Omnipotens Deus sic uos faciat uiuere in hoc seculo ut in futuro iungamini beato angelorum consortio. Amen.





449 EPISTOLA XCIII. HENRICI ANGLORUM REGIS AD ANSELMUM.

HENRICUS, gratia Dei rex Anglorum, ANSELMO Cantuariensi archiepiscopo, carissimo Patri suo, salutem et dilectionem.

Agnosce, Pater mi, quia ego gratia Dei sanus sum et incolumis, et omnia mea salubria incedunt et prospere. Quod autem de te ac salute tua per Aufridum  clericum tuum et per alios accepi, nec non de iis que circa te geruntur felicitate salutis et prosperitatis agitari, scito me congratulari non minimum. Nec uero conscientiam beneuolentie tue lateat, quomodo contigerit nobis de colloquio nostro inter me et Lodouicum Francie regem, scias quoniam ego, cum pleraque copia militum meorum, et ipse cum fortitudine sua undique collecta tenuimus colloquium. Ego autem studens rationi et equitati cum moderata humilitate, obseruata tamen regia austeritate, tantum equo et iusto acquieui, donec ipse fastu presumptuoso nimia ac superba mihi superquesiuit. Et, ita disponente Spiritus sancti gratia, collocutionem meam finiui, ut comitibus mihi existentibus ratione et iustitia recesserim. Ita etiam  ut ipsi quos ipse Lodouicus in conuentione nostra mihi hostagios ex parte sua posuit, parti cause mee assentiant, et causam meam tueantur, et causam Lodouici infirmant et reprobant. Propterea scias quoniam negotium quod inter me et imperatorem Romanorum tractabatur, gratia Dei ad honorem Dei et nostrum, et sancte Ecclesie et Christiani populi ad finem perduximus. De cetero, de iis que in Anglia sunt, et que ibi tractantur, uolo ut uoluntati tue pareant et consilio tuo disponantur. Quod etiam ego iusticiariis nostris feci cognitum. Filium meum et filiam tibi committo, ut paterna dilectione eos foueas, et de iis filiastino amore curam agas. Teste Ranulfo cancellario apud Rothomagum.



EPISTOLA XCIu. ANSELMI AD HENRICUM REGEM ANGLORUM.

Domino suo carissimo HENRICO, gratia Dei glorioso regi Anglorum, ANSELMUS archiepiscopus Cantuariensis, fidele seruitium cum orationibus, et benedictionem Dei et suam, quantum ualet.

Gratias ago omnipotenti Deo ex intimo cordis affectu pro cunctis prosperitatibus et successibus quos Deus per suam gratiam erga uos benigne dignatur operari, et oro eum ut semper celsitudinem uestram ad maiora et meliora faciat proficere, et per continuam terreni regni prosperitatem perducat ad celestis regni felicitatem. Gratias etiam ago dignationi uestre, que mihi, sicut fideli et uere dilectori suo, amicabiliter que circa se sunt, litteris  suis significauit, et cor meum de letitia sua et prosperitate letificauit. Quod autem mee cure atque dilectioni filium uestrum et filiam tam diligenter commendatis, et quod uoluntati mee regnum uestrum et negotia regni uestri committitis, quamuis in me non sit sapientia ad hoc sufficiens, tamen quia beneuolentiam uestram immensam, et gratiam erga me intelligo, quantum in me est, gratanter suscipio, et que mihi committitis, Dei per quem cuncta bene disponuntur, commendo dispositioni et auxilio. De electo Eboracensis Ecclesie archiepiscopo, quemadmodum se res habet, per domnum Baldeuuinum fidelem et dilectorem uestrum sublimitati uestre uiua uoce significo. Ad quam  rem uestrum auxilium et fortitudinem toto corde supplico, ut dignitatem Ecclesie Cantuariensis ab antecessoribus uestris seruatam, quam Deus tuitioni uestre commisit, et cuius honor uester est, minorari non permittatis. De me certe dico uobis quia potius paratus sum mori, ut eius dignitas integra seruetur, quam ut mea negligentia aliquatenus uioletur. Omnipotens Deus uos et uestra semper dirigat et protegat. Amen.



EPISTOLA XCu. ANSELMI AD PASCHALEM PAPAM.

PASCHALI summo pontifici, cum dilectione reuerendo, et cum reuerentia diligendo, ANSELMUS seruus Ecclesie Cantuariensis, debitam subiectionem cum orationum assiduitate.

 Quamuis non ex meritis meis, tamen quidam quia uident me in causis meis benignitatem uestram semper habere presentem, putant me apud celsitudinem uestram in iis que illam decent sicut fidelem seruum aliquid posse. Quapropter aliorum precibus coactus maiestati uestre supplicare presumo, ut latoris presentium causam audire dignetur; et de ea quod sapientie sue placebit, precipere. Omnipotens Deus in diuturna prosperitate sanctitatem uestram nobis conseruet. Amen.



EPISTOLA XCuI ANSELMI AD SAMSONEM WIGORNENSEM EPISCOPUM.

ANSELMUS archiepiscopus Cantuarie, SAMSONI episcopo Wigornensi, salutem.

uos scitis quid Ecclesia Eboracensis debeat Ecclesie  Cantuariensi, et quomodo illi subiecta debeat esse. Postquam ergo Thomas electus est archiepiscopus Eboracensis, debuit requirere consecrationem suam, et profiteri obedientiam quam debet archiepiscopus Eborace archiepiscopo et Ecclesie Cantuarie. Contempsit facere quod facere debuit. Ego tamen ex abundantia caritatis inuitaui eum bis per clericos nostros, et tertio per duos episcopos, ut ueniret ad matrem suam Cantuariensem Ecclesiam, et ad me cui ministerium eius commissum est, et faceret et susciperet quod deberet. Qui quod debuit facere neglexit, et respondit se misisse nuntios suos Romam, et in Northmanniam; qui cum redirent, faceret quod consilio suorum acciperet. Quod responsum  in hoc negotio intelligimus non esse susceptibile. Mando ergo uobis sicut amico et professo Ecclesie nostre, ut contra hanc iniuriam, que non est tantum super me, sed super omnes episcopos et ccclesias archiepiscopatus et primatus nostri, super regnum etiam Anglie, sitis mihi in auxilium ad comprimendam tam intolerabilem presumptionem. Certa utique sit uestra reuerentia quia nichil quod facere possim, aut apud Deum aut apud homines dimittam, ut hec eius inordinata presumptio annichiletur. Meminisse deberet quia ordines maiores quos habet in archiepiscopatu meo, et sacerdotium mea iussione suscepit, et meo fauore eius electio facta fuit. Quapropter si recte consideraret, non se deberet tam inordinate contra me,  imo super me erigere; de hac re uestrum exigo consilium. Et quoniam duos episcopos Rofensem et Tedfordiensem consilio aliorum episcoporum, ad quos pertinet hec iniuria, mittam in proximo 450 ad dominum nostrum regem, ex mea parte et eorum, eius postulare auxilium, ad faciendum quod de hac re canonice debeo et uolo facere; mandate eisdem episcopis, ut ex uestra parte sicut aliorum episcoporum legationem suam exsequantur. ualete.





EPISTOLA XCuII. SAMSONIS WIGORNIENSIS ECCLESIAE SACERDOTIS AD ANSELMUM.

Domino suo et Patri carissimo ANSELMO, uenerabili Cantuariensi archiepiscopo, SAMSON Wigorniensis  Ecclesie sacerdos, salutem, et seruitium, et orationes fideles.

Mandastis mihi, domine, et sicut professum Ecclesie uestre et uestrum submonuistis, quatenus de negotio quod est inter uos et Thomam Eboracensis Ecclesie electum, in auxilio uobis et Ecclesie uestre, scilicet Cantuariensi, existerem. Unde precor excellentiam uestram, ne de me dubitetis quod professionem, quam feci et adhuc facio, et per omnia retinere uolo, in aliquo uel propter aliquem fraudare uelim. Existimo enim quod nullum in causa uestra habebitis fideliorem, et pro posse meo plus deuotum adiutorem. De consilio autem quod a me quesistis, si scirem ueraciter quid uobis et nobis magis expediret, dicere non differrem.  Hoc tantum dico quia mihi uidetur indignum esse pro hac causa uos nimis irasci. Cum enim tot episcopos, tot abbates, tot optimates uiros habemus testes, facile mihi uidetur tam parue uel nullius auctoritatis clericos posse refutari. Illorum enim est talis controuersia, quorum, mihi uidetur, non est graue presumptiuam annichilare audaciam. De ipso uero electo, ut credidi et credo, et sibi credi oportet, ueraciter affirmo quia erga uos non habeat animum nisi bonum, et in quantum uixeritis, uobis et Ecclesie uestre per omnia deuotissime subiectum. Illud autem placet mihi quia fecistis quod facere debuistis, ex bona uoluntate suadendo, et ex auctoritate debita precipiendo, quia si in dilatione  consecrationis est peccatum, alterius quam uestrum.



EPISTOLA XCuIII. ANSELMI AD ELIAM COMITEM.

ANSELMUS seruus Ecclesie Cantuariensis, domino et amico, et in Deo dilectissimo ELIAE comiti, salutem, et gratia Dei semper dirigi et protegi.

Gaudeo et gratias ago Deo omnipotenti a quo est omne bonum, qui cor uestrum bona uoluntate et sancta intentione ita impleuit ut studiosissime queratis consilium, qua uia et qua uita securius et efficacius possitis peruenire ad regnum celorum et ad beatam societatem angelorum. Quod quoniam a me queritis, mando illud uobis per dilectum fratrem Hardum amicum et familiarem uestrum, sicut melius  possum intelligere; quemadmodum per eius uiuam uocem poteritis aperte cognoscere. Absolutionem nostram, quam per eumdem fratrem, sicut ipse mihi retulit, a me petitis, et corde, et ore, et scriptura dilectioni uestre mitto, et quotidie pro uobis oro. Omnipotens Deus sanctum desiderium uestrum magis ac magis accendat, et ad beatum effectum perducat. Amen.



EPISTOLA XCIX. ANSELMI AD ROBERTUM COMITEM.

ANSELMUS archiepiscopus Cantuarie, domino et amico suo carissimo ROBERTO comiti de Mellento, salutem et benedictionem Dei et suam, quantum potest.

 De causa que est inter me et Thomam electum Eboracensem, mando uobis et precor, sicut uerum amicum et filium matris Ecclesie Cantuariensis, et consulo, sicut fideli Christiano, et fideliter amanti honorem et dignitatem regis et totius regni Anglie, quatenus diligentissime et studiosissime consideretis pondus tanti mali quod ipse Thomas facere conatur, et omnibus uiribus sicut iniuriam et ignominiam, et regis et totius regni Anglie, et matris uestre Ecclesie, et archiepiscoporum Cantuarie, intentionem eius reprimatis. De me utique in spe auxilii Dei affirmo, quia nunquam per me erit, et si scirem me cras moriturum antequam ista eius calumnia exstincta esset, ponerem super eum sententiam quanto grauiorem me posse intelligerem.  De hoc autem certa sit uestra dilectio quia nullus hanc eius presumptionem ullo modo manu tenere potest, sine suo magno peccato et sine ira Dei. Spiritus sanctus dirigat cor uestrum in ueritate. Amen.



EPISTOLA C. ANSELMI AD RODULFUM CICESTRENSEM EPISCOPUM.

ANSELMUS, archiepiscopus cantuarie. RODULFO episcopo Cicestrensi, salutem.

Audiui quod archidiaconus uester accepit homines meos quasi pro forisfactura fracte festiuitatis, et de iis plegios accepit, nec ante eos uoluit dimittere quam plegios haberet; quod nec sibi nec alicui persone licet super homines meos. Unde  mando uobis ut idem plegii uocentur quieti, et de archidiacono mihi iustitiam facite, qui talia presumpsit super homines meos. Quod autem mihi mandastis ut castigarem homines nostros, ne alii accipiant malum exemplum ab eis, grates refero, et quod inde facere debuero. Deo annuente faciam. ualete.



EPISTOLA CI. ANSELMI AD R. EPISCOPUM.

ANSELMUS, archiepiscopus Cantuariensis, dilecto amico suo reuerendo episcopo R., salutem.

Mando et precipio uobis per sanctam obedientiam quam Ecclesie Cantuariensi et mihi debetis, ut scilicet quod in subiectis litteris quas Thome electo Ecclesie Eboracensi destinari scriptum  est, uos erga ipsum Thomam amodo teneatis.





451 EPISTOLA CII. CUIUSDAM AD ANSELMUM


ANSELMO Cantuariensis Ecclesie archiepiscopo, quidam Dominice crucis seruus et minister Pratellini cenobii, cursu infatigabili stadium paterne peregrinationis tanquam militi summi Regis feliciter consummare.

Quamuis, Pater uenerande et inter membra Christi tanquam amator et cultor ueritatis plurimum diligende, crebras simultates et impugnationes hominum facinorosorum, item aculeos malignorum spirituum intrinsecus plerumque sustineam, tamen onus obedientie quam imponis mihi leuissimum et actu  quidem et sincera deuotione qua te diligo prorsus estimo. Quippe nichil difficile reperitur quod cuilibet igne amoris exestuanti facile non uideatur. Igitur in librum Geneseos iam enucleatis a me mysteriis, quatuor qui restant tua iussione aggressurus et dextera Domini mei Iesu Christi calamum meum regente explanaturus, admodum tuis orationibus indigeo, ut is qui claudit et nemo aperit, aperit et nemo claudit , mihi librum signatum aperiat, cuius historiam quam beatus Augustinus iuxta litteram usque ad exitum primi parentis de paradiso multifariam prosecutus est intactam dimitto. Etenim arrogantie deputari posset intolerabili, si manum meam superponere presumerem eiusdem manui. At ubi uentum fuerit ad locum ubi senaria  distributione forme uisibilium rerum consummantur, tentabo, prout diuina sapientia mihi adfuerit, litteram huius libri secundum triplicem intellectum aliquando tractare. Ceterum Dominus inopiam mee scientie nouit, cui non ficte loquitur testimonium mee conscientie uel intentionis, quia nec presumo uiribus meis, nec ad plausum mortalium, nec ad fructum transitorie remunerationis operam impendo, ad explanandum perplexa mysteria Mosaice legis. In cuius siquidem amabili contubernio et contubernali amore ferme iam sunt transacti uiginti et octo anni, totum me retrusi. In cuius nimirum mandatis prosequendis dum desudo, ualde requiesco. Cumque ab illius amplexibus importunitate negotiorum  mundanorum preualente frequenter auellor, non modicum laborem incurro. Ne hoc quidem mirum, quia apud illam panis uite et intellectus atque potus inueniuntur. Panis per quem amisse uires mentis imbecille in uigorem pristinum reparantur. Potus, per quem sitis mundanarum concupiscentiarum exstinguitur, et postmodum suauissimo feruore ad rimanda illius secreta uehementer is qui inde potat accenditur. Iam demum gratia Dei precedente ad uerba libri ueniamus, et uirtute obedientie suppeditante quid gerant mysterii, prout Dominus nobis dederit, diligenter uestigare satagamus.



EPISTOLA CIII. ANSELMI AD LANFRANCUM


Ei opus suum, quod Monologium inscribitur, corrigendum uel approbandum mittit.

Reuerendo et amando domino suo et Patri et doctori, Cantuarie archiepiscopo Anglorum primati, matri Ecclesie catholice, fidei utilitatisque merito multum amplectendo LANFRANCO, frater ANSELMUS Beccensis, uita peccator, habitu monachus.

Quoniam agenda sunt omnia consilio, sed non omni consilio, sicut scriptum est : Omnia fac cum consilio ; et : Consiliarius tuus sit unus de mille ; unum quem scitis, non de mille, sed de omnibus mortalibus elegi, quem pre omnibus haberem consultorem in dubiis, doctorem  in ignorantiis [al., ignoratis], in excessibus correctorem, in recte actis approbatorem. Quo quamuis secundum uotum uti non possim, decreui tamen uti, quantum possum. Quamuis enim ualde multi sint preter prudentiam uestram, de quorum multum proficere imperitus possim peritia [al. presentia], et quorum subiacere censure me mea cogat imperitia, nullum tamen eorum noui, cuius me doctrine iudicioue tam confidenter tamque libenter, quam uestro subiiciam et qui mihi tam paterno affectu se, si res indiget, exhibeat, aut, si res exigit, congaudeat. Quare quoniam quidquid de paterno uestro mihi pectore impenditur, et sapientia est exquisitum, et auctoritate roboratum, et dilectione conditum, cum aliquid inde haurio, id me sua et dulcedine  delectat, et securitate satiat. Sed quoniam hec ipsa scienti loquor, his omissis, cur eorum meminerim expediam. Quidam fratres, serui uestri, et conserui mei me sepe multumque rogantes, tandem cegerunt ut acquiescerem illis quedam scribere, sicut in eiusdem scripture prefatiuncula considerare poteritis. De quo opusculo hoc preter spem [al. prout sepe] euenit, ut non solum illi, quibus instantibus editum est, sed et plures alii illud uelint non solum legere, sed etiam transcribere. Dubitans igitur utrum illud uolentibus denegare debeam, aut concedere, ne me aut inuidum putantes oderint, aut stultum agnoscentes derideant, ad singularem meum recurro consiliarium et scripturam ipsam examinandam uestro mitto iudicio, ut eius auctoritate aut  inepta a conspectu prohibeatur, aut correcta uolentibus prebeatur.



EPISTOLA CIu. ANSELMI AD BERNARDUM EIUSQUE MONACHOS.

ANSELMUS, Dei gratia archiepiscopus, Domino priori BERNARDO, et aliis fratribus in cenobio Sancti Albani conuersantibus, salutem et benedictionem.

Fratres a uestra dilectione ad me directi retulerunt mihi quamdam dubitationem inter uos ortam esse cum aliqua dissentione, inde quia in catholicorum  Patrum scriptis aliquando inuenitis Deum et hominem in Christo conuenire in unam substantiam, aliquando duas substantias, diuinam scilicet et humanam unam esse personam in Christo; uidetur enim repugnare quod et una substantia sit humana et diuina natura, sicuti esse, una persona et due substantie sint in eadem persona, sed si bene intelligatur quomodo 452 dicant unam esse substantiam plures naturas in Christo, aut plures substantias unam personam, nichil ibi repugnans cognoscetur esse. Deum enim unum credimus et confitemur esse Patrem et Filium et Spiritum sanctum. Cum ergo dicimus Deum, non nisi unum dicimus et intelligimus. Cum uero dicimus Patrem et Filium et Spiritum sanctum, plures dicimus et credimus; sed  de Deo habemus auctoritatem, quia debemus dicere Deum unum singulariter et non plures, quemadmodum scriptum est : Audi, Isrel, Dominus Deus tuus Deus unus est . De illis uero tribus, Patre scilicet, Filio et Spiritu sancto, non inuenimus in propheta, aut apostolo, aut euangelista, ut uno nomine nominent eos pluraliter, quo significent illam pluralitatem quam in illis intelligimus; nusquam enim dicunt tres personas eos esse, aut tres substantias, aut tres omnipotentes, aut aliquid huiusmodi. Hac necessitate Patres catholici quando loquebantur de illis tribus, elegerunt omnia quibus illos tres nominare possent pluraliter. Greci quidem nomen substantie, Latini uero nomen persone; sed ut omnino quod nos ibi intelligimus per personam,  hoc ipsi et non aliud intelligant per substantiam. Sicut ergo nos dicimus in Deo unam substantiam esse tres personas, ita illi dicunt unam personam esse tres substantias, nichil a nobis diuerse intelligentes aut credentes. Quoniam enim non habeant nomina quibus proprie illos tres significarent ut iam dixi, ut Greci dicerent esse tres substantias, nos uero tres personas, dederunt in Deo duobus nominibus illam significationem, quam in illis pluribus intelligebant, nec suo nomine proferre poterant. Sicut igitur nos dicimus quia alia est persona Patris, alia Filii, alia Spiritus sancti, et in eo quidem quod alius est Filius Dei a Patre, non est alius a Filio uirginis, sed idem ipse idem est, alia persona est a Patre, et non alia a Filio uirginis, sed  eadem persona : ita Greci dicunt quia uerbum, id est Filius Dei, alia substantia est a Patre, et non alia ab homine assumpto. Quando ergo inuenimus in catholicorum Patrum scriptis plures naturas esse, unam substantiam in Christo, et quando inuenimus plures substantias esse, unam personam non eumdem sensum in nomine substantie accipimus; sed cum dicimus unam substantiam, id ipsum intelligimus quod per nomen persone. Cum uero dicimus plures esse substantias in eo, personam unam, hoc significamus per nomen substantie quod per nomen  nature. Hac igitur consideratione, qua una est fides Grecorum et Latinorum, aliquando nominant personam. quamuis hoc raro Latini faciant. Quod autem Greci dicant in Domino unam personam, tres substantias, testatur beatus Augustinus in libro De Trinitate. Hec uobis, fratres, petentibus, secundum quod intellexi questionem inter uos uersari sufficienter puto me respondisse, quamuis dici possint plura de Trinitate et pluralitate, quomodo uerbum unum sit cum Patre et non unus, et cum homine assumpto unus et non unum. ualete



EPISTOLA Cu. ANSELMI AD ABBATISSAM F. EIUSQUE CONGREGATIONEM.

ANSELMUS Dei dispositione uocatus archiepiscopus,  domine et matri reuerende abbatisse F. et sancte congregationi illi commisse in sanctitate semper proficere, et ad beatitudinem [al. semper] pertingere.

Quamuis uestrum sanctum studium mea monitione non egeat, cogit me tum [al. tamen] dilectio quam erga uos habeo et officium meum, ut uobis ad [al., aliquid] exhortando scribam. Considerate incessanter, filie et sorores mee dilectissime, quod in celum proposuistis et iam incepistis ascendere, ut ibi regnetis, et regnando gaudeatis cum Domino et amico uestro Iesu Christo, qui ibi uos exspectat et exspectando assidue inuitat. Quippe quandiu homo uiuit, aut ascendit in celum bene uiuendo, aut descendit in infernum male uiuendo. Si ergo ad illud proposuistis  et uultis pertingere, necesse est uos sanctis actionibus [al. accusationibus] illuc quasi quibusdam passibus proficere. Diligenter ergo uite uestre cursum discutite, ut [al. omit.] non solum in operibus, sed etiam in uerbis, nec solum in his, sed et in omnibus cogitationibus, ne forte cum in omnibus his semper debeatis sursum tendere [al. ascendere], aliud ibi inueniatur quod est magis descendere. Quod si bene uultis custodire, expedit ut semper uidere [al. omit.] cogitetis [al. illud] quod uerissime scriptum est : Qui modica spernit paulatim decidit , qui paulatim decidit non proficit sed deficit, et qui deficit non ascendit, sed descendit. Hoc ergo curate sollicite, ut nichil tam paruum sit quod de ordine uestro ubi uos Deus posuit negligere uelitis et sic sanctis passibus in  celum, quod utinam Deo adiuuante fiat, ascendetis. Quod ut per me [al. oro ut pro me] oretis, et tanto attentius, quanto scitis me de dilectione uestra confidere, quoniam nunquam cognoui me magis quam nunc orationibus indigere.



EPISTOLA CuI. AD GISLEBERTUM.

De sacramento altaris 

Domino G. [Gisleberto] abbati, olim carissimo filio, nunc Deo propitio uenerabili Patri, frater A. [Anselmus  ].

De corpore et sanguine Domini iussisti, uenerande,  etc. Exstat sub nomine Anastasii eremite recusa Patrologie tom. CXLIX, col. 433.





453 EPISTOLA CuII. *

Sanctus Anselmus, Cantuariensis archiepiscopus, De corpore et sanguine Domini 

Nota quod tota humana natura in anima et corpore erat corrupta, oportuit ut Deus qui ueniebat utrumque liberare, utrique uniretur ; ut anima hominis per animam Christi, et corpus per corpus Christi competenter redimeretur. Ideo etiam in altari ad utrumque representandum panem et uinum apponimus, ut per panem corpus factum, et digne a nobis acceptum nostrum corpus corpori Christi in immortalitate et in impassibilitate conformandum credamus quandoque, et similiter uinum in sanginem  conuersum et a nobis acceptum, animas nostras anime Christi credamus conformes fieri, et presenti quodammodo dum a peccatis, prout possumus, abstinemus, et maxime in dissolutione anime et corporis cum in beatitudine, in qua ipsa Christi anima est, anime nostre constituentur. Et cum anima Christi per aliquid corporeum representanda esset, nichil inuentum est in omnibus corporalibus rebus per quod uicinius representaretur quam per sanguinem qui sedes est anime. Non tamen intelligendum est quod in sanguinis acceptione solam animam non etiam corpus, uel in acceptione corporis solum corpus, non etiam animam suscipiamus, sed in acceptione sanguinis totum Christum Deum et hominem, et in acceptione corporis similiter totum accipiamus.  Et quamuis separatim corpus, separatim sanguinem; non tamen bis sed semel Christum accipimus immortalem et impassibilem. Sed iste mos separatim accipiendi inde in Ecclesia inoleuit quod Christus in cena cum discipulis separatim dedit, ut per hoc intelligerent se anime et corpori Christi debere conformari. Aqua cum uino in sacramento ideo apponitur, ut aqua que cum sanguine de latere Christi fluxit representaretur, que aqua significat baptismum in quo populus per effusionem sanguinis innouatur Quare autem corpus Christi cum sit inuiolabile et incorruptibile, qua ratione hoc esse potest ut dentibus atteratur et etiam a soricibus corrodatur. Sed secundum diffinitiones sanctorum Patrum est intelligendum  panem super altare positum per illa solemnia uerba in corpus Christi mutari, nec remanere substantiam panis et uini, speciem tamen intelligendum est remanere, formam scilicet, colorem et saporem : secundum speciem remanentem quedam ibi fiunt que nullomodo secundum hoc quod est possunt fieri, scilicet quod atteritur, quod uno loco concluditur, et a soricibus roditur et in uentrem traiicitur. Ideo autem quod non est apparet, et quod est celatur, quia si quod est uideretur, animus humanus abhorreret. Secundum uero speciem potest accipi equaliter a fideli et ab infideli. Fideles tamen alio singulari modo accipiunt, scilicet cum sint conformes Christo per innocentiam, et per assumptionem corporis et sanguinis Deo conformes efficiuntur, et in presenti  uirtutes eorum augmentantur, et liberum arbitrium confortatur, et in futuro, maxime dum immortalitate et impassibilitate, sicut et ipse, induentur. Ad quam conformitatem recipiendam illa acceptio Dominici corporis multoties celebratur. Quo modo accipiendi infideles omnes omnino carent. Non tamen negandum quod ipsi mali ueram substantiam corporis Christi accipiunt : quod quidam abhorrent propter eorum immunditiam, et corporis Christi dignitatem. Sed illa res tam digna est per se ut nec propter dignum locum dignior sit uel mundior, nec ab immundo uase aliquid trahat immunditie, ut Augustinus testatur in libro quarto De baptismo, De corpore Domini indigne sumpto, sicut Iudas cui buccellam panis tradidit Dominus, non malum accipiendo,  sed male accipiendo, locum in se diabolo prebuit; sic indigne quisque sumens Dominicum sacramentum, non efficit ut quia ipse sumens malu: est, malum sit sacramentum, aut quia non salutem accipit, nichil accipiat. Corpus enim et sanguis Domini nichilominus erat in illis quibus dicebat Apostolus : Qui manducat indigne, iudicium sibi manducat et bibit . Non est querendum quid fiat de corpore; Deus enim conficit sicut scit, nec dubitare debet aliquis quomodo panis in uerum corpus Christi conuertatur, ita ut panis substantia 454 non remaneat, cum multa alia non minus miracula uideamus quia hominem substantialiter in lapidem, ut uxorem Lot, uel etiam in paruo artificio hominis fenum in  uitrum. Iterum si homo sue mutationis artificio potest ita aliquid dissimulare, ut aliud uideatur ab illo quod sit, multo magis Deus potest hoc efficere, ut cum corpus suum sit panis, uideatur hec immolatio corporis, ut Augustinus testatur, quotidie uertitur, licet Christus semel passus sit, quia quotidie peccamus, sine quibus peccatis mortalis infirmitas uiuere non potest; et ideo quia quotidie labuntur, Christus quotidie mystice pro nobis immolatur. Intra catholicam Ecclesiam in mysterio corporis Christi nichil a malo minus accipitur, nec a bono sacerdote maius, quia non in merito consecrantis, sed in uerbo efficitur Creatoris et in uirtute Spiritus sancti; si enim esset in merito sacerdotis, nequaquam ad Christum  pertineret. Nunc autem sicut ipse est qui baptizat, ita ipse est qui per Spiritum sanctum hunc panem in suam carnem et uinum faciat transfundi in sanguinem.





EPISTOLA CuIII. GISLEBERTI ABBATIS AD ANSELMUM.

Reuerendo Patri et domino ANSELMO sancte Cantuariensis Ecclesie archiepiscopo, seruus et filius suus, frater GISLEBERTUS, West-Monasterii cenobii curator et seruus, prosperam in hac uita diuturnitatem, et beatam in futura eternitatem.

Paternitati tue, etc. Est loco Prologi ad Gisleberti abbatis Westmonasteriensis Dialogum contra Iudeos. ---uide in Gisleberto, infra, ad an. 1117.


Sequentes epistolas hic reuocamus ex appendicibus editionis anni1721.



EPISTOLA CIX. ANSELMI AD RICARDUM MONACHUM.

Richardum Beccensem monachum hortatur ut indiscretis corporis sui uexationibus obedientium anteponat.

ANSELMUS gratia Dei archiepiscopus, fratri et filio carissimo RICARDO monacho Beccensi, salutem et benedictionem Dei.

Cum scias quia multum te diligo, non deberes toties tibi datum consilium et preceptum meum contemnere, et contemnendo me et abbatem cui te commisi contristare. Toties enim te monui, et consului et precepi ut indiscretas abstinentias et uexationes corporis tui secundum ordinationem prefati abbatis temperares, toties promisisti quia in hac re mee et illius uoluntati penitus obedires, et adhuc  pertinaciter tue proprie uoluntati adheres. Timeo ne dum uis habere premium, seu potius famam aut inanem intra cor tuum gloriam abstinentis, incurras potius penam inobedientis. Certe sicut maiorem coronam meretur simplex obedientia quam preter communem usum escarum abstinentia, ita grauius ille punitur a quo illa contemnitur quam a quo ista deseritur. Sine huiusmodi enim abstinentia potest obedientia hominem saluare; sine obedientia uero talis abstinentia non ualet nisi damnare. Acquiesce igitur, acquiesce, et totum te prelati tui dispositioni committe, si mihi uis obedire, si mihi uis placere, si dilectionem meam erga te uis seruare, si tuam erga me uis probare, si me deinceps non uis contristare, et abbatem sub quo es, et fratres inter  quos uiuis tua indiscretione grauare. Nimis enim patet quia corpus tuum et natura tua nequit tolerare quod indiscretio tua presumit. Omnipotens Dominus deducat te in uia sua, et in ueritate sua. Amen.



EPISTOLA CX. ANSELMI AD ROBERTUM, SEYT, EDIT.

Hortatur ad obseruantiam in minimis, et ut angelos sibi semper astantes cogitent, eorumque conuersationem imitentur.

ANSELMUS archiepiscopus, ROBERTO, SEYT, EDIT, karissimis suis filiis, salutem et benedictionem Dei, quantum potest.

 Utinam cognosceretis quanto gaudio cor meum repleuerit dilectus filius meus Willelmus, de uestra  inuicem sancta dilectione, de religiosa conuersatione, de celesti proposito, et spirituali intentione. Quamuis enim multis curis et tribulationibus prementibus me sentiam a spiritali feruore tepere, tamen magna cordi meo generatur letitia, cum audio alios in amore Dei feruere. Et quoniam ad officium mihi iniunctum et curam pertinet commissam, et uos  desideratis, moneo, precor, quanto affectu possum, ut in hoc quod non uos, sed Deus in uobis ceperit, perseuerare, imo et perficere studeatis. Quod utique  poteritis efficere, si minima queque nolueritis negligere. Qui enim in minimis seruat  diligentiam, non facile admittit in maioribus negligentiam. Nec hostis noster illis quos in sancto proposito esse considerat maiora peccata aperte ostendit, sed in modicis  latenter eos fallere contendit. Scit enim quia qui modica despicit, paulatim decidit . Ergo, karissimi, si quamlibet parum a uestra bona consuetudine aliquando uel semel sentitis declinare, grauem casum gemendo uos incurrisse iudicate. Colloquia uestra semper sint munda, et de Deo. Exemplum uite accipite ex angelis de celo, exceptis his que fragilitas humane nature ad suam exigit sustentationem. Ut uestra conuersatio semper in celis sit , angelicam in omnibus considerate et imitamini conuersationem. Hec contemplatio  sit magistra uestra; hec consideratio sit regula uestra. Que uite angelice concordant sectamini; que ab illa discordant exsecramini. Angelos uestros [sicut dicit Dominus : Angeli eorum semper uident faciem Patris mei ], semper uobis presentes, et actus et cogitatus uestros considerantes cogitate, et ita uelut si eos uisibiliter inspiceretis, semper uiuere curate : omnipotens Deus nunquam permittat uos ab hoc ad quod peruenistis, deficere, sed semper faciat ad meliora proficere Oro, orate pro me.



EPISTOLA CXI. ANSELMI AD HUGONEM.

Hugonem monachum, a quo se multum amari audierat, hortatur ut culpas suas nec celet, nec defendat, ut cor suum abbati suo patere semper uelit, et proprios sensus obedientie posthabeat.

ANSELMUS archiepiscopus, fratri et filio carissimo HUGONI, salutem et benedictionem

Domino abbate referente didici quod tantam erga me habeas dilectionem ut cum prospera mea audis, ualde gratuleris, et cum aduersa cognoscis, multum contristeris, et cor tuum commoueatur aduersus eos, a quibus contingere sentis aliquam aduersitatem mihi, et quia pro me orare pro possibilitate tua non desinis. Quoniam ergo tanta tui est erga me dilectio, si te non diligo, me ipsum iniustum  iudico. Et quia uera dilectio illum quem diligit semper proficere desiderat, idcirco te hortor, et moneo ut mens tua semper ad meliora se extendere studeat. Quod si queris consilium quomodo hoc possis facere, monachicum propositum super omnia dilige. Quod tunc bene custodire poteris, si nunquam culpam tuam aut celare aut defendere uolueris; sicut uulpes foueas habent ubi latenter catulos pariunt et nutriunt, et sicut uolucres nidos habent patentes in quibus pullos fouent, ita diaboli faciunt foueas, et multiplicant peccata in corde celantis, et edificant aperte nidos, in quibus similiter peccata aggregant in corde defendentis. uide igitur si non uis esse fouea, aut nidus diaboli, ne unquam culpam  tuam celes aut defendas. Cor tuum semper pateat abbati tuo, et ubicunque sis, non solum corpus tuum, sed etiam cogitationes tuas in conspectu eius esse existima; et hoc fac et cogita quod coram eo facere et cogitare non erubescas. Si hoc feceris, ita fugiet diabolus habitaculum pectoris tui, sicut fur uitat domum illius qui eum nec celare uult nec defendere. In domum namque illius furta sua fur attrahit, a quo se abscondi aut defendi confidit. Si autem hoc quod dico in usu habueris, tunc Spiritus sanctus in te habitationem suam faciet, nec corripietur, nec expelletur a superueniente iniquitate, sed bonus usus tuus per illum a se repellet iniquitatem. Que res in tantam conuertetur tibi delectationem ut nichil dulcius, nichil unquam existimare  possis iucundius. Hoc autem quod dico intelligere non poteris, nisi in quantum ipso opere experiri uolueris.

Multa bona domnus abbas mihi de adolescentia tua retulit, sed unum addidit quod mihi placere non potuit : iudicas enim melius quod tuus sensus eligit quam quod obedientia exigit. Cum enim scribendi habeas scientiam, maius aliud quid tibi uidetur quam scribere per obedientiam. Certus ergo esto, quod melior est una oratio obedientis quam decem millia orationum contemnentis. Moneo itaque ut filium carissimum et dilectorem meum. ut obedientiam  in omnibus actibus preferas, et ea que supra dixi memoria perpetua teneas, et opere complere efficaciter studeas. Omnipotens Deus sue gratie benedictione te in omnibus semper dirigat, et ab omni malo custodiat. Amen.



EPISTOLA CXII. ANSELMI AD WILLERMUM.

Willermum amicum suum monet ut Deo sit semper presens, et sic seruet suam dilectionem, ut omni studio conetur cauere Dei offensionem.

ANSELMUS archiepiscopus, dilecto filio suo WILLERMO, salutem et benedictionem Dei et suam.

Expertus sum te magno et intimo affectu me diligere, et ideo non possum tui dilectionis uicem non reddere. Diligis me ut Patrem in Deo, cui totum te sine simulatione commisisti, et ego te ut  filium, qui sincera dilectione te suscepi. A Deo accepisti ut me diligeres, et ego a Deo habeo ut te sic diligerem. Quoniam ergo ex Deo est mutua dilectio nostra, non potest deleri, nec debet, nisi hoc faciat aliqua in Deum offensio. Sicut ergo meam uis seruare dilectionem, ita omni studio conare cauere Dei offensionem. Dilige ut me diligas, sed plus diligo ut teipsum diligas. Dilige teipsum, et quantum ad dilectionem, habeto meipsum. Esto memor monitionis mee; et semper eris dilectionis Dei, et sub illa mee; nequeo semper tibi esse presens. Deus te custodiat, qui ubique presens. Moneo te ut semper illi sis presens.



EPISTOLA CXIII. ANSELMI AD HERBERTUM THIOFORDENSEM EPISCOPUM.

Herbertum episcopum Thiofordensem hortatur ut presbyteros concilio inobedientes, et qui feminas nollent dimittere, a sacris prohiberet, et ad ecclesiastica munia alios seu clericos seu monachos illis substitueret.

ANSELMUS, seruus Ecclesie Cantuariensis, HERBERTO episcopo Thiofordensi, salutem.

De presbyteris, de quibus querit uestra prudentia consilium, respondeo quia nichil relaxandum est de his que constituta sunt in concilio. Quoniam ipsi autem malunt dimittere quidquid pertinet ad presbyteri officium quam feminas, si aliqui inueniuntur casti, faciant pro illis; si autem nullus aut paucissimi tales inueniuntur, iubete ut interim monachi  missas dicant populo ubi ipsi fuerint, et faciant corpus Domini, quod per clericos portetur egrotis. Qui clerici uestra iussione uice uersa accipiant confessionem, et faciant absolutionem, et sepeliant corpora mortuorum. Que omnia etiam monachis prouectioris etatis precipere potestis, donec ista duritia presbyterorum Deo uisitante mollescat; non enim diu durabit, Deo propitiante, si in incepto perseuerauerimus. De baptismo, uos scitis quia quicunque baptizet, Christus baptizat. Laicis omnibus, maioribus et minoribus, ex parte Dei et ex parte omnium nostrum qui hoc constituimus in concilio  , rogando precipite, ut si Christianos se  confitentur, adiuuent uos quatenus expellatis presbyteros concilio inobedientes de Ecclesiis, et rebus earum, et dignos pro illis constituatis. Et si expulsi, contra illos qui Ecclesiis caste seruire uoluerint, aut alia aliquo modo in aliquam superbie temeritatem proruperint, omnes Christiani sint contra illos, et non solum a societate sua, sed etiam a terris, quas de illis habent, eos cum feminis suis excludant, donec resipiscant.



EPISTOLA CXIu. ANSELMI AD NEPOTEM.

Anselmo nepoti suo commendat bonos mores, ac studiositatem, et Latine lingue perpetuum usum. De sorore sua, eius matre, nuntiat admissam illam Marciniaci a monialibus, sed cum eam reposceret,  sibi negatam.

ANSELMUS archiepiscopus, dilecto nepoti suo ANSELMO, salutem et benedictionem.

Sollicitudinem et tristitiam quam tu habes de tua matre, ego quoque tolero. Unde a domino abbate Cluniacensi petii ut eam in monasterio ancillarum Dei in Marcinneio susciperet; quod ipse libenter sua gratia annuit propter nostrum amorem; et ipse ancille Dei uoluerunt. Litteris igitur et nuntio nostro petii ab abbate Cluniacensi et monachis eius ut sororem nostram ad hoc mihi concederent, quanto humilius et studiosius potui. Sed ipsi nullatenus assensum prebere uoluerunt; imo commoti sunt aduersum me, et magnum sibi me fecisse dedecus existimauerunt. Ego autem nondum desistam  conari, ut hoc aliqua ratione possim quod incepi perficere. Quod si non potero, non debemus tamen ego et tu frustra tristitiam inconsolabilem assumere, sed Dei dispositioni nos et illam patienter committere. Spero enim in Deo quia non patietur eam quibuslibet incommoditatibus ita tentari, ut non possit sustinere, sed per multas tribulationes quas ab infantia passa est et  usque in finem patietur, deducet eam, et intrare faciet in requiem suam. Ego uero, in quantum potero, omnibus modis quandiu uiuam illi subuenire non cessabo. Quod autem pertinet ad te, mando, et precipio tibi ut nullatenus sis otiosus, sed in hoc propter quod in Anglia te reliqui in dies  statuas proficere. uirtutem grammatice stude cognoscere; dictare quotidie assuesce, maxime in prosa; et ne multum ames difficile dictare, sed plane et rationabiliter. Semper, nisi cum necessitas te cogit, Latine loquere. Super omnia bonis moribus et grauitati intende. Loquacitatem fuge; plus enim proficit homo tacendo, et audiendo et quid de aliorum dictis et uita possit proficere considerando, quam scientiam suam uerbositate, nulla necessitate cogente, ostendendo. Saluta magistrum tuum ex nostra parte amicabiliter; cui  et pro te et pro aliis fratribus quos docet, et pro suis moribus bonis uere desidero prodesse. Interim tamen posui super dominum priorem et multum rogaui illum quatenus  illi ita bene faciat ut ei se coniunxisse uobis non displiceat. uale.



EPISTOLA CXu. ANSELMI AD WALTERUM CARDINALEM.

Walterum cardinalem episcopum Albanensem, apostolicum in Anglia legatum rogat ut, ad sustinendum onus sui archiepiscopatus, opem sibi ac subsidium a pontifice Romano accersat

Domino et Romane Ecclesie legato cardinali episcopo WALTERO, ANSELMUS uocatus metropolitanus Cantuarie episcopus, fidelium orationum cum seruitio deuotionem.

Quoniam de uestre sanctitatis caritate confido, precor ut domino nostro pape fidelitatem nostram et dilectionem cum reuerentia, quas illius celsitudini  in corde seruo, sicut uobis ostendi, benigne monstretis et laborem mentis mee sub archiepiscopatus onere, sicut uobis conquerendo confessus sum, pia compassione intimetis. Quatenus paterna eius pietas, filii et serui sui gemitibus compatiens, aliquando in conspectu Domini nostri Iesu Christi et beati Petri apostoli, memor mei esse dignetur, et, si quando ad illam in anxietatibus meis refugero, pietatis eius uiscera mihi non claudantur. Munusculum nostrum illi pro possibilitate nostra missum rogo ut sic uestra commendetur benignitate ut plus placeat uestra commendatione quam sua quantitate. ualeat sanctitas uestra, et omnipotens Deus mittat uobis angelum suum bonum, qui comitetur uobiscum, et bene diponat iter uestrum. Rogo uos,  orate pro me.



EPISTOLA CXuI. ANSELMI AD DONNALDUM, DONATUM ET ALIOS EPISCOPOS.

Episcopos Hibernie rogat ut pro se multis erumnis presso Deum interpellent, simul admonens ut sui quisque officii partes impleant, ac si quid inter eos controuersie ortum fuerit, rem illi totam ad se deferant.

ANSELMUS Cantuariensis Ecclesie metropolitanus antistes, reuerendis cepiscopis, DONNALDO, DONATO, ac ceteris in Hibernie insula pontificali eminentibus dignitate a Deo Patre, et Iesu Christo, Filio eius unico, salutem et perpetue hereditatis benedictionem.

 Odorem religionis uestre plurimis indiciis agnoscens, calamitates quas patior decreui potissimum uobis aperire, ut quanto uicinius assistitis Creatori, tanto familiarius angustias meas in eius conspectu ualeatis indicare, et indicantes compassionis gemitibus ipsius misericordiam mihi impetrare. Defuncto beate memorie predecessore meo Lanfranco archiepiscopo, cum in Northmannia Beccensis monasterii abbas exstitissem , occulto Dei iudicio pro utilitatibus ecclesiasticis in Angliam ueni ; quo uenientem, tam rex quam pontifex regnique optimates, ad cathedram pontificalem non uocando, ut fieri assolet, imo uiolenter rapiendo pertrahunt,  clero et populo acclamantibus in idipsum, ut nec unus cui displiceret quod gerebatur uisus fuerit interesse. Denique cum adhuc id nolle nec assentire me debere acclamarem, quod de potestate Northmanni ducis, quod de subiectione Rothomagensis episcopi, ipsis ignorantibus ereptus essem, quorum iure effugere enitebar, eorumdem  precepto onus officii coactus et obediens accepi. Quo pacto in gradum pontificalem sublimatus, idcirco assensi quia contraire non potui. Proinde infulatus sedule quid Christo, quid eius Ecclesie, pro loco, pro officio deberem cogitare cepi, et pastorali regimine uitia resecare, presumptores cercere, et queque inordinata ad ordinem debitum uolui reuocare. Qua causa, quos adiutores  me oportuerat habere in causa Dei, terribiliter offensos patior, et que per me crescere debuerat, me presente deperit causa Dei. Unde  inuenerunt me amarissime tribulationes, dum et quietem fructuosam me reminiscor perdidisse, et infructuosum periculum considero me incurrisse. Ita etenim peccatis meis facientibus actum est ut qui nostre se sponte subdiderant ditioni, a nostra sponte resiliant ditione, et qui illis amabilis exstiteram, omnibus ferme odiosus existam. Quapropter  obsecro uos in nomine eius, qui suos inimicos redemit sanguine suo, orate ut omnibus Deus nobis pacem tribuat, inimicos nostros in gratiam conuertat, et secundum suam  uoluntatem nos uiuere faciat.

Preterea, quanquam recte uiuentem, recteque sapientem pastorali sollicitudine fraternitatem uestram monere compellor, quatenus uiriliter, ac uigilantius agat in doctrina Dei, canonica seueritate, si quid contra ecclesiasticam doctrinam in prouinciis suis inuentum fuerit, compescens, et secundum uoluntatem Dei cuncta disponens. Si quando uero seu in consecrationibus episcoporum, seu in ecclesiasticorum negotiorum causis, seu quibuslibet aliis rationibus aliquid quod ad sacram religionem pertineat inter uos ortum fuerit, quod per uos canonice nequeat diffiniri, caritatis officio id ad notitiam nostram deferri commonemus, quatenus a nobis potius consilium et solatium accipiatis quam preuaricatores  mandatorum Dei in iudicium eius indicatis. Iterum, karissimi, rogamus uos, orate pro nobis, erigite nos de tribulationibus nostris manu uestre orationis, piis precibus pulsantes auresclementie Dei. Dominus qui iussit de tenebris lucem splendescere , mentibus uestris infundat lucem sapientie sue, ut que iubet intelligatis, intelligentes, opere compleatis.



EPISTOLA CXuII ANSELMI AD HUGONEM ARCHIDIACONUM.


Significat quanto cum honore et munificentia ab omnibus in exsilio suo susceptus fuerit.

ANSELMUS, gratia Dei archiepiscopus Cantuariensis,  quamuis ex ul, uero et dilecto amico HUGONI archidiacono, salutem et benedictionem Dei, et suam, si quid ualet.

Fidelis Dei dilectio non dormit neque dormitat, neque ulla seculi perturbatio aut ullus casus illam fatigat, et semper eius quem diligit presentiam desiderat. Et quoniam de dilectione tua certus sum, quod absens per meam presentiam non possum, saltem per litteras quid mihi sit aliquatenus significo. Dei gratia disponente, et orationibus seruorum Dei, qui in multis locis longe lateque sua gratia propter Deum me diligunt, me prosequentibus, ex quo de Anglia quomodo scit Deus, nec obliuiscitur [al. obliuisceris], exiui, nullam sensi temporalis rei in his que necessaria mihi fuerunt, indigentiam,  nec ullius mali uiolentia [al. maleuolentia] tantum mihi nocere potuit, quantum beneuolentia Dei me iuuare uoluit. Tantam enim gratiam sua pietate mihi Deus largitur apud multos, quorum numerum modo nescio, episcopos, abbates, principes et diuites huius seculi, et minoris ordinis, a mari Barensi usque ad mare Bonoiense [al. Boniense], ut plus timeam multos offendere me absentando quam eos frequentando. Inter quos uenerabilis archiepiscopus Lugdunensis gaudet ad presens se suam mihi munificentiam copiose et honorifice exhibere, et desiderat me semper secum, quandiu exsul ero ab Ecclesia nostra, manere. Quod non tam Deus meis meritis facit quam sue bonitatis abundantia. Quid autem de me futurum sit, uel quid facturus sim, nulla certitudine  tibi possum scribere, sed diuine benignitatis me committo penitus dispositioni. Tibi autem de me nichil melius ad presens possum consulere quam ubi nunc es, ibi studeas Deo seruire, donec Deus aliter te et uitam tuam uelit ordinare sub gratia sua. Saluta domnum Guillelmum archiaconum ut dilectum nostrum. Saluta dilectissimas filias nostras abbatissas cum suis ancillis conuersantibus, de Scephtesberia, de Wintonia, et de Wintuna, quibus mando benedictionem Dei et nostram, quantum possum, et roga eas ut orent pro me. Hoc unum scito quia spero in Deo, et hec uoluntas mea [al. nostra] quia sicut propter timorem et amorem Dei, et honorem eius et Ecclesie eius egressus sum de Anglia, ita nunquam  ingrediar in illam nisi propter et secundum eamdem causam, in quantum intelligere potero. Huic pauperi precor ut melius sit ex tua parte propter amorem nostrum, quoniam per multa pericula et multo labore portat nuntium nostrum. uale.

Saluto uos ego frater Eadmerus cexsul domini et Patris nostri archiepiscopi, gratias agens Deo et illi, quia dignus habitus sum huius exsilii consortio. Rogo etiam ut quos dominus archiepiscopus salutat ex sua parte, ex nostra parte salutetis



EPISTOLA CXuIII. ANSELMI AD LAMBERTUM ATREBATENSEM EPISCOPUM.

ANSELMUS archiepiscopus Cantuarie, amico suo  reuerendo episcopo Atrebatensi LAMBERTO, salutem.

Precor sanctitatem uestram quatenus, propter domni pape amorem et nostrum, faciatis conduci istum clericum eius per episcopatum uestrum, quantum uobis placet. ualete.



EPISTOLA CXIX. ANSELMI AD EUMDEM.

uenerabili Atrebatensi episcopo LAMBERTO et amico dilectissimo ANSELMUS, seruus Ecclesie Cantuariensis, salutem et fideles orationes.

Gratias ago reuerende dilectioni uestre pro sollicitudine quam habet erga me in eo quod tantopere nosse uult de nostra sanitate. Dico itaque uobis quia gratia Dei corpore sanus sum, sed continua  debilitate laboro. Quod me rogatis ut uestri memoriam habeam in orationibus nostris, pro certo scitote quia, licet orationes mee uiles sint, tamen bene ualete, reuerende mi Pater et domine, cum omnibus uos in ueritate diligentibus, et orate pro nobis.



EPISTOLA CXX. ANSELMI AD HERNOSTUM.

Domino et fratri carissimo HERNOSTO frater ANSELMUS, salutem corporis, quanta expediat, et anime, quanta sufficiat.

Infirmitatis tue nimis ingrauatam molestiam, mi dilecte pariter et dilector, prius quorumdam narratione, deinde litterarum tuarum lectione cognoui. Qua de re ut taceam quantam assumpserim in animam  meam compassionem, testis est mihi conscientia quia libenter ipsam totam transumerem in corpus meum passionem. Sed cum certum sit quia flagellat Deus omnem filium quem recipit , miro quodam modo eadem me caritas, et quia flagellis attereris, impellit ad compassionem, et quia ad hereditatem erudiris, inuitat ad congratulationem. Pensandum enim nobis est, carissime, quantam secum ferant dolores illi consolationem, qui dum exterius nostra delicta purgant, quibus externi cruciatus intenduntur, ad filiorum Dei nos transferunt sortem, quibus superni regni gaudia promittuntur, ut dum exterior homo noster, quem quotidie necesse est corrumpi, flagellorum pondere pressus gemendo  suspirat, interior homo noster, quem de die in diem oportet renouari, peccatorum grauamine releuatus exsultando respiret. Quod nimirum tunc perueniet, si interior homo in exterioris afflictione, non per impatientiam resultauerit, sed per gratiarum actionem cedentis manui consenserit. Cum enim semper placeamus omnipotenti Deo quoties eius dispositionibus in nullo dissonamus, tum maxime placamus misericordem Dominum, si uapulantes uerberanti sponte consonamus. Cum enim omnis ira nonnisi in aduersantem se exerat, si se reus offenso per concordem de se sententiam consociet, necesse est ut irascentis motus deferueat, quoniam iam aduersarium non inuenit quem feriat. Quapropter, carissime cum scriptum sit quia oportet nos per multas tribulationes  introire in regnum Dei , cum flagellamur, inter nos et Deum beati Iob teneamus sententiam, qui nimiis circumseptus doloribus dicebat: Hec mihi sit consolatio ut affligens me doloribus non parcat .



EPISTOLA CXXI. ANSELMI AD ADELIDEM.

uenerabili domine regia nobilitate, sed nobilius morum probitate pollenti ADELIDI, frater ANSELMUS, sic cum temporali nobilitate uirtutum ornamentis decoraris ut in eterna felicitate merearis regi regum copulari.

De floribus psalmorum quod dignata est iubere dilecta mihi in Deo uestra sublimitas, nec citius nec melius potuit exsequi fidelis uobis nostra humilitas.  Tanto quippe obedientia nostra imperio uestro deuotius successit, quanto ipsum imperium a sancta deuotione processit. Quam deuotionem opto et oro ut omnipotens Deus sic in nobis conseruet et nutriat ut mentem uestram in terris suo dulcissimo affectu, et in celis suo beato aspectu reficiat. Exiguum et uile munus quod uobis mittit nostra pauper paruitas rogo ne despiciat uestra diues nobilitas. Si enim non est auro gemmisque crustatum, est certe totum caritatiua fidelitate factum et fideli caritate donatum. Post flores psalmorum addite sunt orationes septem, quarum prima non tantum oratio quantum meditatio dicenda est, qua se peccatoris anima breuiter discutiat, discutiendo despiciat, despiciendo humiliet, humiliando terrore ultimi iudicii concutiat,  concussa in gemitus et lacrymas erumpat. In orationibus uero sancti Stephani et sancte Marie Magdalene, quedam sunt que si intimo corde dicantur, cum uacat, plus tendunt ad accendendum amorem. In omnibus uero septem hortor uos ego seruus et amicus anime uestre ut attendere dignemini, etiamsi uos id melius faciatis, qua humilitate et quo affectu timoris et amoris offerendum sit sacrificium orationis. ualete, et nunc et in eternum in Deo ualete, et libellum missum arrham nostre fidelitatis secundum Deum et nostrarum orationum, qualescunque sint, habere. In fine epistole profero quod per totam epistolam persuadere desidero. Omne quod amitti necesse est, etiam cum habetis, sublimi mente contemnite; ad id solum quod eternum  beate haberi potest, quandiu non habetis humili mente contendite. Quod persuadere uolo, ut Spiritus sanctus persuadeat oro, in quo tertio: ualete.



EPISTOLA CXXII. ANSELMI AD LANFRANCUM.

Domino et Patri, Catholicis reuerenter amando et amanter reuerendo archiepiscopo LANFRANCO, frater ANSELMUS, suus quod suus.

Quoniam scienti aut tacendum aut breuiter est dicendum, cum tacere nolim ne non loquar quod et cui libenter loquor, breuiter qualiter noster animus in paterne uestre sublimitatis fidelitate conuersetur intimo. Sicut igitur quotidie desidero ut affectus  amoris uestri cordi meo semper augeatur, ita nulla nostra ab inuicem absentia efficere ualet, ut aliquo modo minuatur. De moralibus Iob mandastis, sed domnus abbas Cadumensis Willelmus et domnus Hernostus fideles uestri inuenerunt scriptorem, qui iam habens nostrum librum, uestrum, ut puto, incepit. Ut libros beatorum Ambrosii et Hieronymi habeam, ad hoc quod iussistis, laboraui et laboro. Sed eos nondum habere potui. Quam uero citius potero, quod uos inde uelle scio perficiam. Girardum uestrum de Flandria per uestre pietatis largitatem Deo de mundo nostra suggestione redemptum, unde me, si uester non essem, confiterer seruum uobis emptum, die a uobis constituta sciat sanctitas uestra sine graui iactura esse non potuisse absolutum a creditoribus  suis. uenit tamen prima Dominica Quadragesime, uestram in se magnifice misericordiam predicans, et qualiter nostre non tam petitioni quam leui uoluntatis significationi in eius causa dignatio uestra fauit et semper se uelle fauere intimauit. Qui dixit se uelle et, quantum attinet ad hoc quod habet posse, sic reddere quod debet ut aliquid quod secum offerret haberet, sed pro quibusdam impedimentis non potuisse secundum condictum ut oporteret. Rediit igitur, promittens se in Pascha Beccum Deo annuente uenturum et mansurum, si non quomodo uolet, uel sic quomodo poterit. Si quid igitur peccauit quia promissionem uobis factam ad plenum non est exsecutus, quoniam non id admisisse malitiam uidetur, peto securus, ut soleo, de  uestra benignitate, quatenus filio uestro uice patris liceat eum hoc reatu absoluere cum nobiscum incipiet uiuere. In qua re hanc certam presumam concessionem, si nullam legero prohibitionem.



EPISTOLA CXXIII. ANSELMI AD HENRICUM.

Domino et fratri HENRICO, frater ANSELMUS sa lutem.

Cum Romam tendentes transistis prope nos, mirantes doluimus quia non potius per nos, donec audiuimus hoc uobis prohibitum esse in eundo, sed concessum in redeundo. Exspectauimus igitur, domnus abbas, et ego, et alii fratres et dilectores uestri aduentum uestrum, spe falsa gaudentes, donec didicimus  uos in Anglicam terram pertransisse, desperatione uera dolentes. Quod quanquam ego non sine aliqua rationabili causa factum esse, si bene uestram noui dilectionem, non credam; tamen ne qua, quod absit, uel contemptus uel modici amoris erga monasterium et fratres uestros de uobis maneat suspicio, mandate quid aliis respondeam cur uestra nos in eundo et redeundo non uisitatos preteriit dilectio; sicut enim desidero uos nichil operari quod uobis non expediat, ita nolo quemquam de uobis aliquid opinari nisi quod uos deceat. Innotescat etiam amico uestro si quid de re pro qua animum uestrum, et aliorum uerbis et a uestris litteris, ualde sollicitum ut parentes inuiscretis, agnoui effecistis, quatenus sciam utrum uobis debeam compati uel congaudere.



EPISTOLA CXXIu. ANSELMI AD G. EPISCOPUM.

Domino et Patri reuerendo episcopo G., frater ANSELMUS, qui dicitur abbas Becci, temporalem prosperitatem et eternam felicitatem.

Gratias agimus uestre sanctitati, que nostras et fratrum nostrorum orationes postulando suas nobis est dignata per dilectum fratrem nostrum domnum Riculfum concedere et sue beneuolentie auxilia, ubicunque opportunitas exhibebit, promittere. Ad quod quanto minus quod digne recompensare possimus habemus, tanto magis quidquid possumus ad uestre celsitudinis seruitium et opere et uoluntate impendere debemus et Deum, propter quem nobis promittitis, orare ut ipse uobis secundum suam  copiosam largitatem retribuat quod nos propter nostram paruitatem non ualemus. De filio uestro fratre nostro domno Ricoardo, quamuis honestius nobis esset et mallemus prius seruire quam aliquid petere, uestram tamen, quia ita res exigit, rogamus benignitatem quatenus illi propter nostrum amorem concedatis si quid de se aut de prebenda sua petierit quod uestram non dedeceat honestatem.



EPISTOLA CXXu. ANSELMI AD MAINERIUM ABBATEM.

Dilecto et Patri reuerendo abbati MAINERIO frater ANSELMUS, salutem.

Scitote quia quo iterum me uobis mandaueram non ibo ante octauas Epiphanie Domini. Deinde nescio quando ibo aut si ibo. Interim si uobis placeret  ut domnus Serlo ad nos, cum uobis opportunum esset, quantum iuberetis moraturus ueniret, mihi quidem placeret, et puto quia illi non displiceret. Precor sanctitatem uestram ut, si uobis molestum non est, per uos notum fiat dominis et amicis nostris de Sagiensi monasterio quod de nostro mando itinere. Scio enim eos sicut uos sollicite orare pro me et eiusdem itineris prosperitate. Nec peniteat caritatem uestram orasse pro itinere nostro, quia modo non eo. Potens est enim Deus seruare mihi orationes uestras in opportunam diem. ualete.



EPISTOLA CXXuI. ANSELMI AD HENRICUM REGEM ANGLORUM.

Suo carissimo domino HENRICO, gratia Dei, regi Anglorum, ANSELMUS archiepiscopus Cantuarie,  fidele seruitium et fideles orationes.

Audiui quia uos Willelmum electum episcopum Wentoniensem precipitis exire de episcopatu et de Anglia, quia non suscepit consecrationem quam illi uoluit facere archiepiscopus Eboracensis et alii episcopi. Unde precor et consulo, et sicut fidelis archiepiscopus domino et regi suo, ne credatis consilio illorum qui hoc uobis consulunt, quia meo sensu non intelligo hoc esse ad uestrum honorem. Nam satis est notum quia ad me pertinet eius consecratio, nec alius eam debet facere nisi per me; quod paratus sum, si necesse fuerit, rationabiliter ostendere, sicut talis res ostendi debet. Quapropter si illum expellitis de terra uestra ut mihi non liceat eamdem consecrationem  canonice facere, uidetur mihi quia dissaisitis me de officio meo sine iudicio cur facere debeatis. Precor itaque ut illum in pace in episcopatu manere permittatis, saltem usque ad terminum nostri respectus, ut interim mihi liceat illi facere consecrationem quam debeo.



EPISTOLA CXXuII ANSELMI AD ATSERUM LUNDENSEM ARCHIEPISCOPUM.


ANSELMUS archiepiscopus Cantuarie, reuerendo laudis Ecclesie archiepiscopo Lundensi ATSERO, salutem et ueram amicitiam in Christo.

Quod me rogastis de domno Albrico cardinali Romane Ecclesie libenter feci, cum propter honorem Romane Ecclesie, tum propter amorem uestrum, pro quo libenter facere uolo, si quid quod placeat  sanctitati uestre intellexero. Gratias agimus Deo, qui in regno Danorum uestram religiosam [al., religiositatem] ad archiepiscopatum sublimauit. Confidimus enim quia, gratia Dei cooperante, ea que corrigenda sunt corrigetis, et que edificanda edificabitis, et que nutrienda nutrietis. Audiuimus namque a prefato cardinali multa bona de uobis. Unde istam habemus fiduciam, et oramus ut Deus, qui hoc incepit in uobis, ad bonum effectum uestram semper perducat uoluntatem. Rogo sanctitatem uestram quatenus regnum illud uestro sancto studio emundetis ab apostatis, ut nullus alienigena ibi recipiat aliquem ecclesiasticum ordinem, quia illi qui ab episcopis suis repelluntur, illud pergunt, et exsecrabiliter ad diuersos ordines sacrantur. ualete  et orate pro me.



EPISTOLA CXXuIII ANSELMI AD EULALIAM EIUSQUE SANCTIMONIALES.


Litteras quas ab eo desiderauerat mittens, hortatur ut sinceram erga se dilectionem in amore Dei et aliis piis operibus feruendo demonstret.

ANSELMUS archiepiscopus, sororibus suis in Christo karissimis Domino abbatisse EULALIAE et omnibus filiabus suis, salutem et benedictionem Dei et suam quam ualet.

Per quemdam seruientem regis, qui mihi sigillum eius detulit, petiit diiectio uestra, sicut ipse dixit, nostris litteris salutari; quod malui facere per legatum meum, quem sciebam me in proximo tunc missurum  in Angliam. Scio quia abundantia uestre et religiose dilectionis hoc facit ut litteras nostras libenter uidere uelitis, ut cum meam presentiam, quam religioso affectu desideratis, secundum uoluntatem uestram habere non potestis, saltem per epistolam meam aliquatenus illam uobis exhibeatis, forsitan ut in me memoriam uestri, ne quando obdormiat, exerceretis [al., excitetis]. Denique sicut scio quia bona uoluntas et sincera dilectio in uobis erga me non frigescit, ita scitote quia erga uos in me non tepescit. In hoc autem maxime uolo uos nostri memores esse, et me, sicut facitis, diligere, ut sicut  scitis desiderium meum in amore Dei omnes studeatis indesinenter feruere, et uos que subdite estis matri uestre, obedientiam, non ad oculum, sed intimo corde satagatis exhibere. Scio quia aduersitates et tribulationes ex diuersis partibus sustinetis, sed tunc magis ad ordinis et uite ueram custodiam studere debetis, quia plus bene uiuendo consolationem Dei impetratis quam si aliquatenus, propter aliqua solum impedimenta, a uestri propositi feruore cessatis. In quocunque secreto sitis, certe estote, nec ullatenus dubitetis quia unaqueque habet angelum suum, qui omnes cogitatus et actus eius uidet, et notat, et inuicem ad Deum reportat. Moneo itaque uos, filie carissime, ut in occulto et in aperto unaqueque sic motus cordis et corporis sui custodiat ac  si angelum ipsum custodem suis oculis corporalibus presentem uideat. Omnipotens Deus uos sua benedictione protegat, et ad conspectum glorie sue perducat. Amen.

De reditu nostro scio quia uultis aliquid cognoscere, sed nichil certum uobis ad presens possum scribere. Orate ut faciam secundum beneplacitum uoluntatem Dei.



EPISTOLA CXXIX ANSELMI AD EASDEM.


Hortatur eas ad perfectionem et ne minima spernant.

ANSELMUS, Dei dispositione uocatus archiepiscopus. domine et matri reuerende abbatisse EULALIAE, et sancte congregationi illi commisse, in sanctitate  semper proficere et ad beatitudinem pertingere

Quamuis uestrum sanctum studium mea monitione non egeat, cogit me tamen dilectio quam erga uos habeo, et officium meum, ut uobis aliquid exhortando scribam. Considerate incessanter, filie et sorores mee dilectissime, quia in celum proposuistis ascendere, ut ibi regnetis et regno gaudeatis cum Domino et amico uestro Iesu Christo, qui ibi uos exspectat et exspectando assidue inuitat; quippe quandiu homo uiuit, aut ascendit in celum bene uiuendo, aut descendit in infernum male uiuendo. Si ergo ad hoc quod proposuistis uultis pertingere, necesse est uos sanctis actionibus illuc quasi quibusdam passibus proficere. Diligenter igitur uite uestre cursum discutite, non solum in operibus, sed  et in uerbis, non solum in his et in minimis cogitationibus, ne forte cum in omnibus his semper debeatis cursum tendere, aliquid ibi inueniatur quod magis sit descendere. Quod si bene uultis custodire, expedit ut semper illud cogitetis quod uerissime scriptum est : Qui modica spernit paulatim decidit . Qui enim paulatim decidit, non proficit, sed deficit; et qui deficit, non ascendit, sed descendit. Hoc ergo curate sollicite ut nichil tam paruum sit quod de ordine uestro ubi uos uiuere possitis uioletis, et sic sanctis passibus in celum, quod utinam adiuuante Deo, fiat, ascendetis. Oro ut  pro me oretis, et tanto attentius quanto scitis me de dilectione uestra confidere, quoniam nunquam cognoui me magis quam nunc orationibus indigere.  Tam male enim sum in archiepiscopatu, ut certe, si sine culpa dicere possum, malim de hac uita exire quam sic uiuere.



APPENDIX SPURIORUM





DIALOGUS [1 1Kb] BEATAE MARIAE ET ANSELMI DE PASSIONE DOMINI

 Sanctus Anselmus longo tempore cum ieiuniis, lacrymis et orationibus gloriosam uirginem exorauit ut ei reuelaret qualiter eius filius passus est. Tandem beata uirgo ei apparuit et dixit: Tanta et talia passus est dilectus filius meus, quod nullus sine lacrymarum effusione dicere potest [2 1Kb] . Tamen, quia glorificata sum, flere non possum: ideo tibi passionem mei filii per ordinem [3 1Kb] explicabo. Beatus ergo Anselmus quesiuit per singula et beata Maria ad singula respondit [4 1Kb] .



CAPUT PRIMUM [5 1Kb] . De traditione Christi ac eius oratione in horto.

ANSELMUS. Dic mihi, carissima domina, quale fuit initium passionis filii tui?

MARIA. Quando [6 1Kb] filius meus a cena facta cum  discipulis suis [7 1Kb] surrexit, Iudas Iscarioth sacerdotum principes adiit, et filium meum tradens, pro triginta denariis uendidit [8 1Kb] .

A. Quales fuerunt illi denarii?

M. [9 1Kb] Ismelitici quibus etiam Ioseph [10 1Kb] uenditus fuit ante quatuor millia annorum, et hereditaria [11 1Kb] successione fuerant deuoluti [12 1Kb] ad illos Iudeos qui filium meum emerunt, et unusquisque denarius  ualuit decem usuales [13 1Kb] . Iudas uero ita auarus fuit quod, quando denarios uidit, Christum pro eis uendidit [14 1Kb] , et licet Christus ei predixisset sepius, tamen ille Iudas per hoc non fuerat emendatus [15 1Kb] .

A. Fuisti tunc cum filio tuo et discipulis [16 1Kb] eius?

M. Non; sed scias quod quando [17 1Kb] filius meus cenauerat, et pedes [18 1Kb] discipulorum lauauerat, et corpus suum et sanguinem discipulis dederat [19 1Kb] , et dulciter predicauerat, ac Iudas pontifices adierat, filius meus de monte Sion cum discipulis suis per portam ad natatoriam [20 1Kb] Sile, ubi erat hortus, quem introiuit, et, discipulis dormientibus, ascendit ad montis Oliueti pedem, quantum ad iactum lapidis a discipulis, et orauit sic Patrem : Exaudi [21 1Kb] me, Domine, quoniam benigna est misericordia tua; secundum  multitudinem miserationum tuarum respice in me. Ne auertus faciem tuam a puero tuo [22 1Kb] quoniam tribulor, uelociter exaudi me. Intende anime mee et libera eam, propter inimicos meos eripe me .

A. Quare orauit?

M. Propter tres rationes. Prima, quia delicate nutritus fuit, utpote filius uirginis et de stirpe regia natus, quia nobiles magis dolent, quando leduntur,  quam ignobiles [23 1Kb] ; secunda, quia tanta angustia eum inuasit, quod guttas sanguineas sudauit de toto corpore, et quia Deus erat, ideo omnia que passurus erat presciuit, uidelicet conspuitionem [24 1Kb] blasphemias, flagellationem, crucifixionem, et huiusmodi. Licet enim fur sciat quod mori debeat, tamen nescit quid mors sapiat, nisi quando funis stringit collum; sed filius meus omnia presciuit tanquam Deus et homo; tertia [25 1Kb] , quia presciuit quod Iudei non deberent ei misereri [26 1Kb] . Et quando sic orauit: Pater, si possibile est [27 1Kb] , transeat a me calix iste, uerumtamen non mea uoluntas, sed tua fiat , angelus Domini [28 1Kb] apparuit ei confortans eum et dicens [29 1Kb] : Constans esto, Domine, modo genus humanum redempturus es [30 1Kb] .



CAPUT II. De Christi comprehensione.

Post hoc filius meus ad discipulos rediit, eosque dormientes inuenit. quibus et dixit [31 1Kb] : Non potuistis una hora uigilare mecum?  Et adiecit: Ecce [32 1Kb] appropinquat qui me tradet ; et ecce Iudas uenit cum turba magna, dixitque Iudeis: Duo consimiles sunt, scilicet Iacobus et [33 1Kb] iehsu; unde do uobis signum : Quemcunque osculatus fuero, ipse est; tenete eum . Et cum Iudas accederet cum turba, processit iehsu ad eos, dicens : Quem queritis? Qui responderunt: Iesum Nazarenum. Quibus iehsu :Ego sum. Et cum dixisset : Ego sum, omnes ceciderunt retrorsum. Iterum dixit iehsu : Si me queritis, sinite hos abire.  Ut Scriptura impleretur [34 1Kb] : Quia quos dedisti mihi, non perdidi ex eis quemquam . Tunc accedens Iudas osculatus est eum [35 1Kb] , cui dixit iehsu: Iuda, osculo Filium hominis tradis?  At illi iniecerunt manus in Iesum, et tenuerunt eum . Tunc Petrus [36 1Kb] eduxit gladium et percussit seruum principis sacerdotum [37 1Kb] qui uocabatur Malchus [38 1Kb] .

A. Contigit ibi aliquod miraculum?


M. Filius meus applicuit sibi seruum, et curauit auriculam eius , et dixit Petro : Mitte gladium in [39 1Kb] uaginam. Omnis enim qui acceperit gladium, gladio peribit. An putas quia non possum rogare Patrem meum, et [40 1Kb] exhibebit mihi plusquam duodecim legiones angelorum?  Tunc omnes discipuli, relicto eo, fugerunt.

A. Dic, pissima domina [41 1Kb] , fuisti nunc cum illo [42 1Kb] ?

M. Non.

A. Quare, cum eum tantum diligeres [43 1Kb] ?

M. Nox instabat, et non expediebat ut iuuencule [44 1Kb] tunc foris inuenirentur.

A. Ubi ergo, dulcissima, fuisti [45 1Kb] ?


M. Fui in domo sororis mee, matris Ioannis euangeliste.

A. Quomodo ergo uel quis nuntiauit tibi quod actum fuit [46 1Kb] ?

M. Audi nunc, Anselme, quod multum est [47 1Kb] lamentabile. uenerunt discipuli currentes, et lacrymabiliter clamantes: O carissima domina [48 1Kb] , dilectus filius tuus Dominus et magister noster [49 1Kb] captus est, et nescimus quo ducatur iam ligatus, uel quid fiat ei [50 1Kb] , uel utrum sit occisus.

A. Fleuisti tunc, domina?

M. Licet scirem quod genus humanum esset redempturus [51 1Kb] ; tamen propter maternum affectum, doloris gladius, de quo Simeon predixerat , animam meam pertransiuit [52 1Kb] .



CAPUT III. De Christi deductione ad Annam, et Petri negatione.

ANSELMUS. Quo tunc fuit ductus filius tuus dilectus?

MARIA. De horto predicto per [53 1Kb] uallem Iosaphat per portam Auream, et ductus fuit in [54 1Kb] palatium Scribarum, et pontificum et Phariseorum, iuxta templum, in domum Anne [55 1Kb] ; et quesiuit Annas de doctrina eius et discipulis. At ille respondit : Ego palam locutus sum mando; ego semper docui in synagoga,  et in templo [56 1Kb] ubi omnes Iudei conueniunt [57 1Kb] ; et in occulto locutus sum nichil. Quid me interrogas? interroga eos qui me audierunt quid locutus sim eis; ecce hi sciunt quid dixerim eis. Tunc [58 1Kb] assistens unus ministrorum dedit ei alapam inexperte crudelitatis, dicens [59 1Kb] : Sic respondes pontifici? Filius autem meus, ut Agnus mansuetus, respondit ei: Si male locutus sum, testimonium perhibe de malo; si bene, cur me cedis?  Tunc uelauerunt oculos eius tanquam furis [60 1Kb] ; quod tamen nulli fit, nisi prius condemnetur. Et illuserunt ei tota nocte, spuentes in faciem eius, et percutientes eum, dixerunt; Prophetiza nobis; quis est [61 1Kb] qui te percussit?  Ioannes uero existens intus, quia notus [62 1Kb] erat pontifici, introduxit Petrum.  Quem uidens ostiaria dixit : Tu es ex discipulis hominis istius?  Petrus uero ter negauit cum iuramento quod nunquam eum uidisset, neque nouisset. Et statim gallus cantauit. Et conuersus iehsu respexit [63 1Kb] Petrum, et recordatus est Petrus uerbi Domini quod dixerat ei: Quia priusquam [64 1Kb] gallus cantet, ter me negabis. Et egressus Petrus fleuit amare. 

A. Ubi fuisti, carissima domina, cum hec fierent [65 1Kb] ?

M. Statim cum discipuli mihi dixissent que facta fuerant, omnia ossa mea contremuerunt, surgensque [66 1Kb] cucurri cum Maria Magdalena iuxta templum, audiensque tumultum in domo Anne, uolui intrare, sed non sum permissa [67 1Kb] . Unde stabam foris plorans  et clamans: Heu! dilecte fili mi, lumen oculorum meorum, quis dabit capiti meo aquam, et oculis meis fontem lacrymarum  ut plangam interfectionem filii [68 1Kb] mei? Maria uero Magdalena circuibat undique, et introspiciens per fenestras, que audiens negationem Petri, commota sunt omnia uiscera eius pro [69 1Kb] desolatione unici filii mei, eo quod princeps discipulorum eum negasset, et dixit: O Iesu bone [70 1Kb] , qualem finem sortitus es, uel quid fiet  de te, cum iste princeps discipulorum te negauerit? O dulcis Iesu [71 1Kb] non te negabo in eternum. Ego autem stabam [72 1Kb] , plena dolore, audiens omnes illusiones et contumelias, quas filio meo dilecto inferebant, et Petrum negantem et omnia que tota nocte ibi fiebant. Et cum Petrus tertio negasset, filius meus eum respexit, et eo quod eum negauerat, fleuit amare [73 1Kb] : Egressus foras inuenit nos foris stantes, et tacta dolore cordis intrinsecus dixi ad eum: Petre, Petre, [74 1Kb] , quid agitur cum Iesu, uel ubi est iehsu [75 1Kb] ? Qui clamans et eiulans lacrymosa uoce respondit: Heu, carissima domina [76 1Kb] , absque misericordia tractatur, et cruciatur usque [77 1Kb] ad mortem. Et currens abscondit se pre timore in lapide, qui uocatur Gallicantus, et non comparuit donec iehsu mortuus fuit in  cruce.

A. Dic mihi, domina [78 1Kb] carissima, quid fecisti cum hoc audires?

M. Gladius Simeonis pertransiuit animam meam.



CAPUT Iu. De Christi deductione ad Caipham.

ANSELMUS. Dic mihi quid factum [79 1Kb] fuit post hec?

MARIA. Mane facto eduxerunt eum de domo Anne, et duxerunt eum ad Caipham principem sacerdotum [80 1Kb] . Tunc primo postquam captus fuerat uidi eum, et [81 1Kb] accurrens quasi leena raptis fetibus uidebam illam desiderabilem faciem sputis Iudeorum maculatam, dicens lacrymando: Heu! dilectissime fili, quam [82 1Kb] miserabilem te [83 1Kb] modo uideo, que toties dulcissimo [84 1Kb] tuo aspectu gaudebam? Et uolens  illum amplecti, non fui permissa accedere, sed trusa a Iudeis huc et illuc, contumeliose sum amota, et populus undique concurrebat, sicut quando fures et latrones condemnantur.

A. Habuisti aliquam [85 1Kb] spem quod liberari posset?

M. Etiam; sciebam enim quod [86 1Kb] ingeniosus fuit et facundus, et sperabam quod se excusaturus esset, si ad iudicium ueniret. Tunc stetit quasi agnus  mansuetissimus [87 1Kb] , et non aperuit os suum; fuit etiam [88 1Kb] ita amicabilis quod sperabam quod deberent eius misereri. Et modico tempore dilapso, adeo consputus fuit quod quasi leprosus apparebat. Inuenerunt enim isti multa falsa testimonia contra eum, dicentes eum [89 1Kb] esse legis destructorem, et populi subuersorem [90 1Kb] . Tandem duo falsi testes accesserunt, dicentes: Hic dixit: Possum destruere templum Dei, et post triduum [91 1Kb] reedificare illud . Et Caiphas dixit: Dic nobis si tu es Christus . iehsu respondit: Si dixero uobis, non creditis mihi. Si autem interrogauero uos, non respondebitis, neque [92 1Kb] dimittetis . Amen, dico uobis, amodo uidebitis filium hominis sedentem a dextris uirtutis Dei, et uenientem in nubibus  celi. Tunc princeps sacerdotum scidit uestimenta sua, et ait [93 1Kb] : Quid adhuc desideramus testes? Audistis blasphemiam. Quid uobis uidetur? Tunc omnes clamabant: Reus est mortis  Hac prolata sententia, gladius Simeonis pertransiuit animam meam [94 1Kb] .



CAPUT u. De Christi ad Pilatum deductione.

ANSELMUS. Quo tunc ductus fuit?

MARIA. Ad iudicem Pilatum.

A. Sperasti ibi aliquid, domina carissima?

M. Multum speraueram, cum turba conuenisset cui sepe dulciter predicauerat, et quorum infirmos sanauerat, et eos in deserto pauerat, quod eum de manibus Iudeorum liberare deberent. Tunc unanimiter  clamabant coram Pilato: Crucifige, crucifige eum . Et imposuerunt ei quod [95 1Kb] dixerat se filium Dei esse , et quod prohibuisset tributa dari Cesari . Tunc Pilatus quesiuit [96 1Kb] de regno suo, dicens: Tu es rex Iudeorum? Et respondit iehsu: A temetipso hoc dicis, an alii tibi dixerunt de me? Respondit Pilatus: Nunquid ego Iudeus sum? Gens tua et pontifices tui tradiderunt [97 1Kb] te mihi, quid fecisti? Respondit iehsu: Regnum meum non est de hoc mundo; [98 1Kb] si ex hoc mundo esset regnum meum, ministri mei utique decertarent, ut non traderer Iudeis. Dixit itaque Pilatus: Ergo rex es tu? Respondit iehsu: Tu dicis: Quia rex sum ego; ego ad hoc natus sum, et ad hoc  ueni in mundum ut testimonium perhibeam ueritati;  omnis qui ex ueritate est, audit uocem meam. Dixit ei Pilatus: Quid est ueritas?  Hanc questionem non soluit ei Christus, quia si soluisset, eum utique liberasset, et ideo genus [99 1Kb] humanum redemptum non fuisset. Tunc Iudas uidens quod damnatus esset, penitentia ductus, retulit triginta argenteos principibus sacerdotum et senioribus populi, dicens: Peccaui tradens sanguinem iustum [100 1Kb] . At illi dixerunt: Quid ad nos? tu uideris. Et proiectis argenteis in templum, recessit ab eis, et abiens laqueo se suspendit . Pilatus autem, conuocatis principibus sacerdotum, et magistratibus et plebe, dixit ad eos : Nullam causam inuenio mortis in homine isto [101 1Kb] ex his in quibus eum accusatis [102 1Kb] .  At illi inualescebant, dicentes:  Commouit populum [103 1Kb] per uniuersam Iudeam, incipiens a Galilea usque huc (ibid.,



CAPUT uI. De abductione ad Herodem, et reductione ad Pilatum.

Tunc Pilatus audiens Galileam, et quod Galileus esset, misit eum ad Herodem, qui et tunc erat Hierosolymis [104 1Kb] . Herodes autem uiso Iesu gauisus est ualde; erat enim ex multo tempore cupiens uidere eum, eo quod audierat multa de eo, et quia sperabat aliquod signum ab eo fieri. Interrogabat ergo Iesum multis sermonibus ; uidelicet, si esset ille puer, quem [105 1Kb] pater suus uolebat interficere [106 1Kb] , et propter eum multos pueros necauerat [107 1Kb] . Item: Si esset ille qui cecum [108 1Kb] illuminauerat, et qui  Lazarum suscitauerat, et adolescentem filium uidue in porta ciuitatis Naim; et multa alia miracula fecisset [109 1Kb] ; et rogauit eum ut aliquod signum faceret, promittens quod eum de manibus [110 1Kb] Iudeorum eriperet. iehsu autem nichil ei respondit . Et posuit Herodes coronam super caput eius, promittens quod si faceret ei signum, quod ipsum regni sui participem faceret, et pariter coheredem [111 1Kb] . Ista corona Romani coronantur imperatores [112 1Kb] . iehsu autem non respondit ei. Stabant autem principes sacerdotum et Scribe constanter accusantes eum.

ANSELMUS. O dulcissima, quid tunc sperabas?

MARIA. Sciebam Herodem esse regem naturalis  elegantie, et ideo [113 1Kb] sperabam quod regi excellentissimo  filio meo parcere debuisset. Spreuit autem filium meum, et indutum ueste alba remisit eum Pilato. Et facti sunt amici Herodes et Pilatus; nam antea inimici erant [114 1Kb] . Sciens autem [115 1Kb] Pilatus quanta immanitate et crudelitate in morte filii mei conspirauerint Iudei, premisit quosdam [116 1Kb] , qui Iesum ab Herode conducerent, ne ipsum in uia interficerent. Remisso ergo filio meo, conuocans Pilatus omnes Iudeos, dixit [117 1Kb] : Obtulistis mihi hunc hominem quasi auertentem populum; et ecce ego coram uobis interrogans nullam causam mortis in eo inuenio, ex his in quibus eum accusatis. Sed neque Herodes [118 1Kb] ; nam remisi uos ad illum [119 1Kb] ; ecce nichil dignum morte factum est ei. Emendatum ergo illum dimittam . At illi petebant Barrabam,  qui propter seditionem et homicidium [120 1Kb] missus erat in carcerem . Pilatus secundo dixit [121 1Kb] : Quid enim mali fecit: Nullam causam mortis inuenio in illo: corripiam ergo eum, et dimittam. At illi instabant uocibus magnis, ut crucifigeretur, clamantes; Crucifige [122 1Kb] crucifige eum . Sedente ergo Pilato pro tribunali, misit ad eum uxor sua : Nihil tibi et iusto illi. Multa enim in hac nocte passa sum per uisum propter illum 



CAPUT uII. De flagellatione et corona spinea, ac uociferationibus Iudeorum.

Pilatus autem sperans crudelitati Iudeorum satisfacere, apprehendit Iesum et flagellauit statua illigatum  ita ut a [123 1Kb] planta pedis usque ad uerticem non esset in eo sanitas . Hec statua ita spissa fuit quod circa duas spannas manus manum [124 1Kb] tangere non potuit. Unde accipiebant corrigias, et manus eius ligabant.

ANSELMUS. Sperasti ibi aliquid [125 1Kb] , domina carissima?

MARIA. Multum speraueram propter hanc causam, quam tibi manifestabo; delicata enim et [126 1Kb] naturalis ingenuitas, et formosa membrorum principalium compages mihi matri eius solummodo nota spem  prestitit. Aestimabam siquidem nudato corpore formosis membrorum lineamentis uicti parcerent; sed heu ! in momento temporis totalis corporis eius superficies ita sanguine perfusa est ac si purpura circumdatus, et in stuporem [127 1Kb] et deformitatem transformatus, omnibus apparuit quasi lepra percussus. Milites uero plectentes coronam de spinis imposuerunt capiti eius, et ueste purpurea circumdederunt eum, ac uenerunt ad eum, et dixerunt [128 1Kb] , Aue, rex Iudeorum! et dabant ei alapas . Hanc coronam habet rex Francie. Hec corona non [129 1Kb] fuit de spinis, sed de iuncis marinis; qui habent acutiores aculeos quam uere spine. Hanc coronam igitur plectentes capiti eius imprimebant ita [130 1Kb] , quod sanguis per eius faciem defluebat et sic ornatum [131 1Kb] eduxit eum Pilatus  foras, et dixit : Ecce rex uester. Illi autem clamabant, Tolle, tolle, crucifige eum . Respondit eis Pilatus: Accipite eum uos, et crucifigite. Responderunt : Nos legem liabemus, et secundum hanc legem debet mori; quia Filium Dei se fecit. Dum ergo audisset Pilatus hos sermones, magis timuit. Et ingressus pretorium dixit ad Iesum: Unde es tu? iehsu autem responsum non dedit ei [132 1Kb] . Dixit ergo ei Pilatus [133 1Kb] : Mihi non loqueris? Nescis quia potestatem habeo crucifigere te, et potestatem habeo dimittere te ? Respondit iehsu: Non haberes potestatem aduersum me ullam, nisi tibi datum esset desuper. Propterea qui tradidit me tibi, maius peccatum habet. Et exinde querebat [134 1Kb] Pilatus dimittere eum:  Iudei autem clamabant dicentes: Si hunc dimittis, non eris amicus Cesaris  [135 1Kb] . uidens autem Pilatus quod nichil proficeret, sed magis tumultus fieret, accepta aqua, lauit manus coram omni populo, et dixit: Innocens ego sum a sanguine iusti huius; uos uideritis. Et respondens uniuersus populus dixit: Sanguis eius super nos et super filios nostros . Instabant ergo magnis uocibus ut crucifigeretur, et inualescebant uoces eorum. Et Pilatus adiudicauit fieri petitiones eorum. Dimisit autem illis eum, qui propter homicidium missus fuerat in carcerem, quem petebant .



CAPUT uIII. De damnatione Christi, et crucis baiulatione.

Ad nimiam igitur plebis instantiam Pilatus hanc mortis sententiam protulit aduersus filium meum, dicens : Iesum Nazarenum abiudico uite, et adiudico morti ignominiose [136 1Kb] crucis.

ANSELMUS. Quid fecisti, dulcissima, cum [137 1Kb] hec audires?

MARIA. Hac prolata sententia gladius Simeonis pertransiuit cor meum et animam meam.

A. O dulcis Maria! quid factum [138 1Kb] fuit post hec?

M. Susceperunt Iesum dilectum filium meum, et eduxerunt eum, ut scribit Ioannes, et baiulans sibi crucem exiuit in locum qui [139 1Kb] dicitur Caluarie locus,  ubi eum crucifixerunt . Crux uero [140 1Kb] adeo magna erat, quod habebat [141 1Kb] quindecim pedes in longitudine. Et adeo debilitatus erat filius meus preterita nocte et illa die, quod [142 1Kb] eam portare non poterat. Unde et Lucas scribit : Apprehenderunt Simonem quemdam Cyrenensem, et imposuerunt illi crucem portare post Iesum unicum [143 1Kb] filium meum . Quod fecerunt non causa miserationis, sed quia pre debilitate id facere non poterat [144 1Kb] .

A. Sequebantur eum aliqui [145 1Kb] , cum educeretur?

M. Tota turba concurrebat, sicut quando fures ducuntur ad supplicium. Unde [146 1Kb] Lucas scribit:  Sequebatur autem illum turba multa populi; et mulieres, que [147 1Kb] plangebant et lamentabantur eum . Sequebantur etiam pueri proiicientes lutum et lapides in eum. Conuersus autem filius meus iehsu ad mulieres dixit : Filie Ierusalem, nolite flere super me; sed super uos ipsas [148 1Kb] flete, et super filios uestros, qui lutum et lapides mittunt in me, nescientes quid faciunt, quoniam ecce dies ueniunt, in [149 1Kb] quibus dicent: Beate steriles et uentres qui non genuerunt, et ubera que non lactauerunt. Tunc incipient dicere montibus: Cadite super nos; et collibus: Operite nos. Quia si in uiridi ligno, hoc est in pueritia, hoc faciunt, in arido, hoc est in senectute,  quid fiet? . uel in uiridi ligno, hoc est in me, in arido, hoc est in aliis sanctis meis, quid [150 1Kb] fiet? Ducebantur et alii duo nequam cum eo, ut crucifigerentur . Hoc fecerunt ad maiorem [151 1Kb] confusionem.



CAPUT IX. De Christi et matris hypapante.

Cum autem educeretur filius meus principalis, cum duobus sceleratis extra portam ciuitatis, cum ingenti pressura irruentis populi et insultantis [152 1Kb] , uolui eam sequi et uidere, sed non potui pre maxima multitudine populi, que ad opprobrium filii mei conuenerat. Sed tandem cum Maria Magdalena deliberaui quod per uiam adiacentis platee circa quemdam fontem circuiremus, quatenus illi obuiaremus.  Et cum uenissemus iuxta [153 1Kb] fontem, obuium habuimus meum filium deformatum, pressum omni dolore; qui benigne inclinabat se ad me, ac si diceret [154 1Kb] , Grates tibi refero, electa mater mea, pro multimodis beneficiis mihi impensis [155 1Kb] , et pro multo labore quo in summa paupertate et abiectione [156 1Kb] enutriuisti templum corporis mei, et nunc in destructione constitutum inter contumelias et opprobria sequi non dedignaris nec uereris [156* 1Kb] , quamuis omnibus contemptui habeamur [157 1Kb]



CAPUT X. De crucifixione, et crucis erectione.

At postquam uenerunt in locum Caluarie, ibi eum crucifixerunt, et latrones cum eo, unum a  dextris, et alium a sinistris .

ANSELMUS. Quomodo fecerunt ei?

MARIA. Audi, Anselme, quod modo referam nimis est lamentibile, et nullus euangelistarum scribit. Cum uenissent ad locum Caluarie ignominiosissimum, ubi canes et alia morticina [158 1Kb] proiiciebantur, nudauerunt Iesum unicum filium meum totaliter uestibus suis, et ego exanimis facta fui; tamen uelamen capitis mei accipiens circumligaui lumbis suis. Post hoc deposuerunt crucem super terram, et eum desuper extenderunt, et incutiebant primo unum clauum adeo spissum quod tunc sanguis [159 1Kb] , non potuit emanare ita uulnus clauo replebatur.  Acceperunt postea funes et traxerunt aliud [160 1Kb] brachium filii mei Iesu, et clauum secundum ei incusserunt [161 1Kb] . Postea pedes funibus traxerunt, et clauum acutissimum incutiebant, et adeo tensus fuit ut omnia [162 1Kb] ossa sua et membra apparerent, ita ut impleretur illud [163 1Kb] . Psalmi : Dinumerauerunt omnia ossa mea . Et tunc impleta fuit prophetia ipsius Dauid, id est ipsius Christi, dicentis in psalmo : Audi [164 1Kb] filia, et uide . Quasi diceret filius meus : Audi, carissima mater mea, sonum malleorum, et uide qualiter manus meas et pedes meos confixerunt; et nemo [165 1Kb] mihi compatitur, nisi tu sola mater mea electa. Audi filia, et compatere mihi. Hec [166 1Kb] audiens et uidens, gladius Simeonis cor meum et animam  meam transfixit. Post hec erexerunt eum cum [167 1Kb] magno labore, et fuit adeo alte suspensus quod eius pedes nusquam attingere poteram. Et cum erectus fuisset, tunc propter ponderositatem corporis omnia uulnera [168 1Kb] lacerata sunt et aperta, et tunc primo sanguis de manibus et pedibus copiosius emanauit. Ego autem induta fui quadam. ueste, qua mulieres regionis illius uti solent, qua tegitur caput et totum corpus, et est quasi linteum; et fuit ista uestis tota respersa sanguine.



CAPUT XI. De Christi in cruce opprobriis.

ANSELMUS. Quid factum est post hec?

MARIA. Postquam crucifixerunt filium meum, diuiserunt sibi uestimenta sua, et mittebant sortem  super uestem inconsutilem, ut impleretur quod dictum est per prophetam : Diuiserunt sibi uestimenta mea, et super uestem meam miserunt sortem. Et sedentes obseruabant eum . Et scripsit Pilatus super caput eius litteris Hebraicis, Grecis et Latinis : iehsu Nazarenus rex Iudeorum. Tunc Iudei rogabant Pilatum, ut non scriberet : Rex Iudeorum. Sed quia dixit : Rex Iudeorum. Pilatus respondit : Quod scripsi, scripsi . Pretereuntes autem blasphemabant eum, mouentes capita sua, et dicentes : uah! qui destruis templum Dei, et post triduum reedificas [169 1Kb] illud, salua temetipsum; si Filius Dei es, descende nunc de cruce. Similiter et principes sacerdotum illudentes  cum scribis et senioribus dicebant : Alios saluos fecit; se ipsum non potest saluum facere. Si rex Isrel est, descendat nunc de cruce, et credimus ei. Confidit in  Deo, liberet eum nunc, si uult; dixit enim. Quia Filius Dei sum 



CAPUT XII De uerbis Christi in cruce.

ANSELMUS. Quid ad huiusmodi insultus respondit filius [170 1Kb] tuus?

MARIA. Dilectus meus orauit pro eis, dicens [171 1Kb] : Pater, dimitte illis, quia nesciunt quid faciunt . Et stabat populus exspectans, et deridebat eum. Tunc matri potuit dicere : Audi [172 1Kb] filia, et uide , audi uoces blasphemantium filium tuum, et uide dolorem meum. Scis enim quod de Spriritu sancto concepisti me, et quod uirgo genuisti me, et qualiter aluisti me [173 1Kb] . Unde ex quo  isti non credunt in me, tu tamen crede in me, et compatere [174 1Kb] . Tunc iterum gladius Simeonis animam pertransiuit. Audiens hoc latro, qui a sinistris pendebat, insultabat ei, dicens : Si tu es Christus, salua temetipsum et nos. Respondens autem alter, qui a dextris pendebat, increpans eum, dixit : Neque [175 1Kb] tu times Deum, qui in eadem damnatione es, et quidem nos iuste, quia digna factis recipimus; hic uero nichil mali gessit. Et dicebat ad Iesum : Memento mei, Domine, dum ueneris in regnum tuum. Et dixit illi iehsu : Amen, amen dico tibi, hodie mecum eris in paradiso .

A. Quid fecisti tunc, domina carissima?

M. Stabam iuxta crucem tam plena merore, quod consolationem ferre non poteram, et mecum stabant  sorores mee, et Maria Magdalena. Et cum filius meus uidisset me et Ioannem discipulum suum quem diligebat, dixit : Mulier, ecce filius tuus . O quam miserabilis licentia! Deinde dixit discipulo [176 1Kb] : Ecce mater tua . Erat autem quasi hora sexta, et facte sunt tenebre super uniuersam terram, usque ad horam nonam. Et clamauit iehsu uoce magna, dicens : Eli, Eli lamma sabbacthani, hoc est, Deus meus, Deus meus, ut quid dereliquisti me? Quidam autem dicebant : Etiam uocat iste. Sine uideamus si ueniat Elias liberans eum . Postea sciens iehsu quia omnia consummata essent [177 1Kb] , dixit : Sitio . Quid, Domine, sitis? Salutem peccatorum.  Erat autem uas positum aceto plenum , et currens unus, implens spongiam aceto, et circumponens haste [178 1Kb] , dabat ei bibere , ut  citius moreretur. Et cum gustabat, dixit [179 1Kb] : Consummatum est 



CAPUT XIII. De Christi morte, et eam consecutis mirabilibus.

Et post hoc dixit : Pater, in manus tuas commendo spiritum meum . In hac commendatione cum hostia sanguinis [180 1Kb] commendabat Christus Deo Patri matrem dulcissimam, que scrinium est et purissimum habitaculum sancti [181 1Kb] Spiritus, una cum omnibus qui de Spiritu sancto uicturi sunt usque in finem seculi. Et post [182 1Kb] hec inclinato capite tradidit spiritum . Tunc uelum templi scissum est in duas partes a summo usque deorsum, et terra mota est, et petre scisse sunt, et maxime illa petra, in qua stetit crux, scissa fuit,  ita ut manus imponi posset [183 1Kb] , et monumenta aperta sunt, et multa corpora sanctorum, qui dormierunt, surrexerunt, et exeuntes de monumentis post resurrectionem eius uenerunt in sanctam ciuitatem, et apparuerunt multis. Centurio autem et qui cum eo erant, custodientes Iesum, uiso terre motu et his que fiebant, timuerunt ualde , et ipse centurio, glorificauit Deum, dicens : uere Filius Dei erat iste [184 1Kb] . Ecce quomodo omnia elementa Christo compatiebantur; soli autem Iudei indurati fuerunt. Et omnes qui simul aderant ad spectaculum istud, uidentes [185 1Kb] que fiebant, pectora sua percutientes reuertebantur. Stabant autem omnes noti eius de longe, et mulieres que secute sunt  eum [186 1Kb] a Galilea, hec uidentes 



CAPUT XIu. Luctus matris pro filii morte.

ANSELMUS. Charissima domina, habuit adhuc finem dolor tuus?

MARIA. Non, Anselme, quia nondum plene prophetia Simeonis impleta erat, et [187 1Kb] tuam ipsius animam pertransibit gladius . Audi ergo quod super omnia est lamentabile. Iudei ergo  rogabant ut non remanerent in cruce corpora sabbato. Erat enim magnus dies ille sabbati, rogabant Pilatum ut frangerentur eorum crura, et tollerentur. uenerunt ergo [188 1Kb] milites, et primi fregerunt crura, et alterius qui crucifixus erat cum  eo. Ad Iesum autem cum uenissent, et inuenissent [189 1Kb] eum iam mortuum, non fregerunt eius crura, sed unus militum lancea latus eius aperuit, et continuo exiuit sanguis et aqua . Cumque hoc uiderem, quod talem crudelitatem in iam mortuum exercerent, et examinis facta fui [190 1Kb] , et tunc uere impleta est prophetia Simeonis, que dicit : Et tuam ipsius, etc. Et tunc cepi clamare, et eiulare; sed iam omnino lacryme in me defecerunt; tantum fleueram nocte preterita et die illa; et dicebam : Eia, dulcissime fili mi, ubi est nunc consolatio quam semper in te habui? Quis mihi det ut ego moriar pro te, fili mi Iesu? His, et aliis similibus, dulcissimi unici filii mei mortem deplanxi.



CAPUT Xu. De anime Christi ad limbum descensu.

Tunc magnum gaudium fuit factum in limbo, quando anima Christi in ipsum descendit, et patres inde liberauit, et limbum destruxit, et infernum obstruxit, ita quod nullus Christianus illuc uenire poterit nisi proprio suo arbitrio, nec aliquis eorum, qui intus sunt, ante diem iudicii exire poterit. Tribus autem uectibus infernum obstruxit. Et hec est ratio, quia ante mortem suam nulli habere potuerunt contritionem, confessionem, uel satisfactionem [191 1Kb] .



CAPUT XuI. De corporis Christi depositione de cruce, ac sepultura.

ANSELMUS. Quid factum fuit post hec?

MARIA. Post hec rogauit Pilatum Ioseph ab Arimathea, ut tolleret corpus Iesu , dicens inter alia : Domine, nisi corpus cito tradideris, honesta mulier, mater ipsius iuuenis, moritur pre dolore. Tunc Pilatus [192 1Kb] quesiuit si iam mortuus esset, et expertus a centurione [193 1Kb] de omnibus que ibi acciderant, iussit dari corpus Iesu . Et uenit Ioseph, et tulit corpus Iesu [194 1Kb] . Nota hoc, Anselme, quod multum [195 1Kb] est lamentabile. Dum Ioseph corpus deponeret, ego stabam iuxta crucem sursum respiciens. Exspectabam quando brachium solueretur, ut tangerem et deoscularer, sicut et feci; et cum depositus esset de cruce, posuerunt [196 1Kb]  cum super terram bene ad tres passus de loco crucis. Et ego caput eius in sinum meum recipiens amarissime flere cepi, dicens : Heu! dulcissime fili, qualem consolationem habeo [197 1Kb] que mortuum filium coram [198 1Kb] me uideo. Tunc accurrens Ioannes euangelista cecidit super pectus Iesu, plorans et dicens : Heu, heu, de isto pectore heri potabam dulcia uerba, hodie [199 1Kb] tristia et lamentabilia. Tunc Petrus adue nit; et quod ipsum [200 1Kb] negauerat, amarissime flere cepit; tunc Maria Magdalena plus omnibus flere cepit super Dominum suum, dicens : Quis mihi modo peccata dimittet? Quis me modo excusabit apud Simonem, et apud sororem meam? uenit etiam Iacobus, qui frater filii mei appellatus est [201 1Kb] , qui simillimus illi erat [202 1Kb] , et cum multis lacrymis  hoc dicebat : Heu! Domine, et magister [203 1Kb] die preterita, hec facies amantissima erat mihi simillima [204 1Kb] . Heu! modo apparet multum dissimilis [205 1Kb] : Tue manus, et pedes tui clauis [206 1Kb] sunt confixi; corpus uero undique uulneratum apparet a planta pedis usque ad uerticem; meum autem apparet ex toto illesum [207 1Kb] . Iurauit quod nec [208 1Kb] cibum nec potum sumpturus esset, quousque ad similitudinem sui conformaretur. Tunc ceteri [209 1Kb] discipuli accurrebant et lamentabantur super eum [210 1Kb] ; et filius [211 1Kb] meus ad consolationem meam et discipulorum glorificatus fuit ibi coram suis [212 1Kb] : ita quod nulla plaga aut liuor in corpore suo apparuit preter quinque uulnerum cicatrices, quas reseruaturus est usque in diem iudicii, et adeo sanus apparuit [213 1Kb] in corpore ac si  nunquam passus fuisset. De quo ego et discipuli immensam consolationem recepimus. Et cum eum sepelire uellent [214 1Kb] , cum magno merore corpus fortissime tenui et sepeliri uix permisi, dicens : Charissime Ioannes, relinque mihi mortuum filium meum, quem non potui habere uiuum. Sed si necesse est ut hoc facias, rogo te ut me cum ipso sepelias. Ioannes respondit : Scis, domina carissima, quod aliter esse non potuit, et genus humanum sic redimi debuit. Tandem inuita permisi ut sepeliretur; et cum in sepulcrum positus fuisset, ad eum intrare uolui, et super sepulcrum me proieci, et adeo miserabiliter egi quod [215 1Kb] omnes fleuerunt. Et cum  me Ioannes ad ciuitatem ducere uellet, et a sepulcro amouere, lacrymans rogaui : Charissime Ioannes [216 1Kb] , non facias mihi hanc iniuriam [217 1Kb] , ut me separes [218 1Kb] a dulcissimo filio meo Iesu, quoniam hic exspectabo donec [219 1Kb] moriar; et iterum omnes fleuerunt. Ioannes uero me tandem accipiens et quasi uiolenter deducens in [220 1Kb] ciuitatem introduxit. Populus autem me uidens indutam uestem aspersam sanguine, sicut ante Iesum steteram, et sanguis eius super me stillauerat, unanimiter clamabant gementes : O quanta iniuria facta est hodie in Hierusalem in ista pulcherrima domina, et filio suo [221 1Kb] , et compatiebantur mihi. Iudei [222 1Kb] autem propter inuidiam recluserunt Ioseph uiuum in muro, quia Christum sepeliuit; uxor autem eius locum filio eius Iosepho post  ostendit [223 1Kb] . Tandem post annos quadraginta uenerunt Titus et uespasianus, Hierusam destruentes [224 1Kb] , et Ioseph uiuum in muro inuenerunt [225 1Kb] . Et sicut Iudei Christum pro triginta denariis emerunt, ita triginta Iudeos pro uno denario uendiderunt [226 1Kb] .

Heu sponsa mea dilecta cerne meas
Quas pro te suffero penas.
Ferre non expaui
Quod agunt crux, lancea, claui.
Fel ego degustaui,
Quia te uehementer amaui.
Tu mihi redde uicem,
Tu quoque tolle crucem.
uide me nudum,
uerberibus laceratum,
 In medio latronum
Cruci ignominiose clauis ferreis affixum,
Aceto in cruce potatum,
Post mortem lancea latus uulneratum.
Ad hoc anima dixit : Ecce uox sanguinis sponsi mei Iesu dilecti clamat ad me de cruce : O sponsa mea unica, uide dolorem meum. Ad hoc sponsa. Iesu, mi dilecte, factus es pro me opprobrium hominum, qui est Dominus angelorum. Attende, o anima, iste est dilectus tuus, cuius pedes pallidos clauo perfossos, sanguine perfusos intueris. uide non sine amaro planctu et lacrymis, non positum suauiter, sed distentum crudeliter in ligno duro corpus Iesu delicatum.  O te, Iesu salus omnium! O admiranda et amanda dignatio! O Iesu mi dilecte, et Deus immense gloriose, uermis contemptibilis propter me fieri non despexisti! O speculum! O claritas angelorum! Ascendisti arborem crucis, et extendens  manus ac membra tua in eius ramis effudisti floridum sanguinem per radices tui corporis. Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo . Deo Gratias [227 2Kb] .





DE MENSURATIONE CRUCIS LIBER In illud Christi : Si quis uult uenire post me, abneget semetipsum, et tollat crucem suam quotidie, et sequatur me 


Quoniam iubente filio tuo Christo : Perfecti estote, sicut et Pater uester celestis perfectus est : et Apostolo exhortante ut ad perfectionem feramur, omnibus modis ad perfectionem uite tendere debemus; tendentes autem sine ductore, errare possumus; optime consulit nobis in eo bonitas tua, Deus meus, qui eumdem unicum tuum nobis in ductorem tradere dignatus es, ut nobis factis et uerbis uiam ueritatis ostenderet ac doceret. Cui etenim ut eum confidenter sequeremur perfectionis testimonium perhibuisti, dicens : Hic est Filius meus dilectus, in quo mihi bene complacui, ipsum audite . Ipse igitur, ut faceret uoluntatem tuam, quoddam compendium uie perfectionis breuibus sub uerbis, sed plurimum ponderosis, nobis ostendit dicens :  Si quis uult uenire post me, abneget semetipsum, et tollat crucem suam, et sequatur me. In quibus uerbis ostendit paucitatem perfectorum libertate arbitrii eum sequi uolentium; ipse tamen uult noster esse ductor, initium uie perfectionis, medium et finis, et qua intentione sit ambulandum. Singula autem in suis locis patebunt.



CAPUT PRIMUM. Expenduntur prime particule, Si quis, ubi de radicibus et remediis pusillanimitatis.

Paucitatem perfectorum innuis, Domine, in eo quod dicis : Si quis, quasi aliquis ex multis uult post me uenire. Et quare hoc, Deus meus, nisi ex quodam torpore et pusillanimitate nimia, eo quod plerique animum suum ad tendendum sursum cogere nolunt, et perfectam uiam attentare non audent. Nascitur autem pusillanimitas etiam nimio timore, maxime propter peccata preterita, et quod minus propria respiciunt merita, propter utilitatem; quod nimis timent impedimenta, et quod statim non sentiant se proficere, inter quotidianos lapsus, et quod tuam minus considerant bonitatem. Ista etiam  sepe multos repellunt ne audeant attentare uiam perfectam, imo et ipsos incipientes sepe in tantum deiiciunt ut procedere se posse desperent. Sed primum, scilicet nimius timor propter peccata preterita non debet nos impedire, quia si bene eo utimur, omnia computantur nobis in bonum predicandi nimiam bonitatem tuam, cognoscendi te, atque  amandi et laudandi. Notandum uero quod principaliter tria damna sunt in peccatis, scilicet quod in eis meremur penam eternam, demeremur eternam beatitudinem, tempus  sine amore et laude nostri Creatoris expendimus. Prima duo pertinent ad hominem ; tertium uero ad tuum damnum pertinere uidetur, Deus meus. Cum ergo ex indebita et nimia misericordia tua iam morti nos deputatos reuocare digneris ad uitam tuam, tam fideliter ad te deberemus conuerti ut damna nostra dissimularemus, et modis omnibus instare, ut laudem tuam, quam negleximus, saltem in aliquo residuo nostri temporis suppleremus. Quantum est, Domine, dissimulare timorem pene propter amorem tuum? At cur propter desiderium  beatitudinis nostre minueremus famam laudis tue, cum eam pati eternaliter meruissemus, etiam propter furorem tuum? Primum queremus te laudare, qui es regnum Dei, ut dicis in Euangelio : Regnum Dei intra uos est ; et : Hoc adiicietur uobis ex superabundanti . Da nobis, Domine, caritatem non querentem que sua sunt , sed que tua sunt, ut non cogat timor pene tibi seruire pro peccatis, uel amor nostre beatitudinis pro mercede, quia tempus et uires non sufficiunt nobis ad laudandum te, cuius bonitas exsuperat omnem sensum et sic pusillanimitatem timor non incutiet peccatorum. Terret etiam nos quandoque nostrorum paruitas meritorum, ne ad perfectionem uite tendere audeamus, quia ad eam  promerendum non sufficiunt. Sed huic obiicitur quia tu, Domine, iussisti nos emere, et adiunxisti quia gratis emere debemus. Dixisti enim : Sitientes, uenite ad aquas . Quid est, Domine, quo uinum feruoris in laude tua et lac munde conscientie absque ulla commutatione debemus emere, nisi quod tibi sufficit, quantumcunque parum sit, quod habemus tibi dare; imo et hoc ipsum quod damus tuum est? Inducit etiam pusillanimitatem quod indignos nos uidemus, eo quod petimus : quod utrique uerum est; quia si homo mille annis seruiret Deo etiam feruentissime, non mereretur ex condigno dimidiam diem esse in regno celorum. Sed, Domine, non debemus considerare tantum nostram utilitatem, sed tuam laudem, cuius bonitas exsuperat omnem  intellectum. Pusillanimes etiam facit nos quia nimia impedimenta nostra uidemus. Sed, Domine, si audacter te sequi proponimus, pro certo habere debemus quod aufers quidquid nos retardat a laude tua. Quidquid enim non aufers secundum tuam uoluntatem, libenter portare debemus. Stultitia enim nostra sepe putat ea esse impedimenta que tua occulta sapientia ad nostrum ordinauit profectum. Quinto, terret quod non statim sentimus nos proficere, sed Domine, sepe differs quod petitur, ut excites magis appetitum; non differs quod nolis dare, sed ut aucto desiderio abundantius possis dare. Sextum, quod retrahit nos, sunt quotidiani nostri defectus. Sed contra hoc est remedium, ut semper  deputemus aliquam horam diei ad examinandum nos qualiter habeamus nos in interioribus et exterioribus, et quidquid inuenimus quod nobis sit utile ad profectum, ad hoc firmissime laborare proponamus, et defectus quoscunque reiicere studeamus. Non autem terreat nos si forte nonnunquam aliqua die contra propositum faciamus, qua non minus proponamus, quia longe facilius redit ad te, qui ex infirmitate facit contra propositum quam qui statum suum dissimulans se non proposuit emendare; imo quandoque maior est ei pena quam culpa, et bonitas tua malis nostris nouit bene uti, sepe faciens defectus nostros ad augmentum humilitatis prodesse, ut uerum sit quod septies in die cadit iustus, et fortior resurgit . Septimo, pusillanimes  nos facit, quod tuam non perpendimus bonitatem. Cum enim tibi orando loquimur, non deberemus te cogitare quasi durum ad exaudiendum, sed patrem benignissimum, qui etiam antequam oramus scis quid sit necesse nobis, et ex naturali bonitate tua in infinitum pronior es ad exaudiendum, quantum in te est, quam nos auidi ad rogandum. Da, dulcissime Domine, ut non simus pusillanimes, sed magnamini in infirmitatibus nostris; nos deiicere contendentibus medicinam tuarum gratiarum apponentes, non pusillanimes, sed magnamini te sequi firmiter proponamus, maxime si non est in nobis tanta fortitudo quod post te gigantem, qui exsultasti ad currendam uiam , currere  possumus; hoc tamen remedium habemus, quod post te clamare possumus : Trahe nos post te , et clamorem nostrum audiat et exaudiat auris tua.



CAPUT II. De libertate, et eius illicibus ad perfectionem; expositio particule uult, in proposita Christi sententia.

Secundo innuis libertatem arbitrii sequi uolentium in uia perfectionis, cum dicis : Si quis uult; quia hoc relinquis hominum uoluntati; sed nunquid potestati? Non. Sed potestatem tibi, Domine, reseruasti, cum omnis potestas a Deo sit . Cur ergo causabitur homo contra te, si te sequi uult, et non potest? Certe ideo quod non te sequitur, quia licet  non possit per se, tamen per te, qui non ideo reseruasti tibi potestatem nostri profectus, ut non possimus, qui omnia opera nostra operaris, sed ut magis admiremur et laudemus abyssum bonitatis tue, quod eadem que tu facis in nobis, grata tibi sint et accepta, et iudicas ea digna mercede, ita quod etiam calicem aque frigide non dimittis absque mercede ; et eo ipso nostram alicuius uoluntatem, quam adeo liberam propter tui similitudinem fecisti, ut cogi non possit. Multis etiam aliis modis ad uiam ueritatis et perfectionis nos allicere studuisti. Unde hoc merebamur, Domine, ut ad nos descenderes, et humanitatem nostram tam mirabiliter unires, et in ea tam humiliter cum homine conuersareris, nisi quod nos ad perfectionem tui amoris sic  prouocare uolebas, ut dum uisibiliter Deum cognoscimus, per hunc in inuisibilium amorem rapiamur. Quis ergo homo dignus erat ut Filius Dei mortem pro eo pateretur? Aut quis unquam meruit tuo corpore et sanguine refici, nisi quod tu, Deus meus, in hoc ostendisti auiditatem amoris tui circa nos, ut saltem ex multitudine et magnitudine tam mirabilium beneficiorum tuorum ad mutuam dilectionem accenderes cor nostrum, et in captiuitatem amoris tui redigeres? Innumerabilia nimis sunt beneficia tua, Domine, quibus uoluntatem nostram excitas, ut perfecte et ardenter te sequi uelimus, maxime autem que prouocaret; imo, si sic dicere liceret, cogeret uoluntatem nostram tue consideratio bonitatis, ex qua omnia bona creata procedunt. Quia autem pauca  expertus est, et nondum exercitatus dete, qui spiritus es, spiritualiter cogitare uoluerit, sic meditari de te poterit inchoare. Primo assumat in mentem suam aliquam animam uirtutibus perfectam, et de illa ita specialiter cogitet, quasi nulli corpori sit coniuncta. Imaginetur autem in illa omnem perfectionem uirtutum, que unquam de aliqua anima poterit cogitari, scilicet quam bona, quam dulcis, quam patiens, quam misericors, quam sapiens, quam caritatiua, quam fidelis, quam pia, quam iusta, quam uera, quam humilis, etc. Cum autem circa animam talia cogitauerit, cogitet quod hec anima est similis creatori in uirtutibus qui eam in similitudinem suam fecit, et postea transferat se ad Creatorem, ut omnia que in anima profecta poterunt inueniri, in Creatore infinita  cogitet et immensa, et ea ipsa naturam suam esse, et sic quodam modo inuisibilia Dei per ea que facta sunt, conspiciat intellecta . Hic est quidem initialis modus cogitandi de te, Domine, quem qui sollicite sequitur meditando te, intrabit fontem uiuum et dulcedinem tue nature, que quanto maior est omnibus beneficiis tuis, tanto magis afficit nostram uoluntatem, ut sequamur ardenter Iesum filium tuum ad laudem bonitatis tue nos informantem.



CAPUT III. De sequentibus particulis, uenire post me.

Tertio enim se dedit nostrum ductorem et instructorem, cum subdit : uenite post me. Quantumcunque  curramus feruenter sequendo, nullus precedit te, et nullus uadit iuxta te : Omnes nos oportet ire post te, quia tu es primogenitus in multis fratribus . Primo dicis, Domine, discipulis : uenite, et uidete . Postea dicis, uenite post me, ut quod in te uiderunt imitentur. Deinde dicis : uenite ad me, omnes qui laboratis et onerati estis, et ego reficiam uos , etc., ut iugum tuum suaue, et onus tuum leue , quod qui susceperint hilariter possint portare ad gloriam Patris tui. Tandem dicis : uenite, benedicti Patris mei; percipite regnum . Sic, Domine, iste est fidelissimus legatus tuus, qui primo ponit se nobis in exemplum, cum dicit : uenite et uidete; et postea inuitat ad ueniendum post se. uenientes ad se uocat,  ut reficiat ne deficiant. Tandem assumet ad requiem, ubi tamen requiem non habebimus nocte ac die, dicentes : Sanctus, sanctus, sanctus, Dominus Deus Sabaoth . lbi absterges, Domine, omnem lacrymam ab oculis dilectorum tuorum, quoniam non erit amplius mors ultra, neque luctus , etc. Sed, Domine, quomodo istud possit esse, non bene potest comprehendere anima mea, que aliquo modo experta est quanta sit afflictio noscere te et non posse laudare te, cum et ipsa afflictionem generet propter gratitudinem, quod licet ei affligi, pro eo quod non potest laudare te, imo omnia que unquam ad laudem tuam cogitare, loqui, uel agere potest, afflictionem ei generant, quia his indignam se putat, et quia tibi in nullo poterit respondere. Si ergo  anima incarcerata, in umbris collocata, sic insatiabiliter affligitur pro laude tua, quomodo satiabitur cum in meridie apparuerit ei bonitas tua, cum utique uideat ad plenum eam non posse laudari. Si forte dicis mihi, Domine, quod hoc erit maximum gaudium eius, quod perfecte cognoscet bonitatem tuam, et illam tam immensam, quod eam non poterit aliqua creatura plene laudare. uerum credo quod de bonitatis tue immensitate gaudebit; tamen adhuc penitet eam perfecte non posse laudare, nisi aliquo modo uulnera eius alligarentur, et percussure plage eius sanarentur, quia tunc primum oleum additum esset camino. Unde si placet tibi, Domine, credo quod etiam pena et afflictio laudis tue, quam habet hic anima, ibi satiabitur et alligabitur palo laudis,  cum tu qui reples in bonis desiderium nostrum , tantum dederis te laudare quantum desideramus, imo longe supra desideratum. Sic enim dixisti : Quia uos plorabitis et flebitis nunc, mundus autem gaudebit. Tristitia uestra uertetur in gaudium . Sanata autem pena, quam hic habuit, et impleto quod hic desiderauit, aliam penam pro maiori laudatione ibi, sicut nec hic, a se habere non potest. Tu etiam non dabis ei, qui omnia disponis in numero, pondere, et mensura , quia tunc non erit tempus flendi, sed ridendi, cum apparuerit nobis tuus unicus Filius, si uolumus post ipsum uenire.



CAPUT Iu.  Quod non simus nostri, sed Dei; ad illud, abneget semetipsum.

Quarto ergo ostendit nobis initium uie, qua debemus post Christum uenire, cum dicit, abneget semetipsum. Qui ergo in uia perfectionis uult sequi Christum Iesum, laboret primo ut abneget semetipsum. Merito ergo debemus nos abnegare, cum nichil iuris habeamus in nobis. Sunt autem septem cause, quarum quelibet sufficeret hominem compellere ut fateatur in se nichil iuris habere. Prima, quia tu, Domine, nos creasti; sicut ergo nichil in nobis boni est, quod tu non creaueris, ita dignum est quod omnia bona nostra sint tua, que nullo modo licet auferri a te Sancto sanctorum, ne sacrilegium committamus. Cur ergo non abnegaremus nos, qui  nostri non sumus? Nam quandocunque aliquid a nobis abnegamus, nec hoc abnegatum propter te conferimus, sed aliunde quantumlibet etiam modico temporis spatio donamus, mox alienum inuadimus. Secunda causa est, quia nos eterne morti deditos tua morte pretiosissima redemisti, pro omnibus mortuus es, ut qui uiuunt iam sibi non uiuant, sed ei qui pro omnibus mortuus est , ut dicit uas tuum electum. Ergo sicut omnes et totos redemisti, sic et omnes et toti tui sint. Qui uult ergo saluus esse, restituat tibi illum pretiosissimum sanguinem quem pro eo fudisti. Tertia, quia nos ingratos omnibus bonis tuis et auersos a te propter peccata a diabolo defendisti, postquam a te nostro Domino recessimus turpiter et inique, sub tua protectione  esse merito non deberemus. Sicque nos hostis sine defensione captiuos habens ad suam uoluntatem, debuisset in eterna supplicia demersisse, nisi tu ex superabundanti bonitate nos defendisses ab eo, et ad penitentiam reseruasses, et propter hanc causam proprie sumus tui serui, quasi ab hoste seruati. Similiter tui sunt quicunque per tuam gratiam laqueos diaboli euitauerint, et ideo tibi nichil auferri debet ex eo quod uel te dante non cecidit, uel si ceciderat est erectum. Quarta causa est, quia cum eternam mortem peccatis nostris meruissemus, tu nos reduxisti ad uitam, eam dimittendo. Cur ergo tibi non uiuemus nos penitns abnegando, a quo habemus quod eternaliter mortui non simus? Quinta causa est, quod eadem bonitate qua nos creasti,  etiam conseruas, ne in nichilum redigamur. Quomodo enim aliquo subsistere ualeamus, nisi te conseruante? Si ergo tu es uita nostra, nulli alii uiuere debemus, sicut nullo alio subsistere ualemus. Sexta causa est securitas; qui enim se totum abnegat, ut Deum habeat, qui sibi periit ut tibi ualeat, qui sibi nichil est ut tibi aliquid sit; si nichil in se habet, nichil sui amittere timet, sed semper securus est te quod tuum est conseruare. Si minentur ei pene inferni, uel ignis purgatorius, parum timore eorum afficitur, quia cantabit uacuus coram latrone uiator : et se non timet perdere qui se abnegat. Si enim tu eum, qui tuus est, ad penas mittere uelles, semper tamen de te in bonitate sentiret, paratus sustinere quod uelles, nec diceret : Cur ita facis? Cui predicta  sententia non placet; at ei, Domine, se abnegare, ut intelligat. Septima uero causa deberet maxime nos urgere; scilicet ut tibi uices redderemus siue responderemus quia puer natus est nobis, et filius datus est nobis ; qui das quotidie te nobis in cibum, et tandem dabis te nobis in premium, et in mercedem magnam nimis. Domine, quid dignum poterit esse tantis beneficiis tuis? Quid ad hoc dignum poterimus dare? An oportet aliquid preter id nos penitus abnegare et tibi dare, dulcissime Domine? Si unus homo esset tanti quanti omnes creature, quas unquam fecisti, quantus esset, si daret se totum tibi, qui dedisti te totum nobis, cuius bonitas in infinitum preponderat? qui se putat meliorem  quam te, tantum de se reseruet tibi, quanto meliorem se putat quam tu. Propter huiusmodi causam dicis : Si quis uult uenire post me, abneget semetipsum ! imo, Domine, iam cogor, dicere  quod nullus semetipsum ualeat abnegare. Quomodo enim se abnegabit, qui nunquam aliquid iuris in se habuit? Sed, Domine, in hoc uerbo ostendis maximam gratitudinem tuam, ut hoc tanti estimes ut quicunque in se sibi aliquid iuris usurpauerat, ulterius se tibi rapere non attentet. Da mihi, Domine, ut me abnegam, imo ut reddam quod rapui uiolenter. Debemus autem secundum legem ablatum reddere in quadruplum , ut non solum nos, sed et nostra reddamus, scilicet naturalia, fortuita et gratuita. Naturalia sunt,  que communiter natura omnibus hominibus administrat; quedam in anima tantum, ut intellectus et affectus; quedam in corpore, mediante anima, et quinque sensus interiores. Reddamus ergo intellectum, sed suum proprium relinquentes, qui nos multum a cognitione ueritatis impendit. Quandiu enim homo sensu suo ita innititur ut ab eo recedere noluit, uix sensum alterius quantumcunque rationalem apprehendit. Faciendum igitur est secundum Apostolum : Quicunque inter uos sapiens esse uult, stultus fiat, ut sapiens sit  Si enim humiliter se stultum reputaret ad tempus, tunc ueram sapientiam a te, siue a tuis apprehendere te posset, quia ubi humilitas, ibi sapientia . Paulus enim creditur didicisse Euangelium in  illis tribus diebus, cum cecus esset . Reddamus etiam affectum Deo, semper postponendo nostram uoluntatem uoluntati diuine, et maxime in oratione nostra, quia in omni oratione nostre utilitati suam debemus preponere uoluntatem, imo sua uoluntas, si ea recte utimur, semper est nostra utilitas. Sepe autem uenit de proprio sensu quia non credimus Domini uoluntatem esse quidquid circa nos contingit, et ita abutimur ea, minus grate suscipiendo, sicut dicit Augustinus  : Optimus ille tuus minister est qui non hoc a te audire desiderat quod ipse uoluerit, sed hoc uelle quod a te audiet. Sed cum his duobus, scilicet intellectu et affectu, et quinque sensus exteriores reddamus, mortificando eos ab omnibus uanitatibus, et  ad tuum obsequium conuertendo, iam aliquantulum habemus de prima parte quam nobiscum abnegare debemus, scilicet de naturalibus bonis. Secunda pars sunt fortuita, que dicere possumus temporalia, et amicos. Hec enim omnia calcanda sunt, ne impediant tuum amorem. Minus enim amat te, qui tecum aliquid amat, quod non propter te amat, ut dicit Augustinus. ualde deberet homo indignari, diligere modica quem tante dignitatis fecisti, ut ei liceat te amare. Occultius autem nocet nimius amor amicorum quam temporalium, quia tegit se uelamine caritatis, ita quod sepe putet homo caritatem esse quod dilectio est carnalis, que ita dulciter et suauiter mentem captiuam tonet, quod nesciat  homo quam duris uinculis fuerit ligatus, nisi postquam fuerit absolutus. Sic totum cor nostrum tuo debemus amori, ut quidquid de eo alteri damus, tibi subtrahamus? Necessarium ergo est ut omnia, que fortuna nobis offert diligenda, siue res temporales, siue amicos, propter te abnegemus. Tertia pars restitutionis sunt gratuita, scilicet uirtutes, quas in fontem suum penitus refundere debemus, nichil ex his nobis ascribendo, sed tibi, a quo omne donum perfectum , pro eis grates referendo. Si omnia, que in his tribus, scilicet bonis naturalibus, fortuitis et gratuitis, inueniuntur, abnegamus, nos tibi quod fraudauimus in quadruplum restituimus, et hoc sit nobis initium uite perfecte, sic nosmetipsos penitus abnegare.



CAPUT u. Excutiuntur uerba illa, tollat crucem suam.

Quinto consideratum est quale medium perfectionis sit nobis propositum, ut ambulemus per ipsum, scilicet ut crucem nostram tollamus. Crux autem a cruciatu dicitur. Domine, si crucem nostram tuum seruitium dicerem, secundum opinionem eorum hoc intelligerem qui nesciunt quoniam iugum tuum suaue est, et onus tuum leue , nec sentiunt quam bonus et quam suauis tuus sit spiritus in nobis. Dico autem crucem esse cruciatum cordis, quem de hoc habere debemus quod non sumus ita fideles et feruentes in omni seruitio tuo et laude tua ut deberemus. Hec crux habet longitudinem, latitudinem, sublimitatem, atque profundum. Debemus ergo habere  cruciatum, eo quod non tantum humiliamur ut deberemus, et hoc est profundum crucis. Non tantum amamus et laudamus, quantum bonitas tua exigit, et hec est sublimitas. Non sumus tam fideles ut deberemus, et hec est latitudo. Quod non semper continuamus, nec laudem tuam copiose extollimus, nec ab infidelitate toto nisu desistimus; et hec est longitudo. Ad profundum humilitatis cogit nos primo propria cognitio; satis enim est homini, ad humilitatem, cognoscere seipsum, maxime si recordamur iniquitatum nostrarum antiquarum, quia inique in conspectu tuo egimus, Deus meus, quia reuera tam fidelis nobis es quod etiam in peccatis nobis existentibus peccata dimittere, et gratiam tuam tam abundanter, sicut uellemus, largiri es paratus. Quanto  maiora quis de te presumit, tanto magis necesse est eum humiliari, quia tanto nequius egit contra te peccando, quanto tu interim largius ei benefacere cogitabas. Unde Bernardus : Quanto benignius de illo, tanto indignius de me sentire cogor. Item, defectus quotidiani humiliant, eo quod ita instabiles in laude tua sumus, imo nunquam in eodem statu permanemus. Quanto tu quotidie pronior es ad indulgendum, tanto plus humiliat contra tuam delinquere bonitatem. Item, pondus gratie humiliat et deprimit, cum consideramus quod ea indigni sumus, qui magis in inferno esse merueramus. Item, quod tu tantum humiliatus es pro nobis, Domine Deus meus. Item, quod in natura diuinitatis tue  omnem excedis humilitatem, cui si uelimus similari necesse habemus humiliari. Item, quod adeo tam frigidi sumus ut nec amore, nec laude, nec in aliquo respondere tue bonitati possumus. Hec et multa alia, que magis communia sunt, ad humilitatem nobis sufficiunt, imo superbie nullum locum relinquunt. ualde autem necessaria est nobis profunditas humilitatis ad tuam sublimitatem, quia quanto quis se reputat indigniorem, tanto magis gratus est beneficiis; et quanto gratior, tanto magis laudabilior; et qui maxime gratus est, maxime te laudabit. Da igitur nobis, Domine, ueram humilitatem, id est, ita cruciari, quod in hac uita non possumus ad plenum humiliari, ut sic habeamus crucis profundum. Sublimitas crucis est cruciari pro eo quod te ad plenum  laudare non possumus et amare. Quod causa amoris tui habemus, que lingua dicere, uel quis intellectus sufficiat capere, nescio. Si aliquid gratis amare uolumus, ubi melius quam in te amorem nostrum locabimus? Si pro muneribus, quanto plura dabis? Sed quanto plus promittis, tanto magis gratis amari mereris. Si amare uolumus eos qui nos amant, quanto equius nos te amabimus? Et si exspectamus et desideramus ut quis extorqueat a nobis amari, nonne tu es Deus meus, qui tam crebro pulsas et mendicas ad ostium nostrum dicens : Prebe, fili, cor tuum mihi , imo et sepe repulsus, te iterum ingeris impudenter. Si uero aliquid uolumus diligere, quia bonum, cur non potius te immensum bonum, qui totum nostrum tibi uindicas  affectum, ut bonitatem tuam amemus et laudemus? Si uero aliquid dignum iudicamus amore nostro quod tanta fecerit pro nobis, cur non iudicamus similiter de te, qui tot et tanta fecisti pro nobis? Si uero consideramus passiones tuas, tu animam tuam pro nobis dignatissime posuisti, ut totam animam nostram possideres. Infinita sunt, Domine, que nos te amare compellunt, quia omnia que creasti, tuam predicant bonitatem, quam qui in omnibus non intelligunt, non tibi, sed sue imputent cecitati. Sed quia probatio dilectionis, exhibitio est operis , necesse habet anima sic se conformare ad dilectionem tuam, ut sicut te habes ad eam, sic semper se ad te habere nitatur. Maxime autem in istis. Primo, sicut tu amas semper, ita et  ipsa semper amet, et hoc ostendere tibi nitatur, ut omnem affectum suum tue contemperet uoluntati. Sunt autem quatuor affectiones, ad quas alie reduci possunt, scilicet gaudium, dolor, spes et timor. Prime due sunt circa presentia, uel preterita, et alie due sunt circa futura. Sic igitur tibi confirmare nostras affectiones debemus, ut de omnibus que tibi aduersa sunt timeamus et doleamus; et que tibi honesta, de his speremus et gaudeamus, omnes alias affectiones de cordibus nostris effugantes. Quanta utilitas in hoc esset quod falsas et inutiles affectiones uitaremus? Utique si homo se uere secundum has quatuor affectiones examinaret, quando aliquos motus sentiret, quomodo tu eum  eriperes? Domine, solus nosti. Si enim originem motuum nostrorum diligenter aduerteremus, sepe inueniremus esse uitii, quod putauimus esse uirtutis, et sepe illo impedimur quo credimus promoueri. Secundo, sicut semper habes nos pre oculis tuis, ita etiam te semper debemus cogitare presentem. Hoc cogit nos ab omnibus cogitationibus nostris, uerbis, factis et moribus esse sub moderamine discipline, quoniam non auderet sponsa inhoneste se habere sponso suo presente, imo in omnibus intenderet sibi placere, et querere ab eo consilium et auxilium, ut in omnibus secundum suam posset agere uoluntatem. Cum autem in omnibus tibi placere intendimus, semper securam conscientiam habebimus, etiamsi se aliquid minus utile preter te  intentioni nostre ingesserit incidenter. Tertio, sicut semper et continue seruis nobis, omnia opera nostra operando uel sustinendo, ne esse desinamus, uel per alios, uel quocunque modo, ita nunquam particula diei bone debet nos preterire quin in tuo seruitio expendamus. Quarto, sicut semper tueris nos, et custodis nos ab omnibus malis, siue per te, siue per tuos, ita diligenter debemus nos abstrahere ab omnibus que nos possent in tuo seruitio impedire. Quinto, sicut largitas tua nunquam lassatur in dando, ita nunquam debemus uoluntarie deficere in orando. Sexto, sicut semper es benignus in relaxando, ita nunquam debemus defectibus nostris terreri quin statim post culpam ueniam postulemus. Quando enim cor hominis est distortum, et a te quodammodo  alienum, multo est pronius ad leuitates et ad querendas exterius falsas consolationes quam fuerit dum apud te esset. Unde non est differenda acquisitio uenie, ne diuturnior recessus difficiliorem reditum operetur. Taliter nos debemus ad te habere, et semper cruciari quod te tantum non amamus ut debemus. Quomodo autem te laudare debeamus, et de quibus gratias agere debeamus, est in principio supra dictum. Da nobis, Domine, toto desiderio ad amandum et laudandum te aspirare, et pro eo quod digne non possumus, cruciari, et hoc nobis tollende crucis sit altitudo. Latitudo autem crucis est fidelitas semper spiritum crucians et dilatans, ut omnem hominem subiiciat tue laudi ac  seruituti. Hac maxime facit hominem in oratione communem cogens ut quidquid sibi uel aliquibus specialiter suis desiderat, quia eos humiles quodammodo uidet, nichil tamen hominum, sed totum ad laudem tue desideret bonitatis. Unde cum fidelitas maxime in oratione consistat, considerandum est qualiter debeat orare qui uoluerit exaudiri. Debet enim orare sapienter, ardenter, humiliter, fideliter, perseueranter et confidenter. Sapienter, ut oret que tue laudi sunt expedientia et proximorum saluti. Si uero in quibusdam dubitamus utrum expediant, sicut salus corporis, et similia que quandoque nocere, quandoque prodesse possunt, pro his semper sub conditione est orandum, scilicet si tibi sit placitum et honestum. Ardenter, scilicet  deuote uel ad minus seriose, ut cum bene uideamus quid petendum sit a te, intente de corde nostro petamus, non alienis, sed propriis uerbis cordis uel oris, quia utraque eque intelligis et auscultas. Humiliter, ut non de nostro merito, sed tantum de tua gratia confidamus. Quamuis enim peccata dimiseris, et quandoque aliquid tibi seruire concedas, semper tamen tales nos reputare debemus, quales nosipsos peccando fecimus, qui nichil nisi malum per nos facere possumus. Fideliter, ut in oratione offeramus nos ad carentiam omnis gaudii et patientiam omnis pene que ad utilitatem nostram cedere ualeat per tuum adiutorium, ut in exauditione desiderii nostri actio tuam laudem attollat. Sed, Domine, merebor sic offerendo me tibi, cum tamen, ut totus  tuus, ad hoc teneat, etiam si nunquam uolueris me exaudire. Perseueranter, ut nunquam cessare proponamus a desiderio omnium que tibi sunt laudabilia et honesta. Si qua uero in nobis uel in nostris superuenerit necessitas, quamuis pro hac semper cum intentione non possumus orare, tamen aliquoties, cum omni fidelitate qua possumus, pro ea orabimus, et deinceps uoluntati tue nostrum desiderium committemus, semper primam fidelitatem, et si non in actu, tamen in habitu retinentes. Confidenter, ut postulemus in fine nichil hesitantes. Sunt autem septem cause que cogunt nos tue confidere bonitati. Prima, quia iustum omne desiderium tu das, et ad quid dares, nisi etiam uelles exaudire? Secunda, quia non ad nostram utilitatem, sed ad tuam gloriam  uolumus exaudiri. Tertia, quia maiora, que pro nobis fecisti, animant nos ut etiam de minoribus confidamus. Omnia enim que petere possumus tam minora sunt quam quod dignanter pro nobis es incarnatus et passus. Quarta, quia tam facile est apud te in maximis, quam in minimis exaudire. Quinta, quia nos ad hoc prouocat tue consideratio bonitatis. Sexta, quia intercessorem te, Iesu Christe, habemus, et omnes sanctos. Septima, quia infinitam ad nos habes bonitatem. Si enim modica dilectio quam ad te habemus ad hoc nos cogit, ut in omnibus tue uoluntati libenter parere uelimus, cur idem de inestimabili dilectione tua non presumeremus? Alioquin fideliores uellemus apparere quam  tu, si tales nos tibi exhiberemus, qualem te nobis econuerso non crederemus? Sic, Domine, orabimus, et propter hoc in oratione confidentiam habebimus; nichilominus tamen cruciabimur, quod hoc digne exsequendo omnem hominem ad tuam laudem per effectum trahere non possumus et amplecti; et hec spiritualis nostre crucis est latitudo.



CAPUT uI. De perseuerantia in cruce : ad illud, quotidie.

Longitudo autem crucis tue toti uite nostre debet commensurari, ut quamuis consideremus tecum esse iucundum, et te in domo tua laudare, et in abysso tue dulcedinis absorberi, tamen non tedeat nos portare crucem tuam, cruciari scilicet in  misera hac uita pro tue laudis augmento. Quid magni est, Domine, si tecum sim in patria, ubi sum securus ab omni malo et ubi habeam quidquid uolo? Da mihi, Domine, ut nunquam me pungendo sic superent claui timoris et miserie huius uite, ut ante uelim descendere uel saltem deponi de cruce quam a te, Domine, hoc fuerit mandatum. Sed neque hoc desiderarem, ut ab hac cito facias me deponi, sed ut semper mallem propter te pendere in cruce quam a miseriis his facias me in abscondito sepeliri. Tu enim, Domine, nec descendisti de cruce, nec sic te deponi petisti. uoluntas ergo semper affligendi pro augmento tue laudis, crucis erit longitudo. Si quis uult uenire post me, tollat crucem suam quotidie, et sequatur me , et sic currat per medium uie perfectionis. Si nos tollamus, Domine, tu ipse  portabis. Finem autem uiam perfectionis, id est perseuerantiam in uoluntate, semper pro te patiendi innuis in eo quod dicis quotidie. Si enim uno die, prius quam tu iusseris, crucem deponere uolumus; eam quotidie non tollimus. Qui autem perseuerauerit usquequo eam deponas, hic in abundanti laude tua sepulcrum ingreditur pacis eterne. Quamuis in hoc uerbo intelligere possumus quod sicut cruciatus pro  tua laude quotidie deficiendo cadit, ita crucem quotidie tollere debemus, laudis tue desiderium resumendo.



CAPUT uII. Expensio postremorum uerborum, et sequatur me.

Qua uero intentione in uia ista sit ambulandum, innuis ultimo cum dicis, sequatur me. Quod tam de gressu corporis quam de mentis possumus intelligere. Quia multi non solum portantes crucem, sed et se suspendentes in cruce, te gressu corporis sunt secuti. Sequamur igitur te non tantum gressu bonorum operum, sed et intentione cordium, ut non solum consideremus quibus operibus nos precesseris, sed qua intentione feceris, et in hac te sequi studeamus. Inuenimus autem quod in omnibus cogitationibus,  uerbis et factis tuis principaliter quesieris gloriam tui Patris. Tu ergo, Domine Iesu Christe, dirige intentionem nostram, ut in omnibus gloriam eius queramus et tuam, nos abnegando, profundum, sublimitatem, latitudinem et longitudinem crucis portando, et in ea perseuerando ad laudem et gloriam tuam, qui cum Patre et Spiritu sancto uiuis ac regnas, Deus, per omnia secula seculorum. Amen.





TRACTATUS DE CONCEPTIONE B. MARIAE uIRGINIS [228 1Kb] *


Principium, quo salus mundi processit, mihi considerare uolenti occurrit hodierna solemnitas, que conceptione beate Matris Dei Marie multis in locis festiua redditur [229 1Kb] . Et quidem priscis temporibus frequentiori usu celebrabatur [230 1Kb] , ab eis precipue in quibus pura simplicitas et humilior in Deum uigebat deuotio. At [231 1Kb] ubi et maior scientia et prepollens examinatio rerum mentes quorumdam imbuit et erexit, eamdem [232 1Kb] solemnitatem, spreta pauperum simplicitate, de medio sustulit; et eam quasi ratione uacantem [233 1Kb] redegit in nichilum [234 1Kb] . Quorum sententia eo maxime in robur excreuit quod ii, qui eam protulerunt, seculari et ecclesiastica auctoritate diuitiarumque abundantia preeminebant. Sed cum ego et priscorum simplicitatem et modernorum ingenii sublimitatem mecum reuoluerem, cecidit in mentem quedam diuine Scripture uerba in medio ponere; et quid iudicii de singulis gerant, pro meo sensu pia consideratione perpendere, quatenus [235 1Kb] sua auctoritate probetur quid cui attribuendum,  quid mei similibus sit certa magis ratione sequendum. Et de simplicibus quidem in ipsis uerbis inuenitur quod cum eis sit sermocinatio Dei. Illos uero quos multa scientia sine caritate perlustrat ferunt eadem scientia inflari potius quam ueri boni integritate solidari. Cum ergo illos Dei sermocinatio instruat, et istos sua scientia quadam uentositate distendat, qui equa discernere non uerentur cui magis parti sit cedendum, precor, edicas, colloquio uidelicet Dei inherenti, an de sui cordis perspicacia ultra equum tumenti. Et hi quidem ut nulla memoria de conceptione uirginis Matris in Ecclesia filii eius fiat, non sibi rationis [236 1Kb] uideri affirmant, eo quod ex [237 1Kb] natiuitate illius que ubique festiue recolitur, conceptionis eius exordium satis memoretur, nec enim, aiunt, nata esset, si concepta non fuisset. Et cum in lucem ex materni uteri secreto prodiuit, clarum fuit quod in aluo parentis concepta [238 1Kb] in humanam formam concreuit. Cum itaque corporis eius specificata compositio, et in huius mundi latitudine [239 1Kb]  exhibitio ueneretur a cunctis, superuacue illa adhuc informis materia coleretur [240 1Kb] , que in nonnullis sepe, priusquam plene in humanam effigiem transeat, deperit et adnichilatur. Hac animi sui sagacitate perfuncti quod antiquorum simplicitas et perfecta in domina nostra [241 1Kb] constituerat caritas, festum scilicet de conceptione ipsius sacratissime domine sua qua se pollere gloriabantur auctoritatis ratione abolere non timuerunt.

uisa ergo ratione summorum uirorum in abolitione festiuitatis Matris Dei proficientium [242 1Kb] , uideamus etiam caritatem simplicium de tanti gaudii amissione gementium [243 1Kb] . Simplices sunt, et profundis rationibus philosophorum responsa que expetunt, fortassis reddere nesciunt. Dicunt tamen [244 1Kb] deuota  in Domini Matrem caritate fundari, non magni ponderis [245 1Kb] sibi uideri omne quod dignitati aut honori eius humana laude defertur, si meritis illius et insignibus comparetur.

uerumtamen dum ipsa insignia sua, ut dignum est, deuotione mundus ubique ueneratur, quid sit quod supremam originem illorum [246 1Kb] non pio oculo intuetur, nonnichil mirantur.

Tantorum enim bonorum consummatio, que per ipsam Domini Matrem toti creature prouenerunt, uidetur admonere [247 1Kb] mentem humanam pietatis affectu exordium suum considerare. Et utique eam uenturam, ac Domini Matrem futuram tota ueteris instrumenti [248 1Kb] series pandit. Sed utrum ita [249 1Kb] proxime nascitura quouis oraculo aut angelo nuntiata  sit, sicut Dominus [250 1Kb] Christus filius eius, aut beatus Ioannes precursor et baptista eiusdem filii eius [251 1Kb] , aut illi uel ille de quibus, ut pene omnibus liquet, sacre Historie plenissime narrant, in diuina pagina non habetur, in canonica Scriptura non reperitur. In quo quid dispensatori omnium rerum Spiritui sancto placuerit, non satis digne me posse considerare confiteor, abs re tamen et contra fidem esse non estimo, si exordium conceptionis ipsius [252 1Kb] tam a simplicibus Ecclesie filiis estimetur [253 1Kb] , ut tam sublime, tam diuinum, tam ineffabile fuerit, ut in illud mens humana nulla perspicacitate assurgere possit.

Nec mirum : fundamentum siquidem et quasi quoddam seminarium [254 1Kb] ciuitatis et habitaculi summi  boni in eo ponebatur; et mansio lucis eterne, et templum quod corporaliter inhabitaret ille incorporeus et incircumscriptus et creatus [255 1Kb] simul et uiuificans omnia Spiritus parabatur.

Dicit forte aliquis : Quid enim, maior et excellentior estimari debet conceptio future Matris Dei,  quam conceptio uenientis in carne Filii Dei? Conceptio namque incarnandi Filii Dei ab angelo, sicut Euangelium refert [256 1Kb] , celitus prenuntiata et humanitus intellecta est. Si ergo aliquid excellentius et quod humanum intellectum superuolet, conceptionem B. Marie designasse estimandum est, excellentior gloria et maior dignitas in eius quam in Christi Domini conceptione diuinitus enituisse [257 1Kb] uerisimili ratione uidetur. Non hoc dico, sed Filius Dei, candor lucis eterne et ipse lux inaccessibilis, formam serui accepturus semetipsum exinaniuit, suumque aduentum ita humanis mentibus contemperauit ut capi posset et intelligi; nam si in diuinitatis sue essentia ueniens appareret, nemo caperet, nemo sustineret.


Beata uero [258 1Kb] Maria Mater Dei futura, sicut eum, qui super omnia est incomprehensibilis, uerum erat hominem ineffabili modo de sua substantia uirgo paritura, ac per hoc in diuinitatis illius [259 1Kb] unitatem transitura, non [260 1Kb] absurde credi potest primordia conceptionis eius tanta deitatis sublimitate presignata, ut humanarum conceptio mentium ea plene penetrare non ualeret.

Hoc itaque [261 1Kb] pura simplicitas supplexque in Deum et in dilectissimam Matrem eius puritas dilectionis estimare de conceptione illius Dei genitricis non ueretur.

Et idcirco [262 1Kb] eiusdem conceptionis dies festiuis laudibus a cunctis fidelibus suo iudicio merito celebraretur [263 1Kb] . De ipsa quippe, multis seculis ante ortum  eius [264 1Kb] uel conceptum [265 1Kb] , Isaiam Spiritu sancto afflatum dixisse constat : Egredietur uirga de radice Iesse, et flos de radice eius ascendet; et requiescet super eum Spiritus Domini, Spiritus sapientie et in tellectus, spiritus consilii et fortitudinis, spiritus scientie et pietatis, et replebit eum spiritus timoris Domini [266 1Kb] . Hec itaque uirga que talem ex se protulit florem, nullo dissentiente, uirgo Maria fuit, et flos, qui de radice eius ascendit, benedictus Filius, super quem et in quo omnis plenitudo diuinitatis essentialiter requieuit. Hec igitur uirgo [267 1Kb] , tanti Filii dignissima parens, cum in aluo sue parentis naturali lege conciperetur, quis non concedat Dei sapientiam a fine usque ad finem pertingentem,  cuncta implentem, cuncta regentem, nouo quodam et ineffabili gaudio celum, terram, et omnia que in eis sunt, perfudisse [268 1Kb] ; ac ineffabili iubilatione pro sui reintegratione, quam per illam sibi euenturam diuina et occulta inspiratione preuidebant, perlustrasse [269 1Kb] ? Sed cum ipsa conceptio fundamentum, ut diximus, fuerit habitaculi [270 1Kb] summi boni, si peccati  alicuius ex prime preuaricationis origine maculam traxit [271 1Kb] , quid dicemus? utique uoce diuina dicitur ad Ieremiam : Priusquam te formarem in utero, noui te : et antequam exires de uentre, sanctificaui te; et prophetam in gentibus dedi te [272 1Kb] . De Ioanne quoque angelus, qui eum nasciturum prenuntiabat, asseruit quod Spiritu sancto repleretur adhuc ex utero matris sue . Si igitur Ieremias, quia [273 1Kb] in gentibus erat propheta futurus, in uulua est sanctificatus, et Ioannes, Dominum in spiritu, et uirtute Elie precessurus , Spiritu sancto est ex utero matris repletus, quis dicere audeat singulare totius seculi propitiatiorium, ac Filii Dei omnipotentis dulcissimum reclinatorium, mox in sue conceptionis exordio Spiritus sancti gratie illustratione  destitutum. Testante uero Scriptura : Ubi spiritus, ibi libertas , a seruitute igitur omnis peccati libera fuit, que omnium [274 1Kb] peccatorum propitiatori aula, in qua et ex qua personaliter homo fieret, Spiritus sancti presentia et operatione construebatur. Quod si quis eam prime originis peccato non omnimode expertem fuisse pronuntiat, cum illam ex legali coniugio maris et femine conceptam uerissime constet, sententia catholica est. Ego a catholice et uniuersalis Ecclesie ueritate nulla ratione uolo dissentire, magnificentiam [275 1Kb] tamen operationum uirtutis diuine quadam quasi mentis lippitudine pro posse considerans, uideor mihi uidere quia si quid originalis peccati in propagatione eius, et communis uitii exstitit, illud propagantium et non propagate  prolis fuit.

Castaneam inuicem attende : cum de sui uidelicet generis arbore prodit nascitura, inuolucrum illius totum hispidum et densissimis aculeis undique septum apparet. Intus castanea concipitur, primo quidem nucleum lactei liquoris, nichil hispidum, nichil asperum, nec aliquibus aculeis noxium in se habens, sed si aliquatenus seruans illic in summa lenitate nutritur, fouetur et alitur, ac forma in sui speciem et habitudinem iam adulta, rupto inuolucro ab omni spinarum punctione et onere liberrima natura egreditur. Attendo.

Si Deus castanee confert ut inter spinas remota punctione concipiatur [276 1Kb] , alatur, formetur, non potuit hec dare humano quod ipse sibi parabat templo  in quo corporaliter habitaret, et de quo in unitate sue persone perfectus homo fieret, ut licet inter spinas peccatorum conciperetur, ab ipsis tamen spinarum aculeis omnimode exsors redderetur? potuit plane, et uoluit; si igitur uoluit, fecit. Et quidem quidquid dignum unquam de aliquo extra suam personam uoluit, perperam est eum de te, o beatissima feminarum, noluisse; uoluit enim te  fieri matrem suam, et quia uoluit, fecit esse : quasi diceretur, Matrem suam te fecit ille rerum Dominus, Creator et gubernator; rerum, inquam, omnium, non solum intelligibilium, sed omnem intellectum transcendentium Dominus et factor te dominam et imperatricem constituit celorum atque terrarum, et sic marium et omnium elementorum, cum omnibus que in ipsis sunt, domina et imperatrix exstitisti et existis, et ut ita esses, in utero matris tue a primordiis conceptionis, operante Spiritu sancto, creabaris [277 1Kb] . Ita est, bona Domina, et gaudemus ita esse. Nunquid ergo, dulcissima domina, nunquid tu tanta futura [278 1Kb] , Summi uidelicet Mater unica, et omnium que fuerunt, sunt uel erunt, prudens ac nobilis post filium tuum imperatrix, nunquid  quid in exordio tuo talis esse debuisti ut omnium quorum te Dominum [279 1Kb] gerere certissime nouimus aut impuritati aut subiectioni potuisset addici? Ille assertor pure ueritatis, et a filio tuo iam in celo presidente uas electionis cognominatus, omnes homines peccasse in Adam fatetur, uera utique sententia, et cui contradici nefas esse pronuntio. Sed cum eminentiam gratie Dei in te considero, sicut te non intra omnia, sed super omnia que facta sunt, inestimabili modo contueor, ita te non lege nature ut alios in tua conceptione deuinctam fuisse opinor, sed singulari et humano intellectui impenetrabili diuinitatis uirtute et operatione ab omni peccati adiunctione liberrimam. Solum etenim peccatum fuerat quod homines a parte Dei dirimebat; et ut illud Filius  Dei euacuaret, sicque ad placere Dei humanum genus reuocaret, homo fieri uoluit, et talis, ut nec in eo aliquatenus concordaret ei, unde homo a Deo discordabat : quia ergo ita fieri oportebat, matrem de qua talis crearetur [280 1Kb] , mundam esse ab omni peccato decebat. Aliter enim quo pacto illi summe puritati caro tanta coniunctione uniretur, ut homo assumptus ita esset in unum, ut que Dei sunt, indifferenter hominis essent, et que hominis Dei [281 1Kb] ?

Adhuc propone tibi palatium, quod specialiter suis usibus aptum existat, construere uolentem, in quo et ipse frequentiori et festiuiori cursu conuersetur, et omnibus ope eius atque auxilio indigentibus mitiori et letiori uultu respondeat, et auxilietur. Patereturne, queso, in principio palatii fundamentum  inualidum, et structure, que foret edificande incongruum, et non coherens? Non puto, si saperet, et propositum suum ad effectum perducere uellet. Ergo Sapientiam ante omnia secula proposuisse sibi habitaculum, quod specialiter inhabitaret, construere similiter indubitata fide tenemus. Quod autem habitaculum istud fuerit, iam dudum innotuit; hoc enim habitaculum illud sacrarium Spiritus sancti  esse fatemur, in quo et per quod eadem Sapientia humane nature coniungi uoluit et incorporari, et omnibus se pura mente confitentibus parcere et misereri; quod sacrarium, aula uidelicet uniuersalis propitiationis, cum operante Spiritu sancto construeretur, si fundamentum illius, scilicet initium siue primordium formationis beate Marie, corruptum fuit, ipsi certe constructure non congruebat nec coherebat. Insciane fuit et impotens sapientia Dei et uirtus mundum sibi habitaculum condere, remota omni labe conditionis humane? Angelis aliis peccantibus, bonos a peccatis seruauit, et feminam, Matrem suam mox futuram, ab aliorum peccatis exsortem seruare non ualuit? In eternitate consilii fixum statuit eam dominatricem et reginam fore angelorum,  et nunc inferiorem angelis natam, in consortium acceptam esse credemus omnium peccatorum? Existimet hoc, et argumentis suis probet qui uult, ego donec ostendat mihi Deus aliquid dignius excellentia domine nostre posse dici, que dixi, dico; que scripsi non muto; ceterum me et intentionem meam filio eius, et illi committo.

Nihil tibi, domina, equale, nichil comparabile est : omne enim quod est, aut supra te est, aut subtus te est : quod supra te est, solus Deus est; quod infra te, omne quod Deus non est. Ad tuam tantam excellentiam quis aspiciet? quis attinget? Et certe ut ad hanc excellentiam peruenires, in humillimo loco, id est in utero matris tue, purissima oriebaris. Quod si tali modo concepta et ordinata non  fuisses, ad tantam celsitudinem non succreuisses.

Quisquis igitur de crementi tui magnitudine gaudet ac letatur, de ordinatione ipsius crementi equum est ut exhilaretur. Qui ergo a die beate conceptionis tue gaudium eiusdem conceptionis tollit Ecclesie Dei, aut non bene attendit, aut attendere negligit, uel nescit bonum quod inde processit omni creature Dei. Sed immensitatem boni ipsius quis explicabit? Fateor non ego; longe enim a me et mei similibus, hoc est peccatoribus, tanta salus; uerumtamen, ut autumo, quasi in enigmate aduerti aliquatenus poterit, si malum, in quod natura humana ex peccato Ade corruit, ante mentis oculos prefigatur, et ita in ipsius mali contrarium, bonum  scilicet quod per hanc dominam mundo prouenit, animus considerare uolentis defigatur.

Omne quippe bonum, ad quod homo conditus fuerat, perdidit in Adam, et idem ipsum bonum multo excellentius humana natura recuperauit in Maria. Duas siquidem beatitudines et duas miserias esse nouimus. Harum beatitudinum et miseriarum unam maiorem, alteram minorem esse constat. Beatitudo maior, regnum celorum; minor, qua primus homo potiebatur ante peccatum; maior miseria, pene infernales; minor, in quibus uiuimus continue tribulationes, et nos ipsarum beatitudinum experientia penitus ignari, experientia miseriarum sentimus nos usquequaque grauari; sub una gemimus; aliam, ne nos rapiat, formidamus. Consideratione  etenim minoris, si uigilant animo studium adhibemus, aliquantum que sit maior miseria coniicere ualemus, licet porro infra quam sit. Qualitatem uero beatitudinis uel minoris, nisi per contrariam miseriam in qua sumus, non facile percipere possumus. De maiori autem beatitudine dictum estimo quod oculus non uidit, nec auris audiuit, nec in cor hominis ascendit, que preparauit Deus diligentibus se .

Ab his igitur beatitudinibus omni modo separati fuimus per preuaricationem nostri primi parentis, et utrique miserie infeliciter obnoxii facti. Mors namque per peccatum Ade intrauit in mundum, et ita in omnes homines pertransiuit , nec aliquis ante aduentum filii sancte Marie inde poterat  liberari. Et que mors? Mors anime primo qua homo perdidit uitam eternam, Deum uidelicet ad cuius similitudinem factus fuerat. Infelix perdere, perdere quod summe est et uere, et sine quo nichil unquam bene habetur uel est ! Hanc miseram mortem et omni malo incomparabilem mors quoque corporis sequebatur, per quam anima, que adhuc in corpore degens uite celestis flatum amiserat, multo miserior claustris inferni submersa deperibat. Hanc inestimabilem damnationem nemo qui euaderet, qui inde liberaretur nemo erat, liberandi potestas in tota creatura nulli rei accidebat; soli Deo qui hominem fecerat, et contra quem homo deliquerat, hec liberandi potestas supererat. Sed quis? ipse offensus, ipse despectus, ipse ut parceret  a nullo digne petebatur, de die in diem scelera multiplicabantur, et ira Dei ad puniendum potius quam ad parcendum prouocabatur. At ille cuius pietas non exhauritur, cuius misericordia non exinanitur, cuius bonitas nunquam deficit, cuias maiestas quod uult efficit, hominem ad similitudinem sui creatum, ne totus in eterna damnatione periret, liberare instituit, et ordine, quo gratior esse non potuit, ipse uidelicet qui hoc et per se faceret, homo fieri uoluit, nec talis ut ceteri homines, sed ut ipse et assumpta humanitatis in una persona esset perfectus Deus et perfectus homo, ex anima rationali et humana carne subsistens; sed tota humana natura in radice sui uitiata fuerat atque corrupta,  nec Deus corruptioni et uitio peccati potest consociari. Necesse igitur fuit ut natura, de qua se hominem facere uolebat, et humana et munda ab omnis peccati contagio esset; quod non inueniret, cum, ut dixi, nichil incorruptum uitiata cunctorum radice existeret, sed qui humane perditioni subuenire disponebat, Dei uirtus et Dei sapientia nuncupatur. Itaque ad omnia que uult posse suppetit illi, nec sapientie illius ullus est numerus, que pertingit a fine usque ad finem, cuncta disponens . Poterat ergo de massa peccatrice naturam humanam ab omni labe peccati immunem facere, unde in unam personam sui susciperet, ut homo integer esset et diuinitati sue nichil minueret. Predestinata fuit et preordinata in hoc opus mirabile,  et omnibus operibus Dei prestans et inenarrabile, Maria, scilicet illa magni maris nobilissima stella, hoc est totius seculi illustratio, et omnium in tempestatibus diuersorum casuum titubantium indeficiens leuamen et consolatio, nec non ab eterne mortis interitu pauentium ac sub eius presidium confugientium tutum iuuamen atque redemptio.

Te igitur, domina, quam in tantum culmen predestinauit et extulit diuina potentia, quam tot prerogatiuis dotauit cuncta disponens Dei sapientia, quam sibi matrem elegit ad mundo subueniendum ipsa omnium saluandorum ineffabilis misericordia, crediderimne, queso, te morte peccati, que per inuidiam diaboli occupauit orbem terrarum, in tuo conceptu potuisse grauari? me namque iterum  atque iterum ipsas, quas superius commemoraui, rationes considerante, animus hoc credere uitat, intentio abhorret, lingua fateri non audet.

Quod si dicitur te, si ante partum beati filii tui preuenta corporis morte fuisses, originalis peccati legem aliorum more euadere non potuisse, inepte dicitur, nec tanti est ut ei respondeatur. Qualiter enim Mater Dei futura preordinata fuisses, si ad hoc te, qui preordinauit, Deus non perduxisset? Nam in Deo non est, est et non, sed simplex est in illo est. An mors ualentior esse posset Deo, de cuius manu nemo ualet quidquam rapere? Nunc autem, quia tanti apud Deum pre omni creatura es, ut Mater eius dignissime fieri meruisses, sicut ipse non tantum supercastus et mundus, sed ipsa castitas  ipsaque munditia est : ita carne uerum hominem paritura eras, munda pre omnibus iure esse debueras. Primordia itaque creationis tue merito filii sancte Ecclesie debent uenerari, si sancta, si casta, si a corruptionis uel peccati ruga illa credunt esse discreta.

Qui aliter sentiunt, quod melius approbant, credant. Ego, piissima domina, ego tuus qualiscunque seruulus, ego scio, credo et confiteor quia inde ex radice Iesse pulcherrima, ac per hoc omni quod te aliquatenus docoloraret peccati uulnere aliena prodiisti, et integerrima permanens florem speciosissimum protulisti : florem, inquam, protulisti, et non qualemcunque, sed super quem septiformis Spiritus  sanctus requieuit, et odore uite perennis, odore salutis eterne omnem creaturam gratia diuinitatis sue respersit atque repleuit. Per hunc a peccato primi parentis liberamur, et mortem que per istud intrauit in orbem terrarum euadimus, miserias quibus opprimebatur omnis caro ob meritum ipsius delicti, iam alias in re, alias in spe, conculcat ipsa caro redempta cruore ipsius floris, unici scilicet filii tui et dilecti. Per hunc quoque non modo paradiso, unde Adam fuit repulsus, restituimur, sed et regno celorum, quod non habuerit, sed habiturus erat si non peccasset, multo felicius illo et dignius inuehimur. Nam si Deo inobediens non fuisset, nunquam Filius Dei homo fieret, in quo uel pro quo mortem patiens ac resurgens regnum celorum  in substantia nostre carnis dominandi iure penetraret.

Nunc autem que gloria, quis honor, que iubilatio cordis, que iucunditas mentis, que securitas eterne beatitudinis erit humane nature, quando illum sibi uiderit concorporalem, quem omnis militia celorum adorat super se uerum Deum, cum Patre et Spiritu sancto omnia regentem, omnibus imperantem, et eterne Patri suo consubstantialem et coomnipotentem ? Hanc gloriam, hanc tantorum bonorum possessionem nunquam humana natura adipisceretur, si Deus ipse, pro expiatione peccati Ade, in carne humana non nasceretur. Multo igitur felicius et dignius in regno celorum erimus quam si Adam non peccasset futuri essemus. Et quid erit,  forte aliquis . . . . de memoria malorum, pro quorum integerrima abolitione interminabiles gratias agerent illi, quem presentem semper habebunt, suo piissimo Redemptori quicunque ibi fuerint homines? Constat enim quod omnes omnium conscientie singulis patebunt non solum hominibus, sed et angelorum et hominum et angelis et hominibus. Cum igitur cherubim et seraphim, throni et dominationes, alieque celorum uirtutes, in conscientia singulorum cognouerint peccata illorum, seque talium uiderint omnino insontes, quomodo fieri poterit ut eos non computent exinde uiliores quam si nunquam eis aliqui tales dominati fuissent errores? Quomodo ergo felicius et dignius erunt in societate angelorum, quorum uilitas nominatur ex communione  peccati Ade estimatione ipsorum? peccare namque infelicitas et indignitas, non peccare uero felicitas et dignitas comitatur. Hec si quis dicit, duci quidem ratione uidetur, sed humana; nam celestia consideranti alia ab istis occurrit consideratio. Non enim illi angelici spiritus, quorum similitudinem, iuxta promissum Domini, adepturi sunt post hoc seculum quique iusti homines, in eis considerabunt qui fuerint, sed qui sint, licet hi in memoria sua habeant qui fuerint, ad laudem scilicet et ad gloriam Saluatoris sui. Certe si aliquis in hac mortali carne positus aliquo graui morbo, uerbi gratia, lepra percussus, toto corpore uermibus scateret, et cunctis eum intuentibus horridus immane  feteret, si aliquo euentu, utpote medicorum iuuamine, uel respectu mira facientis Dei misericordie, integre sanitati restitutus fuisset, et res eis qui eum prius nouerant innotuisset, mox hi qui illum ante abominabantur, si caritas in eis firma uigeret, ipsum uidere, ipsum alloqui, in ipso gratiam Dei cuperent intueri, mirari, uenerari, et ipsum duplici honore censeri habendum : ipse nichilominus sue infirmitatis non immemor, aliis etiam ignorantibus eam ultro et cum quadam sui augmentatione referret, ut primo et precipue Dei gratia inde, seu medicorum perita scientia, seu sua longanimitas, uel deuotarum precum cum beatorum operum diutina exhibitione instantia, uel medentium inflicta asperitas a salutis desiderato effectu non deflexerat,  predicaretur. Si ergo hec ita geruntur in huma nis, quid putas in horum quodammodo similibus geritur in diuinis? Equidem peccata, quibus Dei uultus offenditur, mentis humane uulnera atque putredines esse non nesciuntur. Que unde procedunt, nisi ex sue conditionis ingenita corruptione? Que corruptio, dum transierit in incorruptionem, nichil ulterius erit quod doleat, nichil quod alicui sordeseat, nichil quod cuncta cernentis Dei oculos offendat. Pax igitur erit inter Deum et homines, quam nullus finis includat, nulla occasio scindat, nulla offensa obnubilet; uidebitur enim ipse qui est et letabitur in commune in eodem ipso et ad ipsum, qui ab eo quod est, aliud omnino esse non potest.


Deus meus, Deus meus, doce cor meum intelligere quid ibi futurum sit omnibus qui te hic dilexerunt, qui mortem tuam uitam suam in directione uiarum suarum complexi sunt, qui tibi in sequenda uoluntate tua per mandatorum tuorum custodiam adheserunt. uere, bone Domine, iuxta uocem beati Apostoli tui, summe tu omnium bonorum, prestantissimus eris eternaliter in omnibus . Et quid boni poterit deesse alicui, cum te habuerit, qui fons es et perfectio omnis boni ? Quomodo itaque illi tui dilecti teque diligentes ad intuitum glorie tue perenni iucunditate gaudentes, angelicos spiritus dico : quomodo, inquam, poterunt eos precipuo honore dignos non iudicare, eos ut semetipsos non amare quos tibi concorporales, quos in  forma humanitatis uiderint tibi consubstantiales ? Quomodo eos non immensa dulcedine amplectentur quorum mira uis animi, dum uiuerent in carne mortali, tantum in domandis uoluptatibus suis pro tuo amore in se ualuit, ut pateat omni creature te pro eis non fuisse gratis hominem factum, natum, passum, mortuum ? Siquidem tibi hanc laudem pepererunt ut qui eos in terra homo factus perditos requisisti, te audirent, te diligerent, tuis monitis acquiescerent, et ad te leti peruenirent, sicque te nec in tuo consilio deceptum, nec otiose pro eis que passus es perpessum fuisse ostenderent. Non igitur eos omnino irrationabiliter dixi, Domine, ut estimo, dignius atque felicius in regno tuo esse quam futuri essent, si Adam non peccasset


Ad hoc illa dignitas atque felicitas sese ingerunt considerationi mee, a quibus humana natura nichilominus aliena existeret, si ob meritum peccati sui primus homo paradisum non perdidisset. uirginem Mariam, que super omnes mulieres beata hodie et benedicta colitur et predicatur, quam summus et omnipotens Deus sibi in Matrem assumpsit, et uniuersis que post se sunt secum dominari constituit, cum in dextera ipsius unici beatique filii sui multitudo uiderit hominum in regno illo beatitudinis adunatorum consistere, nonne felicem, nonne iucundum, nonne ultra quam quiuis estimare queat, statum suum iudicabit in eius consideratione ac presentia honoratum? uirginem, inquam, de sua  propagine ortam, sibi pro conditione unius nature consimilem, pre oculis habebunt, angelis et ar changelis presidentem, omnia utpote reginam omnium cum filio disponentem, seque dulci affectu amplectentem, sibi de collata gloria congaudentem; et fieri poterit ut ad hoc non in immensum exsultent, non se ineffabili iucunditate glorificationis coniubilent? Et quidem ad hanc dignitatem nec beatissima uirginum, nec numerositas hominum electorum unquam ascendisset, si Filius Dei ad destructionem peccati Ade de sinu Patris hominem ex ipsa uirgine assumpturus non descendisset. Igitur propter peccatores Maria facta est Mater Dei, que idcirco quod ea castior, ea sanctior, ea humilior in genere humano nulla potuit reperiri, merito debuit  in tantam excellentiam ab eo, quo nichil castius, nichil sanctius, sublimius est nichil, adcisci, et in quid excellentius adcisci ualeret, quam ut in perpetua uirginitate permanens Deum de sua carne carnem factum generaret? Hanc excellentiam contulit Deus uirgini Marie, eo quod illam pudicitia cordis et corporis sibi pre omni creatura intellexit adherere. O felix herere! o herere felix, herere illi qui solus uere est, qui solus summe est, qui nunquam deficit ulli sibi non ficto corde herenti? Huic, pia domina, quoniam, ut dixi, adhesisti, hesit et ipse tibi, et modo quo nec dulcius potuit adherere. Quid enim inter duos dulcius, aut dignius ualet esse quam esse matris ad filium, uel filii ad matrem? Et hoc utrumque uobis est, ut omnibus liquet. Sed hos honores,  has dignitates, hec gaudia, quibus cetus hominum cetui admistus angelorum perfruitur, ob preuaricationem primorum hominum, num illis ascribere, num illis exinde iure debuere gratiosi existere? Non puto. Nec enim ea intentione preceptum Dei preuaricati sunt, ut tot bona inde procederent, sed ut modum conditionis sue, spreto Deo, superbi excederent. In eo quippe quo diabolum audierunt ut dii fierent, non intenderunt ut ad deitatem, qua se sublimandos sperabant, exterminandam Filius Dei aliquando ex sua stirpe homo fieret. Forte magis putauit Eua se Deum illico fore, et Adam sibi consentientem diuinitatis sue futurum consortem. O superbia intolerabilis! o stultitia inestimabilis! o uanitas omni uanitati incomparabilis! O Eua, quam  propinquior uere ac summe deitati exstitisses, si in status tui humilitate Deo subdita perstitisses. Adam quippe, sicut Apostolus ait, in preuaricatione tua seductus non fuit , quia quod serpens pollicebatur, mendacium esse intellexit. Tu autem miserrime seducta , et e uestigio multiplici peruersarum cupiditatum semine imbuta, illecebrosa facundia illum ad tibi consentiendum illexisti, presignans in hoc opere tuo ueram fore futuram sententiam uiri Dei, mulieres scilicet apostatare facere etiam sapientes . Necdum enim tibi prepositus fuerat ex sententia Dei, et ideo in perditionem tui et sui et uniuerse posteritatis nostre illa femina sollicitatione preualuisti. Obediuit namque  uoci tue, postposita obedientia uocis Dei. ue obedire, ue non obedire, ue uoci mulieris contra uocem Dei obedire, ue pro uoce mulieris uoci Dei non obedire; malum hoc, malum hoc. Hinc enim omnes tribulationes et miserie quas passus est mundus, quas patitur, quas patietur, exorte sunt. Hinc deorsum sortite sunt, hinc robur et perseuerantiam perdiderunt, hinc ignorantia omnis boni, hinc scientia et exsecutio omnis mali, hinc Dei contemptus, hinc demonum sub simulacrorum specie nefandissimus cultus, hinc mors uite presentis, hinc illi miserior mors subicus dispendia uite sequentis. Non ergo debet uobis humana natura gratias agere quod sic in Filio Dei est exaltata et honorata, sed uobis utique, quod innumera mala, quod in geminam  mortem corporis et anime est deiecta et precipitata; nec ulla esset spes hec tanta mala aliquatenus euadendi, si flos ille speciosissimus per gloriosissimam uirgam, de radice Iesse nobiliter ortam, non sumpsisset initium nascendi. Sed ipse in mundo natus ordine quo uoluit, Spiritus sancti super se in gratiarum suarum plenitudine quiescentis, suis auditoribus dona distribuit, et mundum ab ignorantia ueri boni, et aliis malis inde manantibus, que incurrit per Adam, potenter eduxit, atque ad amissam regni celestis conuersationem iam alios in re, alios in spe misericorditer reduxit.

Patet igitur quid cui debeat genus humanum, cui quod in infima humiliatum atque prostratum, cui quod in summa est exaltatum et glorificatum. uos  igitur, o Adam et Eua, uos, uos accusat; uobis uestra progenies mala que sustinet imputat, se per uos paradiso exclusam, se miseriis continuis per uos intrusam miseranda lamentatione deplorat, et non immerito quidem. Causa euidens est, nec refragari potest. Quid igitur, Deus omnium, quid faceret opus manuum tuarum, ex preuaricatione horum parentum suorum perennibus penis et eterne morti obnoxium, si non uenires? Si non subuenires, quo fugeret, quo delitesceret, quo euaderet? Utique consilium nullum, remedium nullum, nusquam protectio ulla; sed uenisti, et qualiter hec omnia adipisceremur, efficaciter ostendisti. Si ergo hi qui post aduentum tuum, Domine, uenerunt, non saluantur; non habent preter se ipsos, contra quos  equo iudicio inde conquerantur. Quid igitur facient? ut mihi quidem, Domine, uidetur, ultimum et unicum consilium est omnibus qui uolunt saluari, ut primo tibi intimas ex corde pro omnibus beneficiis tuis grates exsoluant, te diligant, ac demum preceptis tuis obediant; sicque se ad te peruenturos secura fiducia sperent. Sed ad hoc, pie Pater, quis idoneus? Utique nemo, nisi tuo fultus adminiculo. Tu enim summum omnium bonorum es, qui et ipsum summum bonum es; nec quidquam boni potest esse, uel fieri uel haberi, nisi aut a te, aut per te, aut de te. Nihil itaque boni sine te ualet quisquam facere. Redemisti nos, Domine, Deus ueritatis; ne propter scelera nostra exerceas contra nos iudicium  tue seueritatis, uoluisti fieri homo pro nobis; intende ut esse possimus quod ut essemus factus es unus ex nobis. Quod petimus, honor tuus est ut fiat. Nam si non fit, uideberis a proposito tuo quodammodo defecisse. uerum nulla disceptatio nobis est tecum, quia Dominus es, et unum uerbum tuum ualidius nostris mille. Si enim omnes iustitie nostre coram te sunt sicut pannus menstruate , quid erunt iniustitie nostre a seipsis et a nostris inimicis ante faciem tuam denudate? ue, ue, quis hinc prodeuntem perturbare mentis confusionem, quis terrifici horroris explicare poterit immanitatem? Et si confusi horroris horrideque confusionis immanitas est modo nobis inexplicabilis, districta malorum examinatio in futuro examine  cui erit tolerabilis? Heu ! peccatores homines, quos hec omnia mala ex Adam stirpe respiciunt, quid faciemus in istis? Desperabimus? Absit! Quid tunc? o fons Dauid patens , in ablutionem menstruate flue ad nos, et consule quid expediat nobis. O pietas! uere bone Domine, uideo, uidens gaudeo, gaudens amplector consilium quod per singularem misericordiam tuam prouidisti salubrius fore nobis. Et quod uel quale? Nimirum mente, uultu, uoce ad eam redire, cuius supra meminimus, dilectissimam Matrem tuam, piissimam scilicet dominam nostram, a cuius contemplationis dulcedine, a cuius castitatis contemplatione, a cuius dignitatis consideratione, a cuius sublimitatis speculatione, in has angustias, quedam animo non abolenda commemorando,  deuenimus, ipsamque pura deuotione interpellare, ut nobis consulat, et nobis supereminenti, qua preeminet apud te, gratia subueniat. Procul dubio namque scimus eam tanti esse penes te, ut nichil horum que uolet efficere, aliquatenus posset effectu carere. Salus igitur nostra in uoluntate sua consistit, dum tamen quod uult potenter efficiat. Quod itaque consilium salubrius nobis, quos inuoluit finis seculi, daret filius eius finis cunctorum quam currere ad ipsam, que de carne sua generauit eumdem ipsum, sine quo non fit ulla remissio peccatorum, qui uere bonus, uere pius, uere uolens misericordiam est. Et tu, domina, ad cuius subsidium nos mittit dilectissimus filius tuus, quid  dicis nobis? ipse enim misericordia nostra est, et tu eiusdem misericordie mater es. Quid, inquam, dicis nobis? Forsan, domina, ut sub alarum suarum protectione confugiamus. Bene; at licet misericordiam illius, sicut decet, gratanter amplectamur, tamen iustitiam eius non parum formidamus. Ne igitur querentibus misericordiam obtendat iustitiam suam, precamur, adesto nobis, et age causam nostram pro nobis. Ipse namque magni consilii summus Angelus consuluit nobis uenire ad te. Certe peccatores nos esse cognoscimus, et damnari meremur, et iuste quidem, non negamus. Sed eque iustum esse profitemur ut uoluntatem ipsius faciat qui uoluntati sue in cunctis que agit concordare non detrectat. Et quis unquam uoluntati illius magis  concors exstitit quam tu, cuius subsistentia ab impletione uoluntatis eius nunquam otiosa fuit. uelis itaque solummodo, domina, ut ille iustissimus iudex nobis misereatur; profecto iustum erit, nulla ratione obsistente, ut uelle tuum perficiatur. Noli ergo, noli propter misericordiam, cuius mater esse probaris, nobis deesse, quia uelle tuum non postponet in salute nostra, qui ut saluemur factus est per te frater noster. O mira operatio Conditoris! o immensa consolatio peccatoris! o domina, si filius tuus est factus per te frater noster, nonne et tu per illum facta es mater nostra? Hoc enim iam mortem pro nobis subiturus in cruce dixit Ioanni, utique Ioanni, nec aliud quam nos in natura sue conditionis habenti : Ecce, inquiens, mater tua . O peccator homo, gaude, gaude et exsulta; non est enim unde desperes, non est quod formides; quidquid iudicabitur de te, totum pendet ex sententia fratris et matris tue. Ne ergo auertas aurem cordis tui a consilio illorum. Iudex tuus, uidelicet frater tuus, docuit te fugere ad subsidium matris sue, et ipsa eadem mater tua monuit te protectioni alarum filii sui fiducialiter inherere, seque tibi, ne eius iustitia grauareris, non negauit affuturam.

Maria, quid dicemus? quali organo uocis, uel quali iubilo cordis exprimemus quantum tibi debemus? Utique, domina, quidquid intellexerimus, quidquid mente conceperimus, quidquid ore protulerimus, minimum est et quasi nichil ad ea que tibi ex equo debemus. Tu namque ante omnem creaturam in  mente Dei preordinata fuisti, ut omnium feminarum castissima Deum ipsum uerum hominem ex tua carne procreares, ut omnibus post suum Filium tuum regina celorum effecta gloriosa regnares, ut perdito mundo recuperationis aditum et uite perennis emolumentum preparares. Tu genus humanum eternitatis gloria nudatum, per beate fecunditatis tue uirgineum partum, in pristinum statum reduxisti. Tu leges inferni, deuicto per mortem filii tui principe mortis, euertisti. Tu denique cunctis Deum ac Dominum, quem ignorabant, uisibilem et propitiatorem exhibuisti. Per te, domina, uitam perditam in unigenito tuo recuperauimus; per te est, si quid boni sumus, siue possumus, siue habemus; per te ad eternam gloriam quicunque sumus peruenturi  perueniemus. Tu post Deum summa ac singularis consolatio nostra. Tu felix atque beata gloriatio nostra, tu ad regna celorum ductrix ac subuectio nostra. Tu, quesumus, esto in ipso beatitudinis regno celesti susceptrix et perpetua exsultatio nostra. Ergo secundum beatum et misericors consilium specialis misericordie, dulcissime scilicet prolis tue, ad te confugimus; tu procura ne in uanum hoc fecerimus. Re etenim uera si defeceris nobis, nichil erit tutum nobis. Ne igitur tantum attendas iniustitias nostras, ut quibus huc usque pre omnibus predita fuisti, postponas misericordias tuas. Ei qui summe omnium est, nec ab eo quod est mutari ullatenus potest, eternaliter heres  et ea re, quesumus, ne iugi misericordie, qua erga omnes hactenus usa es, alia sis quam te certissime scimus. Et utique, domina, non te decet a filii tui uoluntate discrepare, qui ad miserandum generi humano se nature nostre consortem uultui Patris sui non cessat perenniter demonstrare. Et ipsa nature nostre demonstratio quid aliud est quam ad prouocandum super nos misericordiam suam quedam ineffabilis pietatis incitatio. In ipso enim sibi complacuisse Pater ipse testatur; nec fieri potest ut quibus ipse uult misereri, non misereatur. Summus igitur Pater participibus Filii sui uult misereri, et ipse Filius eos ingerit pro se conspectui misericordie Patris sui; et tu unica Mater eiusdem unici Filii Dei repelleres ab uberibus misericordie  tue quos, ut dixi, et Pater Filii et idem ipse Filius uocant et reuocant in sinum gratie tue? Tu exasperareris contra nos propter iniquitates nostras, cum Filius tuus, quem maxime offendimus, morti se tradidit pro delendis iniquitatibus nostris? Seuerior uidelicet illo esses super nos, cum eiusdem conditionis sis, cuius et nos; naturam tuam, domina, excedens. Sed fortasse tantum amas iustitiam Dei contra peccantes in eum ut malis illum exercere uindictam quam exhibere misericordiam. Quod si ita est, cur, domina, cuidam olim ope tua magnopere indigenti, et que esses nescienti, matrem te potius misericordie dulci uoce respondisti quam iustitie cum filius tuus non minus sit uera et incommutabilis iustitia quam uera et appetibilis misericordia? Ea  fortassis consideratione, quoniam si te matrem iustitie diceres, magnam non solum ei quem in angustia positum omni misericordia  opus habere sciebas, uerum etiam nobis pauperibus tuis spem uenie tolleres, et singularis refugii ostium crudelem humani generis persecutorem fugientibus quodammodo inimicis occluderes. Quis enim cum iustitia Dei iudicium subiens, non ut uestimentum conteritur, non deterius quam a tinea deuoratur? Quapropter, pia domina, dulcis et clementissima Domini Mater, attende fragilitatis nostre grauem necessitatem, et ostende super nos effectu te esse, quod iucundo affectu te esse cognouisti; quod si feceris, ad nos saluandos filio tuo et Patri suo procul dubio concors eris. Benignissimus  quippe filius tuus desiderat salutem nostram, et in tantum ut quo illam incommutabilem et eternam faceret, eternitatem suam momentanea mutabilitate nostra indueret. uerax quoque et iustissimus Pater suus ita sibi per omnia complacet ut nichil eorum nolit que illum uelle intelligit. uelis itaque solummodo quod uult ipse, nichil restabit quod possit obsistere saluti nostre. Sed te non uelle quod Deus uult, nefas est uel opinari. Gaude igitur et exsulta, humana natura; omnia quippe tibi prospera Christus filius sancte Marie parauit, dum se ex ea propter te in substantie tue ueritate creauit.

Domina, domina, quod ego qualiscunque homuncio, et uere magnus peccator hoc corde impuro de te  meditari, fetido ore effari, pollutis digitis ausus fui describere, parce, queso, parce et miserere. Nosti enim, pia domina, hoc me ita presumpsisse, quia talem me confiteor esse ut nec celo nec terra me iudicem dignum esse; et ideo nimis anxius uellem, si quo modo ualerem, eniti quatenus aliquo miserationis sue intuitu super me Deus intenderet, qui sua ineffabili gratia uel modicum sancti amoris affectum erga benignitatis tue dulcedinem in me accenderet. Confido quippe quoniam si hoc faceres, ab his que merui penis inferni sua miseratio tuaque subuentio me forte redimeret. Quapropter, domina, ne indigneris quasi audaci et presumptuoso, quia si quid horum in istis esse uidetur, mea grauis necessitas compulit, et tua grandis et omni seculo probata bonitas suasit. Ultima ergo atque summa uotorum  meorum intentio est, ut uel in extremo examine iustissimi filii tui si me, remota misericordia, seuera sententia crudeli tortori damnandum tradiderit, subuenias, et me ad inferos rapienti occurras, ac manica misericordissime defensionis tue protectum, ne in eternum damner, eripias. Et quidem, domina, quondam paruulis, et forte mihi, si non fallor, hoc a matronis, cum ad uerbera raperentur a predagogo, impensum reminiscor, et ob hoc illis nonnulli ualde gratiosi fuerunt, ac pietatis uiscera, quibus in eorum pia liberationi use sunt, magnifice predicauerunt. Si ille igitur pro tantilla gratia, quibus, queso, preconiis a celi ciuibus, qui de peccatorum saluatione gratulantur, predicaberis, cum mei magna peccatoris, ut dixi, miserta fueris?  Utique beatus et bonus filius tuus Dominus iehsu dicit ita gaudium esse in celis, angelis Dei, super uno peccatore penitentiam agente quam super nonaginta nouem iustis, qui non indigent penitentia . Cum ergo pro penitente fiat gaudium in celis, quoniam in eo quod illum malorum suorum penitet, tendit ad salutem, quale gaudium erit, domina, quando aliquis liberatus ab omni malo peruenit ad ipsam salutem? Si igitur me a meritis penis liberatum, eterne salutis participem feceris, nimium totam curiam regni celorum exhilarabis. Quapropter, piissima domina mater, ne paruipendas enormem immanitatem criminum meorum, ut postponas magnitudinem gaudiorum pro remissione  illorum congratulantium angelorum. Domina, domina,  quid futurus uel facturus sim penitus ignoro; et ideo quidquid de me sit euenturum, presentem postulationem ne obliuioni tradas, obsecro piissimam dilectionem qua diligis unicum filium tuum, ut me peccatorem a mortis auctore transferas in sortem uite eterne; et tu, singulare presidium omnium ad te confugientium, uere et unice fili huius castissime uirginis domine mee, rogo te per dilectionem, qua diligis ipsam dulcissimam Matrem tuam, sentiam quandoque per effectum, quod mihi per eamdem piissimam genitricem tuam opto impendi; tepido licet, tamen qualicunque affectu. Quod si multitudo scelerum meorum iustitiam tuam ad me damnandum magis erexit quam pietas Matris tue misericordiam tuam ad parcendum inclinauerit, tu, qui ubique  presens, et in omni loco eque potens es, aliquod mihi tue protectionis, quo ab inimicis meis abscondar, obstaculum inueni, ne preda demonum factus, detrudar in profunditatibus malorum inferni, ac si nichil merear exaudiri, saltem in inferno constitutum memoria et cognitione sancti nominis tui priuari non sinas, ne Satane similis et coheres iustitiam tuam reprehendam, sicque equitatis tue examen peruersi murmuris obstinatione grauius feram. Bone Domine, bone, si in his omnibus aures misericordie tue mihi occludis, profecto non uideo quid amplius rogem, quod largitatem misericordiarum tuarum mihi impendat, et hec ignorantia nimirum ex multitudine iniquitatum mearum mihi prouenit. Nam si densis illarum tenebris obuolutus  non essem, tu, qui lux es indeficiens, non mihi deficeres, sed ignorantie mee tenebras radio tue claritatis abigeres, sicque in lumine tuo constitutus uiderem te non esse Deum uolentem iniquitatem , et tamen nosse et posse habere cum pia uoluntate inestimabilibus modis subueniendi lapsis et oppressis miseria et iniquitate; et hoc, Domine, sic esse firmissime credo, ac per hoc intimo corde teneo et ore profiteor quia quidquid de me feceris, qualicunque uidelicet malorum pondere presseris, nullo iniustitie liuore turbatus in his pertraheris. Sic quoque deletis ac dimissis peccatis nostris, talis esto erga nos propter dulcem amorem dilectissime Matris tue, ut . . . . . . [282 1Kb] uirginis humanam de sue carnis substantia uerum hominem  genuisse. Amen.





SERMO DE CONCEPTIONE BEATAE MARIAE


Conceptio uenerande Dei genitricis perpetue uirginis Marie, dilectissimi fratres, quemadmodum per multa signorum experimenta in Anglia et in Francia, ceterisque climatibus mundi celebranda sit declarata, me narrantem audiat dilectio uestra.

Tempore namque illo, quo diuine placuit pietati Anglorum gentem de malis suis corrigere sueque seruitutis officiis arctius astringere, gloriosissimus Northmannorum dux Guillelmus eamdem patriam debellando subegit. Qui uidelicet Guillelmus, tunc temporis rex Anglorum factus, Dei uirtute et industria sua totius ecclesiastice dignitatis honores in melius reformauit. Cuius pie intentionis operibus inuidens bonorum omnium inimicus diabolus, tum familiarium fraudibus, tum extraneorum incursibus  multoties conatus est eius obsistere successibus. Sed Domino protegente et timentem se regem glorificante, ad nichilum deductus est malignus . Audientes autem Daci Angliam esse subiectam Northmannis, grauiter sunt indignati, et, suo quasi hereditario iure priuati, arma parant, classem aptant, ut eos adeuntes a data sibi diuinitus patria expellant. Hoc comperto, prudentissimus Guillelmus quemdam religiosum abbatem  cenobii  accersitum in Daciam dirigit, ut inquirat huius rei ueritatem. At ille, ut uir sagacis ingenii, strenue regis negotium exsequitur. Quo fideliter peracto, ad Angliam reuerti cupiens, mare ingreditur; et cum iam maximam partem maris prospero cursu transisset, subito densis surgentibus undique  uentis, horrida tempestas celum commouit et undas. Fatigatis igitur nautis nec ultra iam obniti ualentibus, fractis remis funibusque ruptis, cadentibus uelis, spes salutis amittitur nichil sibi nisi submersionis exitium miserabiliter exspectantibus. Cumque de salute corporum desperati, animarum solummodo magnis clamoribus salutem Creatori suo commendarent, et beatissimam uirginem Mariam Dei genitricem, miserorum refugium, et desperatorum spem deuote reclamarent, ecce subito conspiciunt quemdam admodum reuerende habitudinis uirum, pontificali infula decoratum, quasi inter medias undas naui proximum. Qui uocans ad se abbatem , his uerbis cepit eum appellare : uis   periculum maris euadere? uis in patriam tuam sanus redire? Cumque cum fletu id toto corde desiderare et hoc solum exspectare responderet, tunc ille : Scias  me ad te a domina nostra, Dei genitrice Maria, directum esse, ad quam dulciter reclamasti; et si dictis meis obtemperare uolueris, sanus cum comitibus tuis euades imminens periculum maris. Ille uero illico spondet se ei in omnibus  obtemperaturum, si hoc euaderet naufragium. Promitte, inquit ille, Deo et mihi quod diem conceptionis et creationis Matris Domini nostri Iesu Christi solemniter celebrabis, et celebrandum predicabis. At ille, ut prudentissimus : Et quis, inquit, dies in hoc festo celebrandus erit? Sexto, ait, Idus Decembris, hoc festum solemnizandum tenebis. Et quo, inquit abbas, officio utemur in ecclesiastico obsequio? Omne, inquit, officium quod dicitur in eius Natiuitate dicetur in Conceptione, excepto quod nomen natiuitatis mutabitur in nomen conceptionis. His dictis ille disparuit, et dicto citius sedata tempestate, abbas incolumis concito flatu applicuit littoribus Anglicanis, et que uiderat et audierat quibus potuit notificauit. Statuit autem idem festum in cenobio   celebrari, et ipse quandiu uixit deuotis obsequiis celebrauit.

Et nos ergo, fratres dilectissimi, si portum salutis uolumus apprehendere, Dei genitricis Conceptionem dignis obsequiis et officiis celebrabimus, ut ab eius filio digna mercede remuneremur.

Rursum hec solemnitas alibi alio modo declaratur. Tempore namque Caroli regis Francorum illustrissimi, clericus quidam ordine diaconus Hungarie regis germanus, Matrem Iesu toto corde diligens, eius horas sollicitus decantabat. Parentum autem suorum consilio, nubere uolens cum quadam adolescentula ualde pulcherrima, accepta a presbytero nuptiali benedictione, quadam die, missa etiam celebrata, recordatus quod eiusdem beatissime uirginis  horas illa die, iuxta morem solitum, non cantauerat, sponsam domum mittens, omnes ab ecclesia exire cegit, et ipse iuxta altare uirginis solus remansit. Cumque horas Dominice Matris decantaret, et hanc antiphonam Pulchra es et decora, filia Ierusalem, diceret, subito apparuit ei uirgo Maria cum duobus angelis, dextram eius manum, et leuam tenentibus, dicens ei : Si ego sum pulchra et decora, quid est quod dimittis me, et sponsam aliam accipis? Nunquid ego sum optime formosa? Numquid ego sum pulchrior illa? Ubi uidisti tam pulchram? Cui ille stupefactus ait : Domina mea dulcissima, claritudo tua omnem mundi pulchritudinem excellit. Quid uis, domina, ut faciam? Ait illa :  Si sponsam carnalem, cui adherere uis, amore mei dimiseris, me sponsam in celesti regno habebis; et si Conceptionis mee festum annuatim ui Idus Decembris solemniter celebraueris, et celebrandum predicaueris, mecum in regno filii mei laureatus eris. His dictis beata uirgo disparuit; clericus uero domum adire renuit, et absque parentum suorum consilio, ad abbatiam quamdam extra patriam illam  perrexit, et ibidem monachali habitu decoratus, et post tempus exiguum meritis beate Marie semper uirginis, que quidem diligentes se decorat semper et beatificat, Aquileie episcopus patriarcha factus festum conceptionis B. uirginis die prefato, quandiu uixit, annuatim cum propriis octauis diligenter celebrauit, et ubique celebrandum predicauit.

Aliud etiam miraculum huius festiuitatis alibi diuina inspirante gratia, a nobis declaratur. In pelago Gallico canonicus quidam, ordine sacerdos, solitus B. Marie uirginis horas canonicas decantare, a uilla quadam, ubi cum uxore alterius fornicatus fuerat, rediens, ad oppidum in quo morabatur tendere curans, et pelagus Sequane transmeare cupiens, solus nauem ingressus Dominice Matris horas nauigando  canere cepit. Cumque inuitatorium, Aue, Maria, gratia plena, Dominus tecum, diceret, et iam in medio fluminis esset, ecce turba magna demonum in profundo pelagi, una cum eius nauicula eum precipitauit, et eius animam rapuit ad tormenta. Die autem tertia locum quo demones eum tormentis afficiebant, uenit Mater Iesu cum magna angelorum societate, dicens eis : Ut quid animam famuli nostri ita iniuste affligitis? Nos, inquiunt, eam debemus habere, et merito, quoniam in nostris operibus capta est. Quibus Mater Iesu : Si illius debet esse cuius opera faciebat, ergo nostra debet esse, quoniam matutinas nostras, dum uos eum peremistis, decantabat; unde magis rei estis, qui iniqua contra me  egistis. His dictis demones huc illucque dispersi fugerunt, et beata Maria animam reduxit ad corpus, et hominem ab utroque funere suscitatum per brachium arripiens, aquam a dextris et a sinistris quasi murum stare iubens, de profundo pelagi ad portum incolumem reduxit. At ille gaudens pedibus B. uirginis prostratus ait : Charissima domina mea, et uirgo speciosa Christo gratissima, quid tibi tribuam pro tantis beneficiis que mihi fecisti? liberasti me de ore leonis, et de tormentis inferni grauissimis animam meam. Cui Mater Iesu ait : Precor te, ne de cetero in adulterii peccatum cadas, ne fiat tibi nouissimus error peior priore. Precor te iterum ut de cetero festum conceptionis mee deuote celebres annuatim uI Idus Decembris, et ubique celebrandum  predices. Mox ut id dixit B. uirgo Maria, eo cernente celos ascendit, et ipse eremiticam uitam ducens, quod sibi acciderat, cunctis audire uolentibus narrauit, et postea quandiu uixit, illud festum conceptionis solemniter et deuote celebrauit, et celebrandum predicauit. Et nos, fratres karissimi, nostra archiepiscopali auctoritate corroboramus atque precipimus ut nullus nostrum ita sit rebus temporalibus aut propriis delictis desperatus, quin B. Marie uirginis conceptionem celebret annuatim. Sicut enim in sancta Ecclesia eius extollitur natiuitas, ita debet eius extolli conceptio; nisi enim conciperetur, nunquam nasceretur. Sicut enim ad saluandum genus humanum olim fuit necessaria eius  natiuitas, sic fuit necessaria eius conceptio; iussu Dei concipitur et nascitur. Inde si diuina ratio perspiciatur, spiritualis conceptionis eius dies maior fore approbatur quam eius natiuitatis.

Res enim maior exstitit, Adam a Deo creari quam filios Ade de matre nasci; non est mirum si homo a Deo de matre nascitur. Erubescant igitur omnino insensati, qui tanta sacramenta, tantaque mysteria tenebris ignorantie excecati ideo respuunt celebrare quod uiri ac mulieris copulatio in conceptione uirginis exstitit; si enim eius conceptionem, idcirco quod carnalis exstitit, stultis non placet hodie celebrare, tamen diem et noctem illam dignam, quamuis multis sit incognita, et tempus et horam spiritualis conceptionis eius hodie celebrare delectet,  qua ipse animarum Creator animam sue matris dignam, et sanctissimam corpori uirginali eius ministrantibus angelis copulauit; quam etiam diem primam nostre reparationis et salutis dispositor nostre saluationis inter ceteros dies fecit, preelegit, et sanctificauit; nam due sunt conceptiones hominis , una qua carnalis copula uiri ac mulieris agitur, alia qua spiritualis anima noua et pura Deo operante corpori diuinitus adiungitur. Si non placet illi celebrare Dominice Matris carnalem conceptionem, saltem placeat celebrare eius anime spiritualem creationem corporisque cum anima copulationem. O quanta est dies illa, qua nostre reparatricis anima digna creatur, et sanctificatur,  et sanctissimo corpori unitur! non est enim uerus amator uirginis qui respuit colere diem eius conceptionis. Erubescant iterum insani qui hunc diem colere non uolunt idcirco quia aliorum sanctorum conceptiones minime colere sancta consueuit Ecclesia. Maxima quippe rusticitas est eam aliis sanctis in hoc comparare, in qua Deus carnem humanam assumpsit, quam etiam super omnes angelos et archangelos in celis sublimauit; quamuis enim ceteris sanctis dies conceptionis eorum non sit concessum ut celebretur, illi tamen a Spiritu sancto concessum est, que maior et excellentior cunctis est. Pulchre et digne dominationem super ceteros sanctos illa debet habere, per quam omnes sancti sanctificantur; dicitur enim Christus sanctorum Sanctus, et ipsa  sanctorum Sancta; et sicut sine more summus rerum Dispositor super omnes sanctos et sanctas illam dignitatem illi contulit, ut uerbum carnem factum uirgo conciperet et pareret, et post partum uirgo permaneret, sic ipse pre omnibus absque more hanc dignitatem illi prebuit, ut conceptionis et natiuitatis eius solemnia sacrosancta in sancta Ecclesia celebremus. Quid longius? Dominice Matris conceptionem colere, Christi generationem est commemorare; nam eius conceptio Christi generationis est linea. Quapropter Euangelium Liber generationis  ipsa die, sicut in Natiuitate Domini, ante matutinales laudes bono more decantamus, et ad missam legimus. Merito ergo colitur et filii generatio,  et matris conceptio, quoniam conceptio et natiuitas matris generatio est filii. Celebremus igitur  hodie dignis officiis utramque eius conceptionem uenerabilem, spiritualem uidelicet et humanam, ut ipsius meritis et precibus, a secularibus  curis et a cunctis malis mereamur eripi, et ad eterna gaudia perduci, prestante Domino nostro Iesu Christo filio eius, qui cum Patre et Spiritu sancto uiuit et regnat Deus per infinita secula seculorum. Amen.





MIRACULUM DE CONCEPTIONE SANCTAE MARIAE


 Eo tempore quo Willelmus, Normannorum dux potentissimus, prostrato Anglorum rege Heraldo, ipsos Anglos bello strenue superando sibi subiecerat, quidam abbas, Elsinus nomine, in ecclesia apostolorum Petri et Pauli Sanctique Augustini, Anglorum apostoli, residebat, in qua ecclesia ipsius Augustini ceterorumque archiepiscoporum corpora sibi succedentium requiescunt. Hic itaque Elsinus certis ex causis in Ramesiensem Ecclesiam promotus, Domino Iesu Christo deuotissime famulabatur, eiusque genitricem, seruitium eius faciendo deuotissime, uenerabatur. Contigit autem ut Danorum rex, audita Heraldi morte Anglorumque subiectione, uenire in Angliam properaret et suo eam dominio subiugare, prostrato Guillelmo nouo rege, ut ipse testabatur,  ipsius terre inuasor, et eam in perpetuum possideret. Quo audito, Guillelmus ad defendendum se preparauit, et ex circumiacentibus regionibus milites quamplurimos congregauit, et. ut erat callidus, urbes ac castella strenuissime muniuit, et omnibus necessariis opulentissime repleuit. Consilio itaque inito, Guillelmus rex cum optimatibus suis strenuissimum abbatem Elsinum, de quo supra retulimus, in Daciam misit, ut consilia ipsorum et acta diligenter inquireret, et eorum in Angliam aduentum, prout posset, auerteret. Ascensa igitur puppe, prospero uento flante, in Daciam uenit, ipsiusque terre se regi presentauit, et salutes ac munera atque seruitia ex Guillelmi regis parte obtulit. Deinde omnia, ut sibi iussum fuerat, inquisiuit, quid dicerent et quomodo  satagerent percunctari non destitit. Postquam autem omnia propter que illuc erat strenuissime compleuit, proceresque terre muneribus et promissis onerauit, in Angliam regredi uoluit, sed rex Dacie secum illum regredi permisit. Qui mox cum sociis nauem conscendit. Nature igitur aplustria collegerunt, et in altum carbasa extenderunt, ac per frementia equora itinera direxerunt.

Dum itaque per alta maris pergerent, contrarius uentus eis surrexit, mare funditus commouit, omnesque  nesque qui in naui erant formidine repleuit. Timore igitur mortis contriti nimiumque perterriti, preces cum lacrymis Deo fundunt, et se grauiter deliquisse miserabiliter gemunt. In tanto discrimine positis maiora pericula occurrerunt, namque syrtes pre oculis aspiciunt, quas naucleri scamma dicunt. Tunc magis anxii et dubii uelut in morte positi clamabant ad Deum fortius. O Deus clementissime, Pater misericordie, dignare nos respicere mersos pro nostro crimine. Respice, clementissime, de sede tue glorie, uisita nos iam positos in extremo uite periculo. Assit nunc tua gratia! assit tua benignitas! assit maxima bonitas! assint bona gratuita dona! Succurre nobis miseris, pietas ineffabilis, ne nos sorbeat infernus nunc pro nostris criminibus. Pie Deus, cognoscimus  quod grauiter deliquimus, peiora commeruimus, quia multum peccauimus. Benigna tua gratia fatentibus indulgeat, fatemur nostra crimina, tu dele tua gratia. Qui promisisti miseris qua hora ingemuerint et corda penituerint saluos protinus fieri, parce nunc confitentibus, miserere gementibus, miserere nunc flentibus et uere penitentibus. Maria, Mater Domini, ora pro nobis miseris, tuo filio, o domina, commenda nostra flamina. Namque mari sunt tradita misera nostra corpora, tuus filius animas in requiem suscipiat.

Cum igitur desperati sic clamarent, quemdam pontificalibus uestibus ornatum iuxta nauim assistere uident, qui Elsinum abbatem proprio nomine compellens, hoc ei retulit, inquiens: O tu, abba Elsine,  ueni surgens et mecum loquere. Dum autem, admirantibus omnibus quenam esset persona illa, abbas Elsinus surrexisset, prefata persona, ut credimus, angelica hec ei infit: Si uis sanus effugere, si uis mortem euadere, si uis patriam cernere tuosque lares uisere, promitte fidelissime Matri Christi piissime te facturum per celebrem conceptionis ipsius festum diem, in qua ipsa uirgo incomparabilis Dei futura Genitrix, in aluo matris concepta fuit, et doceto quoscunque potueris, ut percelebrem diem  huius agant solemnitatis. Tunc abbas Elsinus, ut erat prudentissimus, hoc illi refert protinus: Quomodo faciam istud, qui diem quo istud faciam ignoro penitus. Dei nuntius respondit: In sexto Idus Decembris est dies celeberrimus huius conceptionis; hunc ut celebres moneo, et celebrandum dicito quibus dicere potueris et qui scire uoluerint. Tunc abbas Elsinus: Et quali, inquit, seruitio iubes uti in hoc festo? Cui diuinus nuntius respondit hoc uelocius: Omne seruitium quod dicitur in eius Natiuitate, dicitur et in Conceptione, sic ubi natalitium in Natiuitate dicitur, Conceptio in hac celebritate dicitur.


Predictus abbas postquam talia audiuit, Deo gratias reddidit, et deuotissime uouit se seruaturum quod audierat diuinitus iussum. Statim ut hoc uouit, tempestas cecidit, et serenitas rediit. uento igitur prospero redeunt, et in Angliam alacres ueniunt. Statuit quoque in Ramesiasensi Ecclesia, cui ipse abbas preerat, ut hoc festum omni anno solemniter sexto Idus Decembris celebretur, multosque ad celebrandum deuotissime inuitauit. Huius solemnitatis celebratoribus detur a filio ipsius uirginis Domino nostro Iesu Christo pax et longa uita, et post transitum huius uite eterna requies concedatur. Amen. Explicit miraculum de conceptione sancte Marie.





PASSIO SS. GUINERI, FINGARIS, PIALAE, ET SOCIORUM [284 1Kb]

 Poscis fideliter satis, carissime, martyris sacri Guineri sociorumque eius admirabilem uitam, quam prius breuibus notulis retinebas, uictorieque triumphum latiori tibi explicari sermone. Cupio sane deuotioni tue parere deuotus; et si non digne, ut gestorum fortium deposcunt magnalia, tamen pro ingenii facultate sanctorum laudibus occupabor intentus, quoniam laus militis gloria est imperatoris, et dum sanctorum uirtutes narrantur, Christi gloria predicatur. Spondet ergo deuotio quod negat scientia, et sanctorum fides, quod non promittit facultas, totum eorum presumam de meritis. Nec de eloquii paupertate confundar, quoniam pro certo non in nitore sermonis consistere regnum Dei monstrauit, qui ad sui gloriam predicandam idiotas et piscatores elegit.



CAPUT I. Sancti Patricii predicatio in Hibernia, et Fingaris principis conuersio.

Gloriosus equidem et predicandus ubique Domini confessor Patricius, cum in Cornubie partibus sanctis actibus moraretur intentus, admonitus est uoce angelica ut Hibernie insulam, fidem Christi in ea predicaturus, adiret. Tunc fidelis seruus et prudens, Domini uisione comperta, sine mora surrexit, et locum sibi presignatum a Deo, in nullo barbare et incredule gentis expauescens feritatem, expetiit. Cuius aduentu, fama uulgante, precognito, septem nominate iam insule reges cum pontificibus idolorum, cum satrapis eiusdemque gentis non minima multitudine in sancti conuenere occursum. Hos sanctus Domini fide integer et deuotione plenus aggrediens, cepit eis Euangelium Christi cum fiducia predicare, et in Iesu euangelizare salutem. uerum  quia uas plenum absinthio, nisi prius amaritudine pulsa, alterius liquoris non admittit dulcedinem, illi adhuc pleni spiritu superbo doctrinam salutis recipere noluerunt. Sed cernentes humilitatem, et uilitatem habitus attendentes, non thesaurum latentem interius, sanctum et uere apostolicum uirum penitus contempserunt. Fuit inter iam dictos reges nobilior unus ac potentior omnibus, nomine Clito. Huic erat filius adolescens bone indolis, uocabulo Fingar. electione diuina precognitus et sancti Spiritus iam gratia perfusus. Hic ex uniuersis solus sancto assurgens Patricio, quo potuit honore, uirum Dei suscipiens cessit, et in loco quo sederat ipse, eum sedere fecit.



CAPUT II. Fingaris ac sociorum pro fide exsilium.

Iratus pater seuerus, et indignatione grandi succensus in filium, dicens quod deorum suorum intenderet euacuare culturam, et nouam Christianorum per sanctum Patricium introducere legem, regno expulit, et solo fecit exheredem paterno. Cui plures ex nobilibus Hibernie procreati adolescentes, dulcissimo amore coniuncti, pariter profecti cexsules, terra marique minorem in Britanniam peruenerunt. Quo audito, iudex Britannie in terram suam nouos accolas aduentasse, eos sibi exhiberi precepit [285 1Kb] , et diligenter inquirens qui essent, ad quid uel [286 1Kb] unde uenissent, responderunt se de Hibernia pulsos; serioque proscriptionis sue ratione exposita, petierunt ut in prouincia [287 1Kb] sua locum habitandi  atque [288 1Kb] licentiam eis concederet pro sua clementia. Ingenuitate uero adolescentum comperta, simulque exsilii causam dux agnoscens, summa eorum petitioni liberalitate assentiens, tantum eis terre ad  habitandum concessit, quantum unus equitando posset currere per diem; precepitque uenerationi habendos, et maxime Fingarem censuit excolendum. Domini igitur gratiam in omnibus consecuti diliguntur ab omnibus, ab omnibus honorantur, et cum indigenis de cetero noui hospites familiariter habitare ceperunt.



CAPUT III. Occasio secessus Fingaris a seculo.

Sed cum iam prouidentia summi Dei tironem suum Fingarem suis arctius uellet applicare obsequiis, tali eum arte discreuit. Die quadam cum suis consortibus ad uenandum egressus, repertum canes ceperunt agere ceruum, qui cum canibus importune infestantibus ea qua illud animal solet fieri uelocitate  aufugeret, solus Fingar cum canibus, relictis sociis, prosecutus est fugientem. Quid plura? ceruum retinuit, occidit; et detracta pelle frustatim [289 1Kb] concidens per artus equo imposuit, quasi reuersurus ad socios, qui eum nebula obducente perdiderant. Sed cum respersam sanguine uestem ac cruentatas manus uellet abluere, huc illucque circumspiciens non inueniebat aquam, et labari cuspide in terra defixa, improuisi fontis gratissima manans uena defluxit. Laticis noui miratu fluenta, et illius uirtuti factum deputauit, qui antiquum populum silice percusso potauit. Comparetur, si placet, factum antiquo [290 1Kb] S. Clementis miraculo, nisi quod ille [291 1Kb] pede agni fontis cognouit thesaurum, iste acumine teli bullientem uenam inuenit. Denique cum lauandus se ad  fontem disponeret, inclinans se in aquam, per umbram formosi uultus sui pulchritudinem attendens, erat enim speciosus ualde et decorus aspectu, cepit laudare Deum et benedicere, qui tantam ei contulerat gratiam. Et ex illa hora se ei seruiturum tota deuotione spondens, soluto de capite equi freno, liberum quo uellet ire permisit; ipse uero inter saxa sub quodam specu latitans, quercuum glande aliquanto tempore uixit. Socii autem eius per loca diffusi tota intentione querebant eum, et cum non inuenissent, anxii ualde et dolentes reuersi sunt ad habitaculum suum. Dominus autem Britannie cum audisset illum deesse, euocatis ad se sociis eius, requirebat ab eis [292 1Kb] quo deuenisset, uel quid de eo factum fuisset, et alligatos in custodia tradens, comminabatur iurans  se occisurum omnes, nisi ei ueritatem indicarent: arbitrans ab eis in contentione uel litigio interruptum. Sed cur hominem occidissent, pro cuius amore natale solum reliquerant, laboresque sustinuerant infinitos, terre margisque discrimina tolerauerant multa? Denique tristitia, qua afficiebantur pro eo, non homicidas, sed ueros monstrabat amicos, et tales quibus credi non de odio, sed de amicitia debuisset. Exposito tamen qualiter inuentione cerui  decessisset ab eis, ad eum iterum inquirendum se offerunt, loca se monstraturos ubi socium perdidissent, si uiros, qui eum sagacius scirent inquirere, destinaret. Itum est, et multo labore inuentus ad presentiam ducis cum honore adducitur [293 1Kb] ; et cum dux, de eius inuentione letus, facti benigne causam inquireret, respondit se omnino diuinis mancipatum obsequiis, nec ulla unquam ratione ad seculi deinceps posse redire officia; si tamen ei locum in quo constructo oratorio Deo quietius posset seruire, pro sua uellet benignitate concedere, libenter susciperet. Dux uero benignus eius uoluntati fauere consentiens, locum assignauit, et totam insuper terram, quam ei et sociis eius prius ad habitandum concesserat, liberam ab omni tributo perpetuam delegauit in  dotem. Ingreditur igitur electus Domini Fingar locum ducis clementia consignatum, prediis ac possessionibus dotatum amplissime atque ditatum, ac mente tota ac deuotione in celestis solii habitationem intentus habitaculum sanctificationis, in quo Deus perpetuo laudaretur, instituit. Accingit se deinceps seruus Dei fortius ad opera fortiora, carnem domat, roborat spiritum, et prosequendo seipsum, seipsum perficiebat in Domino.



CAPUT Iu. Regressus Fingaris in patriam, et regni recusatio.

Post tempus aliquod ad locum natiuitatis admonitus hortatu angelico redire iubetur. Quo cum Domini in omnibus presidio fultus rediisset, Hiberniam Christi legibus subditam, in confessione  Christiani nominis gloriantem, et totam lauacro sancto perfusam inuenit. Gaudent serui se dominum accepisse, Christiani fideles, consortem patronum; rogant eum, Clitone patre defuncto, suscipere regnum, cupientes defensorem talem habere cuius prouidentia gubernaretur regnum et noua adhuc Christianitas tueretur. Tibi, inquiunt, excepto quod fidei Christiane te cupimus habere fautorem, ex genere regius [294 1Kb] honor debetur, ad te hereditas pertinet, tibi hereditario iure cedit possessio, Tum ipse: Parcite, inquit, karissimi; semel dedicatus sum Christo, illi soli me seruiturum deuoui, ad officia seculi deinceps reuerti non possum, quoniam nemo mittens manum ad aratrum, et respiciens  retro, aptus est regno Dei . Nemo militans Deo, implicat se negotiis secularibus, ut placeat ei cui se deuouit . Et cum rogantes pia importunitate instarent: In uanum, ait, fratres, tantis precibus laboratis; ego enim uobiscum diutius detineri non possum. Sed si uultis agere secundum meum consilium, eligite uirum industrium ac fidelem, unum ex nobilibus patrie, cuius prouidentia moderetur regnum, et Christiane fidei tueatur religio; et illi germanam meam Pialam,  in uxorem simu cum regno tradite. Fuerat autem clarissima uirgo Piala, nobilissimi regis Clitonis filia, soror S. Guigneri, iam lauacro [295 1Kb] purificationis regenerata in Christo. Sancti igitur instructi consilio uirginem sacram alloquuntur de sponso. Quibus illa, tota in amore Christi fundata, respondit: Sponsus meus Christus est, qui me per suam gratiam regni sui elegit consortem. Huic fidem promisi quam uiolare non debeo; et ideo alium sponsum, preter ipsum, non possum suscipere. Regni huius gloriam contemno, que non debet dici gloria, quia non potest carere miseria; et ad regnum, quod promittit Dominus iehsu Christus, suspiro, ubi non est dolor, uel tristitia, sed perpetua iucunditas, et letitia sempiterna. Cernens autem  sanctus uirginis intentionem in Christi solidatam amore, ita ut nulla posset ratione ad consensum coniugii flecti, ait: Sinite eam, fratres, nolite contra Dei beneplacitum niti; ipse sic uoluit, et sic futurum prouidit. Regnum istud Dei prouidentie committamus; ipse secundum suam uoluntatem prouidebit tutorem ac defensorem. Et omnibus uale dicens parabat profectionem.



CAPUT u. Rursus Fingar solum patrium deserit cum insigni comitatu.

Secuti sunt eum septingenti septuaginta uiri, et septem episcopi, quos sanctus Patricius per aquam incorruptionis Christo genuerat, pleni Deo, et diuina  lege instructi, cupientes beate peregrinationis eius esse consortes in Domino, inter quos fuit supradicta uirgo Piala, soror beati Guigneri. Sancto igitur consortio omnes adunati in Domino, simul cum patrono ad littus usque procedunt, repertoque pro uoto nauigio, nauem omnes una conscendunt. Paululum iam altius nauigando a terra discesserant, cum ecce uirgo quedam, nomine Hya, nobili sanguine procreata, peruenit ad littus, felici sanctorum cupiens adunari collegio, cernensque procul a littore iam remotos, nimio anxiebatur dolore, et fixis in terra genibus, manus et oculos ad sublimia erigens, mente consilium e celo efflagitabat deuota. Et modicum inferius relaxans obtutum, contemplatur super aquas folium paruum, et protensa uirga, quam manu gestabat, tangens illud uolebat probare  an mergeretur; et ecce sub oculis eius cepit crescere et dilatari, ita ut dubitare non posset a Deo sibi illud obsequium missum. Et fide fortis, folium audacter conscendens, mirabiliter Dei uirtute perlata [296 1Kb] alterum socios preuenit ad littus. Hesitandum non est de operibus Dei: nam qui transituro populo mare Rubrum potenter diuisit, et Elie Iordanem aperuit, et Petrum supra aquas currere fecit, ipse quomodo uoluit, uirginem suam transuexit.



CAPUT uI. Appulsus in Cornubiam.

Socii uero datis uelis equoreos fluctus secantes, prospero cursu applicuere Cornubiam, ad portum qui uocatur Heul, ubi iam preuenerat eos sacra uirgo Hya potentia Dei transuecta, et descendentes de naui quoddam habitaculum non longe a littore inuenerunt, in quo uirgo quedam sancta manebat inclusa, et nolens sanctus Guignerus eam inquietare, salutata uirgine, ad alium locum transiere pransuri, ubi cum aquam deesse cerneret sanctus, plena de Iesu Christo fiducia presumens, oratione premissa baculum in terra fixit, et confestim limpidissima aqua sanctorum prosiliuit in haustum. Post cibum uero proficiscentes inde, ad uillam  quamdam, que uocatur Conetconia, peruenerunt, ubi quedam mulier fidelis et timens Dominum, nomine Coruria, non modicam eis exhibuit benignitatem. Nam cum omnes habitacula eius capere non possent nec, habere stramen in quo omnes possent pausare, detectis domibus, culmum, quo operiebantur, in sanctorum accubitum commodauit, uaccam unam eis mulier caritate plena in cibum dedit; qua occisa, et eius carnibus, prout oportuit, diligenter paratis, pariter comederunt. Denique, cena in gratiarum actione completa, iubet sanctus Fingar nudata carnibus ossa omnia congregari in unum, et desuper eiusdem uacce pellem deponi. Tum confessores Christi omnes, qui cum eo erant, ad orationem inuitat, dicens: Oremus, fratres, ut  Deus pro cuius amore mulier officiosissime nobis istam seruiuit uaccam, ei restituat. Et oratione completa sub omnium oculis stans pulchrior quam ante fuerat, uacca apparuit. Deinde de lacte eius sibi offerri mandauit; quo hausto, simpliciter deprecatus est Deum ut uena lactis uberior quam in aliis uaccis triplicaretur in illa; quod non solum in ea, sed in omnibus [297 1Kb] , que ex ea processerunt, factum esse narratur. Mane autem facto, cum iam iter agere uellent, respicientes uiderunt omnia habitacula retecta et reparata ita ac si nunquam discooperta fuissent. Tunc fideles, qui preuio S. Guignero Christi uestigia sequebantur, per singula loca cernentes multiplicari mirabilia Dei, magis magisque confortabantur, et in fide et amore  Christi confirmabantur. Et bene Christus debuit talibus consolationibus suos confirmare testes et consolari, quos per palmam martyrii in proximo disposuerat coronare. Mane autem facto, pergentes gradiebantur per loca quedam siluestria.



CAPUT uII. Martyrium Fingaris et sociorum.

Sonuerat iam, peruulgante fama, in auribus Theodorici regis Cornubie, in terra scilicet sua Christianam multitudinem aduenisse; et timens odibilis Deo tyrannus ne populum suum ad fidem  Christi uellent conuertere, conglobatis militibus ad locum ubi sanctos esse cognouit, truculentior fera cucurrit. Non exspectat causam, rationem non querit, non uult audire sermonem, sed ueniens improuisus a tergo, subito oues Christi leo cruentus aggrediens, perimit, trucidat atque prosternit. Ceduntur sancti, truncantur, dilaniantur, et alii amputatis capitibus, alii confossi gladiis inhumane, alii trucidati, omnes una die Christi martyres effecti, sacre mortis compendio, perennis uite brauium perceperunt. Paululum S. Fingar tunc forte separatus a suis in ualle quadam resedens operiebatur sequentes. Ubi cum solo baculum, quem manu gestabat, fixisset, mox ut ad se cambucam [298 1Kb] retraxit, fons e terra fecundus erupit;  qui utrinque duplici saxo decenter inclusus, usque in hodiernum diem copiosa uena fluitare non cessat. Et subito audiens murmur in comitatu exsurgere, miratus quid esset, festinans ad sanctos regreditur; cernensque passim immolari hostias Christi, et hostilem gladium confuse per [299 1Kb] sanctorum membra discurrere, paucis qui cum eo erant ait: Ecce, fratres, hic est locus pausationis nostre, hic prouidit Deus finem dare nostris laboribus. uenite ergo, fratres, et libenter immolemur pro eo qui animam suam dedit redemptionem pro multis . Non timeamus eos qui corpus occidunt, sed illum potius, qui potestatem habet et corpus et animam mittere in gehennam . Et occurrens tyranno: Facis [300 1Kb] , inquit, fili diaboli,  opera patris tui. Et tyrannus ad eum: Tu, inquit, manus meas non euades, non effugies gladium. Tunc sanctus in hilaritate offerens acceptabile sacrificium Deo, baculo, quem manu gestabat, ex latere fixo ceruicem pretendit intrepidus ut [301 1Kb] ictum reciperet ferientis. Immanissimus uero tyrannus, arrepto [302 1Kb] mucrone, fortiter nudam ceruicem percutiens, amputato capite, Christi martyrem fecit. Et confestim sacri corporis truncus, caput machera lectoris propria de ceruice truncatum de terra collegit, et in montem, qui non longe distat a loco, propriis manibus poplite firmo incedens portauit. Erat uilla quedam, in eiusdem latere montis sita, in qua cum mulieres litigantes audiret, litem loco imprecatur eternam, ut inibi habitantes inter se litigare nunquam  desisterent. Unde, ut fertur, terra, licet fructifera, manet tamen inhabitabilis, in uno fecunditatis gratiam retinet, in altero sancti maledictioni subiecta. Sanctus igitur martyr nolens, pro tumultu, in loco repausare, resumpto iterum capite, alium uectitauit ad locum, ubi ipsum deponens, caput cruentatum diligenter lauit; in quo loco gratissimus fons iugi riuo usque hodie emanare non cessat; lauatumque diligenter resumens, portauit iterum illud in alium locum. Qui locus ab eo, in quo sancti  martyres passi fuerant, interiecto paruo spatio cuiusdam saltus aliquantulum disparatur [303 1Kb] . Locus, qui de corpore sancti uenam sanguinis defluentem [304 1Kb] suscepit, apertus continuo fontem edidit fecundum, qui usque hodie monstratur cernentibus. Unus autem ex militibus cum sancti martyris baculum ab eo loco, in quo eum proximus passioni defixerat, rapere uellet, cernit bifurco ramo duplicem iam erupuisse in frondem, et tanto tremefactus miraculo, non est ausus eum contingere. Cernitur usque hodie in testimonium sancti excelsa  arbor ex baculo, uirtute Dei exaucta; sed cuius sit generis ignoratur.



CAPUT uIII. Sepultura sanctorum martyrum.

Sanctorum adhuc corpora per campum inhumata iacebant, et ecce nocte quadam testis Christi eodem schemate, quo super montem in ulnis proprium caput detulerat, cuidam uiro, nomine Gur, tertio in uisu apparens, ut se sepeliret monebat. Expergefactus homo uxori uisionem per ordinem narrabat, quomodo uidelicet de sepultura esset persuasus a sancto. Mulier autem dissuadebat fieri, ne forte regis iram incurreret, et ob hoc mortis sententiam mereretur. In crastinum uero cum canibus in campum uenaturus egrediens, ceruum reperit, qui canum pernicitate insectatus fugiens, ad S. martyris glebam procumbit, tanquam eius flagitaturus sanctitatis presidium. Desinunt canes latrare, ac persequi ceruum, et omni feritate laxata,  pariter cum ceruo quasi sanctum uenerantes decumbunt. Contemplatur homo grande spectaculum, et repercussa mente in se reuersus, que uiderat noctu recogitans, diuino illuc nutu se reputauit adductum. Et accipiens corpus sanctissimi martyris, ueneratione qua potuit, tumulauit. Deinde sanctorum martyrum corpora studiose per campum requirens, sicuti iacebant, in campo sepeliuit.



CAPUT IX. Basilica in eorumdem honorem, et mira ibidem diuinitus edita.

Post tempus aliquantulum, cum iam uinea Domini Sabaoth, id est Ecclesia, Cornubie, terminos occupare cepisset, inchoata est deuotione fidelium  super sepulcrum sancti martyris basilica. Et cum artificibus, qui in opere oratorii laborabant, necessaria deessent, nec aliquis ministraret, sanctus, suorum [305 1Kb] recordans qui eius deuotione famulabantur obsequiis, prouincialibus circumquaque in uisu nocte apparens monebat singulos, ut operariis cibum et necessariam opem ferrent auxilii. uenit tandem ad hominem quemdam, qui taurum habebat indomitum, monens ut ad operarios ductum [306 1Kb] eum eis largiretur in cibum. Mane autem facto, sollicitus homo de uisione sancti, cepit cogitare  qualiter posset animal ceruicosum ac superbum ualde subigere, lorisque arctatum, quo sanctus martyr mandauerat, ducere. Et conscenso equo, ut quereret taurum, egrediens cernit prius indomitum, modo Dei uirtute mansuetissimum animal astare pro foribus, qui sponte ante dominum gradiens mansuelus recto itinere pergebat ad locum, ubi artifices in opere oratorii laborabant. Mactatur [307 1Kb] bestia, et cernentes martyris sibi adesse auxilium, operi de cetero deuotius institerunt. Aliud quoddam memorabile et dignum relatione in eiusdem quoque fertur basilice constructione contigisse miraculum. Unus quidam ex iis artificibus qui in opere laborabant, cum in securi induceret, confracta in duo frusta diuisa est. Turbatus homo,  iurare cepit et obtestari se in opere de cetero nichil facturum. Quod cum audisset operis procurator , cepit consolari hominem, et blandis tristem demulcere alloquiis, et accipiens frusta in nomine Iesu Christi, et fractionis ruinas coniungens, confestim meritis martyris gloriosi compaginatum et consolidatum est ferramentum ita, ut nullum de [308 1Kb] cetero fracture uestigium appareret. Laudatur Deus in commune, et benedicitur, et homo, qui se de cetero nichil facturum iurauerat, tanto confortatus miraculo fortior iam perstitit in opere.



CAPUT X. Illata celitus supplicia in sacrilegos.

Sed quoniam sancti exorsus sum enarrare uirtutes, illud inserendum credidi lectioni, quod et incredulis metum incutit et uniuersos de sanctorum reuerentia monet. Cum super saxum quoddam, quod fuerat anchora nauis eius, in contemptum sancti martyris, duo milites insultando urinarent, utrumque  confestim diuina ultio percussit. Ambo enim arrepti a demone, alter eorum linguam frustatim concisam dentibus masticauit, alterius uiscera per postrema diffusa sunt omnia, sic uterque exitu exspirauit horrendo. Ecce ex hoc potest satis perpendi quanta sanctos uult Deus reuerentia honorari, quorum contemptum tam districto disponit examine expiari. Super sarcophagum uenerabilis cuiusdam episcopi, qui de contubernalibus fuerat regis Clitonis, corruptor quidam gremia cuiusdam mulieris incestare presumpsit, qui more canum in ipso opere turpitudinis inseparabiliter copulati, nulla poterant ratione ab inuicem separari. Adducuntur tandem ad memoriam martyris gloriosi Guigneri, ubi merito testis Christi, et intercessione fidelium liberantur.  Habebat preterea edituus [309 1Kb] martyris sacri uaccam; quam cum scelerati homines quidam furati fuissent, ducentes, super cornua eius subito duo luminaria ardentia conspexerunt, et tanto tremefacti spectaculo, redeuntes in crastinum, uaccam sacriste propriam reddiderunt, et aliam pro satisfactione commissi simul et pro indulgentia, supplicantes dederunt. Terra, cum fide et deuotione, sancti de tumulo sumpta, per meritum martyris pellit languores, et perficit sanitates.

Hec ego seruus Christi Iesu Anselmus de passione sanctorum et uirtutibus martyris pretiosi Guigneri, iuxta fidem narrantium, breui stylo digessi, ut habeant fideles, qui eius speciali [310 1Kb] titulo gloriantur, quibus se lectionibus occupent, et patroni proprii  fortia gesta cognoscant, et ob hoc nomen meum in fine subiunxi, ut per meritum martyris, et orationem fidelium, misericordiam merear Redemptoris Iesu Christi Domini nostri, qui cum Patre et Spiritu sancto uiuit et regnat Deus, per omnia secula seculorum.





IUDICIUM DE STABILITATE MONACHI IN LOCO QUEM POSUIT

 Tria sunt capitula, pro quibus mutare licet loca, in quibus se stabiles esse promiserunt religiosi. Primum est, nimia paupertas; secundum, persecutio nimia; tertium, irreligiositas. Nam stabilitas in loco non promittitur nisi propter regulam seruandam; que non constat in preceptis, ut multi estimant, sed institutionibus. Aliter enim transgressores essent, quicunque per omnia regulam non seruarent, nec de preceptis in arbitrio poneretur. Institutiones uero mutari, et fieri possunt ab abbate, si magis utiles sunt ad puritatem mentis, que sola querenda est coram Deo, et pro qua sola laborandum;  non curandum de toto exteriori habitu qualis sit, sed quod scandalum non faciat. Inde Lanfrancus ad quemdam monachum: Indicatum est mihi quia de monasterio tuo recedere uis, sed de promissa stabilitate sollicitus es, ne unde Deum placare debes, inde magis offendas. De quo rationem ostendo, et in ostendendo me in exemplum sic do. Si ego Lanfrancus manu propria me de aliquo monasterio non recessurum iurassem, et uiderem hoc quod animam meam saluare non possem; exirem, nec periurii crimen incurrerem. Qui enim Deo propter Deum alligatur, non ab ipso nisi contra  ipsum soluitar. Porro ab ipso contra ipsum non soluitur, qui propter amorem eius, ut ei bene placeat, a filiis superbie et diffidentie, a filiis discordie,  a filiis diaboli migrat ad filios pacis et spei, humilitatis innuo filios Dei. Qui enim sic transit, nonne fugit a sede diaboli ad sedem Dei? Qui autem iudicent eum damnandum a Deo, qui ut ad patrem, ut ad Deum, ut ad amicum, fugit ad ipsum? Preterea qui sic transit, non ab Ecclesia ad Ecclesiam transit; non enim plures sunt  Ecclesie, sed una est toto orbe terrarum diffusa, et uni Deo ubique seruitur, uni regi militatur. Postremo beatus Benedictus qui stabilitatem precepit firmare monachum, ab alio monasterio ad aliud uenientem iubet suscipi, et si bone uite fuerit, et stabilitatem suam firmet, suadet. Quam dubia et breuis sit uita hominis, et quam infinita sunt, que sequuntur bona uel mala, incessanter memorare.





MIRACULUM SANCTI IACOBI A DOMINO ANSELMO EDITUM De milite quem in agonia mortis a demonibus oppressum, beatus apostolus per mendici baculum et sacculum muliercule liberauit



 Tres milites dieceseos Ludunensis Ecclesie de oppido Dumezai sibi condixerunt ut orandi causa Iacobum apostolum oris Galetie adirent, et profecti sunt. Qui cum essent in uia peregrinationis eiusdem, mulierculam inuenerunt. que res sibi necessarias in sacculo quodam deferebat. Cum autem eiuites intuita fuisset, rogauit ut sui miserti sarcinulam quam ferebat, in suis iumentis amore beati apostoli deportarent, seseque tanti labore itineris alleuarent: quorum unus peregrine petioni annuens, eius manticam suscepit et portauit. Igitur ueniente uespera mulier insecuta milites, de sua sarcinula sibi accipiebat neccssaria. Et primo gallorum cantu cum peregrini pedites proficisci solent, equiti sacculum reddebat, sicque expedita letior  agebat. Taliter miles amore apostoli seruiens muliercule, ad locum orationis optatum festinabat: sed cum duodecim dietis ab urbe B. Iacobi distarent, pauperem infirmatum inuenit in itinere, qui eum cepit orare ut sibi equum suum ad equitandum accommodaret, quatenus ad sanctum peruenire posset; alioquin moreretur in uia, quia amplius ambulare non poterat. Consensit miles, descendit, imposuitque mendicum super equum suum, eiusque baculum in manu sua accepit, ferens etiam proprio collo et sarcinulam muliercule quam susceperat. Sed cum ita pergeret, nimio solis feruore ac longi itineris solitudine constrictus infirmari cepit. Quod ubi sensit, perpendens quia in multis sepe multum offenderit, incommoditatem suam apostoli amore  usque ad eius limina pedibus eunte . . . . tolerauit: ubi apostolo deprecato, et hospitio recepto, et eadem molestia quam in uia ceperat, lecto decubuit, et aliquot diebus ingrauescente langore iacuit. Quod alii milites qui eius socii fuerant uidentes, ad eum  accedentes monent ut peccata sua confiteatur, et ea que Christianum refert petere querat, suumque maturius exitum muniat. Hoc ille audiens faciem auertit, et respondere non potuit, sieque per triduum sine uerbi prolatione iacuit. Inde uehementer merore afflicti sunt, tum quia de eius salute desperauerant, tum maxime quia sue salutem anime procurare non poterat. Quadam autem die quando eum citius spiritum exhilare putabant, illis circumsedentibus et exitum illius prestolantibus grauiter suspirans locutus est. Grates, inquit, ago Deo, et S. Iacobo domino meo, quia liberatus sum. Quod qui aderant querentes quid significauerit: Ego, inquit, ex quo sensi me languore grauari, mecum tacitus cepi cogitare quod ego uellem peccata mea  confiteri, sacra unctione liniri, et Domini corporis perceptione muniri. Sed dum hec in silentio tractarem, subito uenit turba tetrorum spirituum, que me in tantum oppressit, ut neque uerbo neque signo ex illa hora innuere potuerim quod ad meam salutem pertinuerit. Et que dicebatis bene intelligebam, sed nulla ratione respondere poteram: nam demones qui ad me confluxerant, alii mihi linguam stringebant, alii oculos meos claudebant, nonnulli quoque caput et corpus meum ad libitum suum huc et illuc me nolente uertebant; sed modo paulo antequam loqui cepissem, intrauit huc S. Iacobus, ferens sinistra manu muliercule sacculum quem in uia tuleram, baculum uero mendici quem portaui dum idem equitaret equum meum, ipsa qua infirmitas  me cepit in manu dextra tenebat; baculum enim habebat pro lancea sacculum pro palma: et confestim quasi furoris indignatione ueniens ad me, eleuato baculo uisus est percutere demones qui me tenuerant, qui protinus fugerunt territi; quos ille  insecutus per angulum illum hinc exire cegit: et ecce Dei et B. Iacobi gratia liberatus ab illis qui me premebant, loqui ualeo; ac citius mittite, et presbyterum accite, qui mihi sancte communionis uiaticum tribuat; diutius enim in hac uita manendi non habeo licentiam. Qui cum misissent, dum ille moram ueniendi faceret, unum de sociis suis publice admonuit, dicens: Amice, inquit, noli amodo Girino domino tuo Caluo militare, cui hactenus adhesisti, ueraciter enim damnatus est, et in proximo mala morte moriturus. De quo ita contigisse rei  ueritas declarauit. Postquam enim peregrinus illo bono fine quieuit, et sepulture traditus est, reuersis sociis et narrantibus que gesta sunt, predictus Girinus, cognomento Caluus, qui diues homo fuerat, eorum relationem pro somno duxit, nec se a prauitate sua quidquam emendauit; unde non post multos dies contigit dum militem armis interficeret. ipse quoque eiusdem militis lancea transfossus interiret. Ergo Regi regum Domino N. I. C. in secula seculorum amen.





MIRACULUM GRANDE SANCTI IACOB A Domino Anselmo Cantuariensi archiepiscopo editum, de peregrino qui amore apostoli se peremit, et B. Iacobus illum ad uitam, beata Dei Genitrice Maria auxiliante, de morte reduxit



 Prope Ludunensem ciuitatem est uicus quidam in quo iuuenis quidam morabatur, nomine Giraldus, qui arte pelletaria instructus, iuxta laborem manuum suarum uiuebat, et patre suo defuncto suis laboribus matrem suam sustinebat. Hic sanctum Iacobum uehementer diligebat, ad cuius limina singulis annis uenire et suam obedientiam solebat offerre. Uxorem non habebat, sed solus cum matre sua uetula uitam castam gerebat. Sed cum diuscule se contineret, tandem uice carnis uoluptate superatus cum iuuencla quadam fornicatus est. Mane autem facto quia peregrinationi prius se disposuerat, cum duobus uicinis suis ducens secum asinum suum, ad Sanctum Iacobum ire cepit. Qui, cum in uia essent, inuenerunt quemdam mendicum ad Sanctum  Iacobum proficiscentem. Hunc secum et gratia societatis, et potius amore sancti apostoli tulerunt; largientes ei necessaria uictus. Pergentes igitur, plures cum letitia dies hoc fecerunt. Quoniam pacifice ac caritatiue societati inuidet diabolus, in humana forma satis honesta ad iuuenem qui in domo fornicatus fuerat clam accessit, eique dixit: Nosti qui sim? At ille: Nequaquam. Et demon: Ego, inquit, sum Iacobus apostolus quem singulis annis iam ex multo tempore consueuisti uisitare tuisque premiis honorare. Scias quia multum gaudebam de te, quoniam quidem magnum bonum sperabam de te. Sed nuper antequam domum tuam exires, fornicatus es cum muliere, nec inde usque nunc penituisti, nec confiteri uoluisti; sicque peregre  cum peccato tuo profectus es, quasi tua peregrinatio Deo et mihi foret acceptabilis. Non ita fieri oportet: nam quicunque amore mei uult peregrinari, prius necesse est ut peccata sua per humilem confessionem aperiat, et postea peregrinando eadem commissa puniat: qui aliter fecerit, peregrinatio  grata non erit. Hoc dicto ab oculis se uidentibus euanuit.

His auditis homo contristari cepit, proponens in animo suo se domum uelle redire, suo presbytero confiteri; sicque cepto itinere regredi. Hoc itaque dum apud se tractaret, uenit demon in eadem forma qua prius apparuerat, dicens ei: Quid est quod cogitas in corde tuo, te domum uelle redire : penitudinem agere ut ad me dignius postmodum ualeas redire? Putas te tantum scelus tuis ieiuniis siue lacrymis posse delere? multum desipis: crede meis consiliis, et saluus eris; alioquin saluari non poteris. Quamuis peccaueris, ego tamen amo; et propterea ueni ad te ut tale consilium tibi tribuam unde saluari possis, si mihi credere uolueris. Cui peregrinus :  Ita, inquit, cogitabam sicut dicis: sed postquam ad salutem non prodesse hoc asseris, dic quod tibi placet unde saluari possim, et libens exsequar. At ille: Si, inquit, pleniter a delicto emundari desideras, uirilia, quibus peccasti, citius amputa. Quo ille consilio territus dixit: Si mihi hoc quod consulis fecero, uiuere non potero, eroque mei ipsius homicida; quod sepe audiui coram Deo esse damnabile. Tunc demon irridens: O, inquit, insipiens, quam parum intelligis ea que tibi ad salutem possunt proficere! Si taliter mortuus fueris, ad me sine dubio transibis, quia puniendo delictum tuum martyr eris. O si esses tam prudens ut temetipsum interficere non dubitares, ego certe cum multitudine sociorum meorum statim ad  te uenirem, ac mecum mansuram animam tuam letus acciperem. Ego, ait, sum Iacobus apostolus qui tibi consulo: fac ut locutus sum si ad meum uis uenire consortium, et tui delicti remedium inuenire. Quibus dictis peregrinus animatus ad facinus, nocte, sociis dormientibus, cultellum extraxit, et quidquid uirile fuerat in partibus illis sibi amputauit, deinde  uersa manu ferrum erexit, eiusque acumine, se iniiciens, uentrem confodit. Cum autem sanguis efflueret, et ille palpitando tumultuaretur, experrecti socii uocauerunt illum sciscitantes quid haberet. Qui cum illis responsum non daret, sed anxius extremum spiritum traheret, conturbati concite surgunt, luminaria accendunt, sociumque semiuiuum nec iam eis respondere ualentem reperiunt. Ex quo stupefacti simul et magno timore percussi, ne mors illius sibi imponeretur si mane in eodem loco inuenirentur, fugam ineunt, ipsum uero in suo sanguine uolutantem, asinum uero et egenum quem alere ceperant, derelinquunt.

Mane autem cum familia domus surrexisset, occisumque reperisset, non habens certitudinem qui eum  occidisset, aduocat uicinos et defunctum ad ecclesiam sepeliendum deferunt; ante cuius fores dum fossa pararetur, propter sanguinis fluorem illum deponunt. Nec multa interueniente mora ille qui mortuus fuerat, rediit, et in stratu funereo resedit. Quod qui aderant intuentes, perterriti fugiunt et exclamant; quorum clamore populi concitati accurrunt, quid acciderit inquirunt, et mortuum uite restitutum audiunt. Qui cum propius accessissent, et eum alloqui cepissent; queque circa eum acta fuerant libera uoce coram omnibus enarrauit. Ego, inquit, quem a morte resuscitatum uidetis, ab infantia sanctum dilexi Iacobum, eique, in quantum potui, seruire consueui. Modo autem dum ad eum pergere decreuissem, et  usque in hanc uillam uenissem, adueniens diabolus fefellit me, dicens se esse sanctum Iacobum, totumque ordinem, ut supra dictum est, enarrauit; atque subintulit: Postquam mihimet uitam ademi et anima coarctaretur de corpore. uenit ad me idem malignus spiritus qui me deceperat, ducens secum magnam turbam demonum, qui confestim absque misericordia me rapuerunt, atque plorantem ac miserabiles uoces emittentem tulerunt ad tormenta. Euntes ergo uersus Romam tetenderunt. uerum cum ad siluam que inter urbem et uillam que uocatur Labicau, sita est, uenissemus, sanctus Iacobus insecutus nos post tergum nostrum aduolauit, comprehensisque demonibus ait: Unde uenistis et quo tenditis? Aiunt illi: O Iacobe sancte, ad te nichil pertinet; nam in  tantum nobis credidit, ut semetipsum interficeret. Nos suasimus, nos fefellimus, nos habere debemus. Quibus ille: De hoc, ait, quod quero nichil respondetis, sed Christianum decepisse iactando gaudetis. Unde malas habeatis gratias; meus enim peregrinus est quem uos habere iactatis, utique non uos sine pugna feretis. uidebatur mihi Iacobus iuuenis, et uenusti aspectus, macilentus, medii coloris, qui uulgo brunus dicitur. Illo igitur cogente Romam diuertimus, ubi prope iuxta ecclesiam beati Petri apostoli erat locus uiridis et spaciosus in planitie eris, in quo sanctorum turba inenarrabilis ad concilium uenerat, cui presidebat domina uenerabilis Dei Genitrix et perpetua uirgo Maria, multis et preclaris proceribus  dextraque leuaque eius considentibus. Quam ego cum magno cordis affectu considerare cepi, nunquam enim in uita mea tam pulchram creaturam uspiam uidi: non magne sed mediocris stature, erat pulcherrima facie, desirabilis aspectu. Ante beatus apostolus meus aduocatus piissimus coram omnibus protinus exstitit, et de Satane fallacia qualiter me deuicerat clamorem fecit. Que mox ad demones conuersa: O, inquit, miseri, quid querebatis in peregrino Domini et filii mei, et Iacobi fidelis sui? Satis uobis posset sufficere pena uestra, non esset opus ut eam augeretis malitia uestra. Postquam locuta est illa beatissima, clementer super me sua lumina flexit: demonibus autem magno timore conterritis, omnibus qui in concilio erant dicentibus eos contra apostolum,  me fallendo, iniuste fecisse, imperauit domina me ad corpus reduci. Sanctus igitur Iacobus me suscipiens confestim in hunc locum restituit. Taliter mortuus et resuscitatus sum. Quod incole ipsius loci audientes, uehementer letati, protinus eumdem in domum suam tulerunt, ac per triduum secum tenuerunt, diuulgantes et demonstrantes illum in quo Deus per beatum apostolum Iacobum tam insolitam rem operatus est atque mirabilem. Nam plage illius sine mora sanate sunt, solis cicatricibus loco uulnerum manentibus: loco uero genitalium creuit caro quasi uerruce, per quam mittebatur urina. Expletis diebus quibus habitatores illum secum pro gaudio tenuerant, parauit asinum suum, et cum socio  paupere quem in uia iunxerat sibi, iter agressus est. Sed cum appropinquasset ad beati Iacobi limina, ecce socii qui eum reliquerant regredientes obuiauerunt illi; qui cum adhuc procul essent et duos illos asinum incitantes intuiti fuissent, locuti sunt ad inuicem: Similes, aiunt, homines illi sunt sociis nostris quos reliquimus, alterum mortuum, alterum uiuum, nec animal quod minant differt ab illo, in quantum uidetur, quod illis derelictum est. Postquam autem appropinquauerunt, et mutuis agnitionibus se cognoscere ceperunt, agnoscentes quod actum fuerat, uehementer exsultauerunt, et domum uenientes rem per ordinem asseruerunt. Sed qui resuscitatus fuerat postquam a sancto Iacobo rediit, hoc quod socii prius narrauerant re ipsa confirmauit: nam  ut res gesta est passim diuulgauit, cicatrices ostendit, et etiam quod in secretiori loco, multis uidere cupientibus demonstrauit. Hunc hominem et omnia signa mortis eius reuerendissimus Hugo sanctus abbas Cluniacensis et cum multis aliis uidit, et pro admiratione hoc ubi relatus est sepius solitum se uidisse asseruit, et nos apostoli amore ne a memoria deleretur, litteris commendauimus, precipientes omnibus ut per omnes Ecclesias festum tanti miraculi ceterorumque miraculorum sancti Iacobi u die Nonarum Octobris dignis annuatim celebrent obsequiis. A Domino factum est, etc.



[ALIENA RESTITUTA uERIS AUCTORIBUS.]





ELUCIDARIUM SIuE DIALOGUS COMPLECTENS SUMMAM TOTIUS CHRISTIANAE THEOLOGIAE







DISPUTATIO IUDAEI CUM CHRISTIANO DE FIDE CATHOLICA

Scripta a domno Gisleberto abbate Westmonasterii, hactenus inedita. 





ANNULUS SIuE DIALOGUS CHRISTIANI ET IUDAEI DE FIDEI SACRAMENTIS

Auctore RUPERTO abbate Tuitiensi.---Nunc primum editus (uide in RUPERTO, infra, ad annum 



ANNO DOMINI MCXXI. EADMERUS CANTUARIENSIS MONACHUS, ORDINIS S. BENEDICTI





NOTITIA HISTORICA


 Eadmerus, monachus Ecclesie Christi Cantuariensis, Anselmi archiepiscopi discipulus et comes indiuiduus, quamplurima scripta posteritati transmisit. De illo ubertim agunt Seldenus in Prefat. ad Hist. Nou., Baleus cent. II, cap. 68, et alii. Ad episcopatum Santandreanum anno 1120 electus, dimisso episcopatu ad Cantuariam rediit anno 1121. Hunc ab Elmero, Ecclesie Cantuariensis priore, Baleus  diuersum facit, diuersaque singulis opera inscribit. Huic fauet Geruasius, qui, Eadmeri Historiam sepius citans, non alio quam Cantoris titulo illum cohonestat. Sic etiam Obituarium Cantuariense: Edmerus, precentor Cantuariensis, obiit Idibus Ianuarii. Nota autem in fine uite Anselmi addita in codice Lambethano  sic habet: Explicit uita Anselmi, edita ab  Edmero eius discipulo et huius sancte Cantuariensis Ecclesie monacho et postea priore Ecclesie Christi Cantuariensis. Paria ibidem ad calcem uite metrice Anselmi exstant. Elmerum monachis Cantuar. ab anno 1128 ad 1157 presedisse in superiore tomo ostendi. Huic uero alium ab Edmero Cantore obitus diem Obituarium Cantuariense posuit. Eadmerum itaque historicum ab Elmero priore diuersum Baleus recte statuisse uidetur. Sunt tamen inter ea que Elmero idem auctor inscribit, nonnulla que Eadmero potius deberi censeo. Magis insignem Eadmeri Historiam, que Nouorum dicitur, et De rebus gestis Lanfranci, Anselmi et Radulphi archiepiscoporum agit, Ioannes Seldenus edidit Londini 1623, f. Reliqua fere illius opera exstant in codice collegii corporis Christi Cantabrig. ualde antiquo  et elegantissime scripto, uol. 338, in-4o, isthoc ordine disposita.

Carmen de S. Dunstano.

Carmen de S. Edwardo rege et martyre.

Epistola alterius ad Edmerum de matre S. Eduardi.

Epistola Nicolai ad Edmerum, utrum Eboracensis Ecclesia primatum super Scotos habent. Istam ex hoc ipso codice descriptam habes infra. Auctorem eius fuisse arbitror Nicolaum, Ecclesie Wigorn. priorem, qui anno 1124 uiuis excessit. Maximam enim Eadmero cum monachis Ecclesie Wigorn. familiaritatem intercessisse constat ex epistola quam de electione episcopi facienda ad hos monachos anno 1123 scripsit. Quinimo Nicolaus, in cenobio Cantuariensi sub Lanfranco archiepiscopo educatus, teste Malmsburiensi , Eadmerum condiscipulum habuit. uidit hanc epistolam Iocelinus, et in Antiquitatibus suis Britan. eiusdem compendium exhibuit. Grauiter autem  allucinatus, tam auctoris sententiam male reddidit , quam de illius patria male sensit. Scotum enim fuisse existimauit.

Quale sit, quod Glastonienses dicant corpus S. Dunstani se habere. Huius libri duplex apographum exstat in codice Lambethano sepius memorato. In eodem subiiciuntur epistole Willelmi Warham, archiepiscopi et abbatis Glastoniensis de corpore S. Dunstani. Has ob argumenti similitudinem adiunximus. Easdem Ecclesie Cant. registrum habet.

uita S. Wilfridi archiepiscopi Eboracensis. Hanc Mabillonius edidit Sec. Benedict. III , part. I, p. 196.

uita S. Oaonis archiepiscopi Cant. Exstat in hoc tomo et apud Mabillonium Sec. u, p. 283, Osberno perperam inscripta.

uita S. Dunstani archiepiscopi Cant. Hanc cum libro De Dunstani miraculis sequenti in compendium redacto Surius edidit ad diem X Maii, dempta duntaxat  Prefationis parte maxima. Auctoris nomen codici Suriano deluit. Legerat autem Surius apud plures Osbernum quemdam de Dunstani uita commentatum fuisse. Huic itaque opus inscripsit, quamuis memoria nonnichil lapsus Osberti nomen pro Osberni reposuerit. Huius Osberti etatem in anno 1020 statuit, errore turpissimo, cum fere omnia Dunstani miracula sub eiusdem auctoris nomine ab ipso euulgata Lanfranci archiepiscopi mentionem ingerant, quin et nonnulla tempore Anselmi facta inibi legantur. Errorem Surio initum alii facile sectati sunt, et in his Baronius, qui uitam istam Osberni nomine sepius laudauit, et Spelmannus , qui Osbertum Surii a nostris Osbernum recte dici affirmauit. Postquam genuinum Osberni opus prodiit, uita Suriana Osberto de Clara, priori Westmonasteriensi, ascribi cepit.  Sic editores Actorum SS. Antuerpienses, Maii tom. Iu, p. 344. uere autem debetur Eadmero, qui Osberni opus eiusdem argumenti nunquam uidit, et hanc eodem circiter tempore contexuisse uidetur. Antiquo tamen quodam uite Dunstani auctore, eodem quo et Osbernus, usus, multa Osberno communia habet.

Liber de miraculis S. Dunstani. Illa se scriptis  consignaturum Eadmerus in fine superioris libri pollicitus fuerat. Exstant apud Surium in compendium redacta.

Scriptum de ordinatione B. Gregorii.

De excellentia B. Marie. Habetur ad calcem Anselmi Operum a Gabriele Gerberonio editorum Paris. 1675, f.

uita et miracula S. Oswaldi archiepiscopi Ebor. Hanc typis exprimendam curaui. Aderat quidem in codice Cottoniano Nero E, 1, uita Oswaldi antiquior, ex qua sua de Oswaldo omnia Eadmerus hausit, a monacho Ramesiensi tempore Aeifrici archiepiscopi Cant. scripta. uerum istam tum ob nimiam prolixitatem, tum ob affectatum dicendi genus reieci. Incipit : Cum solerter Ilias et Odissea atque Aeneidos uirgilii sint exarata. Hanc Eadmerus fere abbreuiauit; omnia autem scitu digna retinuit, et opus longe utilius condidit. Porro Senatus prior Wigorniensis a Baleo , et Folcardus monachus Cantuariensis ab Orderico  uitali  Oswaldi uitam scripsisse dicuntur. Utriusque opus interiit. Aliam ex Chronico Ramesiensi Mabillonius euulgauit Act. Benedict. Sec. u, p. 735. Diuersa apud Capgrauium reperitur, ex Tinmuthensis farragine, stylo immutato, desumpta. Tinmuthensis Eadmeri librum uidit, et in multis imitatus est. Eiusdem denique Oswaldi uita inter alias sanctorum legendas ab Elfrido Saxonice conscripta superest.

De beatitudine perennis uite. Exstat ad calcem Anselmi Operum in editione nupera Parisiensi.

uita S. Bregwini archiepiscopi Cant. Scripta est post mortem Radulphi archiepiscopi, qui anno 1122 obiit. Huius Epitome a Iohanne Tinmuthensi concinnata est, que Osberno perperam inscripta in hoc uolumine prodit. Postea facta nobis codicis Cantabrigiensis copia, luculentiorem Bregwini uitam ab Eadmero scriptam luci publice subducere noluimus.


uita S. Anselmi archiepiscopi Cant. libris II. Habetur in omnibus fere Anselmi Operum editionibus, et apud Surium die XXI Februarii. Ubiuis autem duo posteriora capitula desiderantur ; quamuis ea in omnibus, que uidi, huius operis exemplaribus mss. reperiantur, et ab Eadmero in Prologo ad librum De miraculis S. Anselmi laudentur. Inibi enim Eadmerus dicit se de miraculis Arnulfi comitis et Roberti monachi in calce librorum De uita Anselmi egisse.

Liber de miraculis S. Anselmi. Eumdem codex Lambethanus sepe dictus habet.

De conceptione S. Marie.

uita Petri, primi abbatis cenobii S. Augustini Cant.

Sententia de memoria sanctorum, quos ueneraris.

De commouendo super se manum S. Petri apostoli.

De reliquis S. Andeni et aliorum sanctorum in  Ecclesia Christi Cant.

De Gabriele archangelo.

Alia Eadmeri scripta recenset Baleus , atque alia quedam Gerberonius euulgauit ad calcem Anselmi Operum. uitam S. Anselmi. carmine heroico scriptam codex Lambethanus habet; Epistolas Eadmeri plures codex uetustus Cottonianus Otho A, 12.



EADMERI OPERA LABORE AC STUDIO MONACHORUM CONGREGATIONIS S. MAURI RESTITUTA ET EMENDATA





PRAEFATIO Ad nouam editionem Operum Eadmeri



Eadmerus, quem Angli pronuntiant, Edmerus, et corrupte recentiores scribunt Edinerus, cognomine Cantor, in Anglia natus, in Cantia educatus, monachus tandem Cantuariensis ordinis S. Benedicti factus est in Saluatoris cenobio congregationis Cluniacensis. Huic ab infantia mos erat semper noua que forte et maxime in ecclesiasticis rebus occurrebant, diligenti intentione considerare, ac memorie commendare, ut de se ipse loquitur . Quo studio in doctissimum euasit, sinceritate historie et orationis facundia pre ceteris illustrem. Ipse S. Anselmi Cantuariensis archiepiscopi auditor et discipulus, deinde conuictor et amicus, exsiliorumque ac laborum eius indiuiduus comes, regis ira et odio nichil territus, ab eo nusquam recessit. Romam cum eo profectus, urbane ab Urbano II susceptus et in magno honore habitus est, adeo ut ipsi Anselmo Eadmerum prefecerit a cuius iussis totus penderet, id ipsum Anselmo enixius rogante ne obedientie  meritum ceteris prelasus perderet. Anselmo denato priuatam uitam Eadmerus aliquandiu duxit; sed postmodum Ecclesie S. Andree in Scotia episcopum creatum ferunt  Eadmerum hunc non illum fuisse qui S. Albani cenobio prefuit, et sub Ethelredi regis initia, circa annum uidelicet 980, decessit, optime notat Seldenus, Baleum et eius exscriptorem Lelandum, et Pitseum iure corrigens, cum Eadmerus hic non nisi uno post alterum seculo floruerit, et humana posuerit anno 1121, Simone Dunelmensi teste. Hec Anselmum inter et Eadmerum necessitudo suasit ut huius et illius opera una in lucem emendatiora prodirent, tum ne in diuersas partes typi eos distraherent qui idem in omnibus senserunt; tum ut ea que Eadmeri stylo scripta sunt, et que hactenus inter Anselmi lucubrationes recensita fuere, ipsi Eadmero reponantur. Hec autem Eadmerus scripsit.


S. Anselmi uita, duobus libris disposita.
 Historia Nouorum, sex libris distincta.
uita S. Tilfridi archiep. uno libro contenta.
Historiarum collectanea uno libro descripta.
De gestis sui temporis liber unus.
De libertate ecclesiastica, seu, de discordia inter
   Guillelmum Rufum, Anglorum regem, et Anselmum, uolumen unum. 
Querela super morte S. Anselmi, carmine elegiaco.
De Laudibus S. Marie uirginis, liber unus.
De institutis Christiane uite, liber unus.
De S. Dunstano, carmen.

Epistolas plures scripsit, et ab aliis accepit.

Pitseus Eadmerum breui stylo ab Edgaro rege usque ad Guillelmum primum Historiam perstrinxisse, et postea latius diuagatum ad sua usque tempora fuisse colligit ex Lelando et Simone Dunelmensi; sed non aliam puto ab Historia Nouorum in qua paucis ab Edgaro rege ad Guillelmum descendit.

Ex his autem omnibus ea duntaxat publici Iuris facta sunt. De uita Anselmi libri duo, quos ad mss. fidem emendauimus. Historia Nouorum. Sermo, seu liber de celesti beatitudine. Liber De excellentia siue de laudibus uirginis; Instituta uite Christiane, seu liber de moribus, qui, ut reor, non est alius a libro Similitudinum Anselmi, quas Eadmerus collegit.  Cetera in Anglie bibliothecis delitescunt, ex quibus eruere ea omni nostro studio, omni amicorum ope et quibuscunque impensis non ualuimus, directis ad diuersos hac de re schedulis. Eadmeri Epistole manuscripte habentur Cantabrige in collegio S. Benedicti. Liber De ecclesiastica libertate exstat ms. in bibliotheca archiepiscopi Cantuariensis. Historia Nouorum ms. seruatur Cantabrige in bibliotheca collegii S. Benedict., num. 78. uita S. Wilfredi exstat Londini inter mss. Cottoniana; uita S. Dunstani ms. habetur Cantabrige in collegio S. Benedicti, ubi exstant mss. alia eiusdem opuscula De monte humilitatis et de duobus eius montis custodibus; sed hec in libro Similitudinum emendata dedimus. Iis igitur in scriniis delitescentes Eadmeri thesauros ut felicius inquirat, cui facilius eis eos depromere, non solum non inuidemus, sed obnixius exhortamur.

Illustria de Eadmero Testimonia habent Malmesburiensis in prologo De gestis regum, et alibi passim,  ubi in recensendis suorum temporum actis eius sinceritatem et facundiam pluribus laudat; Pitseus in Relationibus de rebus Anglicis, etate 12; Trithemius, qui eum uocat Emondum; et alii qui de scriptoribus ecclesiasticis disseruerunt, uel qui de rebus Anglicanis accuratius scripsere.





EADMERI uITA SANCTI ANSELMI





[HISTORIA NOuORUM.]





EADMERI HISTORIA NOuORUM



PRAEFATIO 


Cum presentis etatis uiros, diuersis casibus subactos, intueor acta precedentium anxie inuestigare , nec tamen ad hoc pro uoto posse pertingere, quoniam scriptorum inopia fugax ea deleuit obliuio, uideor mihi uidere magnum quid posteris prestitisse qui suis gesta temporibus, futurorum utilitati studentes, litterarum memorie tradidere. Quos nimirum si bono quidem zelo in huiusmodi desudarunt, bonam exinde mercedem recepturos a Deo crediderim. Hoc igitur considerato, penes me statui ea que sub oculis uidi uel audiui, breuitati studendo, styli officio commemorare, tum ut amicorum meorum me ad id obnixe incitantium uoluntati morem geram, tum ut posterorum industrie,  si forte quid inter eos emerserit quod horum exemplo aliquo modo iuuari queat, parum quid muneris impendam. Et ea quidem huius operis intentio precipua est, ut designato qualiter Anselmus Beccensis cenobii abbas fuerit archiepiscopus factus, describatur quamobrem, orto inter reges Anglorum et illum discidio, toties et tam diu exsulauerit a regno et quem euentum ipsa discidii causa inter eos sortita sit. Ipsa denique causa noua res huic nostro seculo esse uidetur, et a tempore quo in Anglia Northmanni regnare ceperunt  Anglis  inaudita. Ex eo quippe quo Willhelmus Northmannie comes terram illam debellando sibi subegit, nemo in ea episcopus uel abbas ante Anselmum factus est  138Kb]  qui non primo fuerit homo regis, ac de manu illius episcopatus uel abbatie inuestituram per dationem uirge pastoralis susceperit,  2Kb] exceptis duobus episcopis, Ernesto uidelicet atque Gundulfo. Hi namque, unus post unum Roffensi Ecclesie presidentes, ex more a uenerande memorie Lanfranco archiepiscopo Cantuariensi, in capitulo fratrum Cantuarie, ipso episcopatu inuestiti fuerunt. Hunc ergo morem quasi  Deo sacrisque canonibus contrarium Anselmus abolere, ac per hoc iniustitias inde manantes resecare desiderans, regibus ipsis inuisus effectus est, et patriam exire coactus. Fuerunt  et alie ipsius exitus cause, sicut rerum gestarum series declarabit. Describentur etiam alia nonnulla, que et ante, et inter et post hec in Anglia prouenerunt, quorum scientia illos qui nos secuturi sunt penitus defraudandos pro nostro posse rati non sumus. Sed hec in prologo paucis memorasse suffecerit. Ceterum narrandi ordinem aggredientes, paulo altius ordiendum putamus; et ab ipsa, ut ita dixerim, radicis propagine de qua eorum que dicenda sunt germen excreuit, breui relatu progrediendum.



LIBER PRIMUS

Regnante in Anglia gloriosissimo rege Edgaro, et totum regnum sanctis legibus strenue gubernante, Dunstanus Cantuariorum antistes, uir totus ex uirtutibus  factus, Christiane legis moderamine totam Britanniam disponebat. Huius graui operatione atque consilio rex idem et Deo deuotus exstitit, et undique irruentium barbarorum impetus inuicta uirtute debellauit, euicit, compressit. Pacem itaque diesque felices Anglia circumquaque obtinuit, dum regis istius et Patris Dunstani corporali presentia potiri promeruit. Qui rex cum uite sue diem ultimum propinquum fore sentiret, Edwardo filio suo regni habenas reliquit. Successor ergo gloriosi patris gloriosus Edwardus, a sancto Dunctano institutus, regnum, quo tempore uixit, strenuissime rexit. uerum, euolutis corone sue pauculis annis, impia sue nouerce fraude necatus, fratrem suum, Edelredum  nomine, filium ipsius male mulieris, regni quidem sed nullius probitatis heredem sortitus est. Cui, quia per sanguinem fratris ad regnum aspirauit, graui inuectione prefatus antistes comminatus est quod ipse uidelicet in sanguine uicturus, quod barbarorum incursus atroci oppressione passurus, quod ipsum quoque regnum innumeris atque cruentis  uastationibus conterendum foret edixit. Que prophetia uiri Dei quam uera exstiterit, et in Chronicis, qui legere uolunt, et in nostris tribulationibus qui aduertere sciunt, uidere facillime possunt, ne dicam in his que istius operis series per loca, ueritate dictante, demonstrabit.

Translato igitur ad celestia beato Dunstano, e uestigio, ut predixerat ipse, barbarorum irruptioni Anglia patuit. Regis etenim desidia circumcirca innotuit, et ideo exterorum cupiditas opes Anglorum quam mores affectans, hac et illac, per mare, terram inuadere, et primo propinquas mari uillas et urbes, deinde remotiores, ac demum totam prouinciam miserabili depopulatione deuastare. Quibus  cum ille nimio pauore percussus, non armis occurrere, sed data pecunia pacem ab eis petere non erubuisset, ipsi suscepto pretio in sua reuertebantur, ut numero suorum adaucto ferociores redirent, ac  premia iterate irruptionis multiplicata reciperent, unde modo decem millia, modo sedecim millia, modo uiginti quatuor millia, modo triginta millia librarum argenti consecuti sunt, omnia eis largiente prefato rege Edelredo, et graui exactione totum regnum opprimente. Inter ista mala quartus a beato Dunstano Alfegus  Wentanus episcopus Ecclesiam Cantuariensem regendam suscepit, uir strenuus et ab infantia sua sacra religionis uita et habitu decoratus. Hic igitur, consideratis innumeris malis quibus totum regnum in immensum deuastabatur, inhorruit; et quibus poterat modis operam dare cepit quemadmodum immanitati nefandorum hominum possit obuiari. Quod ipsi percipientes, et ne consuetis questibus priuarentur, sibi ac suis prouidentes, in  ipsum acerbo odio animati sunt. Unde uastata et conflagrata ciuitate Cantuaria, ciuibusque eius lacrymabili per eos sorte damnatis, ecclesiam quoque Saluatoris in ea consistentem flamma consumpsit. Ipse Pater interea furentum manibus uinctus abducitur, trucidatis primo coram eo pene omnibus monachis qui sub eius regimine in ipsa ecclesia Domino Christo famulabantur. Inde Alfegus naucelle iniectus, ad Grenewic uehitur, et crudeli custodie per septem menses mancipatus, dum malignantium iniquitati manus dare nullis minis uictus acquiesceret, seuissima nece ab eis lapidatus occubuit. Hec paucis commemorauerim non historiam texens, sed quam ueridico uaticinio Pater Dunstanus mala Anglie uentura predixerit, scire uolentium intellectui pandens.  Nec hic malorum finis exstitit. Acta sunt enim post hec et alia per Angliam ingentia mala, ac pluribus annis semper sunt sibi ipsis in deterius acta. Inter que, monasteria quoque seruorum et ancillarum Dei,  que usque in quadraginta octo numero, tempore regis Edgari per Patrem Dunstanum, cooperantibus sanctis Oswaldo uidelicet Eboracensi et Athelwoldo pontifice Wintoniensi, noua surrexerant, et magna ex parte diruta, et religio monachici ordinis in nichil pene redacta est. Transierunt in istis anni plures.

Regnante autem Edwardo, quem ex sorore Richardi comitis Northmannorum, Imma nomine, prefatus rex Anglorum Adelredus filium susceperat; monasteriorum, que usque id temporis destructioni  supererant, plurima destructio facta est. Qua tempestate Godwinus Cantie comes magnanimus per Angliam terra marique habebatur. Hic orto inter illud et regem graui discidio, exsul ab Anglia cum suis omnibus fere iudicatus est. Iuit itaque ad comitem Baldwinum in Flandriam, et Haraldus filius eius in Hiberniam. Hinc, matre regis Imma defuncta, Godwinus et Haraldus in Angliam reuersi sunt, numerosis uterque nauibus et ualida militum manu uallatus. Quod multi principum regis agnoscentes, et bellum hinc inde moueri horrescentes, ut pax utrinque fieret institerunt. At rex Godwini uersutias suspectui habens restitit, nec paci acquiescere uoluit, nisi primo quibus sibi securitas pararetur obsides haberet. uulnothus itaque filius Godwini, et Hacun filius  Suani filii sui, obsides dantur, ac in Northmanma uillhelmo comiti, filio scilicet Roberti filii Richardi fratris matris sue, custodiendi destinantur. Quibus gestis Godwinus, utpote hostis Ecclesie Cantuariensis  mala morte post breue tempus interiit, et Haraldus filius eius comitatum Cantie patri succedens obtinuit. Is, elapso modico tempore, licentiam petiuit a rege Northmanniam ire et fratrem suum atque nepotem qui obsides tenebantur liberare, liberatos reducere. Cui rex: Hoc, inquit, non fiet per me; uerumtamen ne uidear te uelle impedire, permitto ut eas quo uis, ac experiare quid possis. Presentio tamen te in nichil aliud tendere, nisi in detrimentum totius Anglici  regni et opprobrium tui. Nec enim ita noui comitem mentis expertem, ut eos aliquatenus uelit concedere tibi, si non prescierit in hoc magnum proficuum sui. Ascendit itaque Haraldus nauem suo quam regis consilio credens cum ditioribus et honestioribus hominibus suis, auro et argento uesteque pretiosa nobiliter instructis. Mare turbulentum nauigantes exterritat, et nauem undarum cumulus uehementer exagitat. Eiecta tandem  cum omnibus que ferebat in Pontiuum fluuium qui Maia uocatur, a domino terre illius, pro ritu loci, captiuitati addicitur; et homines in ea consistentes diligentiori custodie mancipantur. Constrictus igitur Haraldus quemlibet ex uulgo promissa mercede illectum clam ad comitem Northmannie dirigit, exponere illi quid  sibi contigerit. At ille festinato per nuntios mandat domino Pontiui Haraldum cum suis ab omni calumnia liberum sibi quantocius mitti, si pristina amicitia sua a modo uellet ex more potiri. Sed cum ille hominem dimittere nollet, iterum in mandato accepit se necessario Haraldum missurum, alioquin certissime sciret Willhelmum Northmannie ducem armatum pro eo Pontiuum iturum. Mittit igitur uirum cum sociis, primo tamen eis que meliora detulerant simul ablatis. Hinc ad Willhelmum Haraldus ueniens honorifice suscipitur. Et audito cur patriam exierit, bene quidem rem processuram si in ipso non remaneret, Willhelmus respondit. Tenuit ergo uirum aliquot diebus circa se, et in mora illa, more prudentis,  aperuit ei quod habebat in mente. Dicebat itaque regem Edwardum quando secum iuuene olim iuuenis in Northmannia demoraretur, sibi interposita fide sua pollicitum fuisse quia si rex Anglie foret, ius regni in illum iure hereditario post se transferret. Et subdens, ait : Tu quoque si mihi te in hoc ipso adminiculaturum spoponderis, et insuper castellum Dofris cum puteo aque ad opus meum te facturum; sororemque tuam quam uni de principibus meis dein in uxorem te, ad me, tempore quo nobis conueniet, destinaturum; necne filiam meam te in coniugem accepturum fore promiseris, tunc et modo nepotem tuum, et cum in Angliam regnaturus uenero, fratrem tuum incolumem recipies. In quo regno si aliquando fuero tuo fauore confirmatus spondeo  quia omne quod a me tibi rationabiliter concedi petieris, obtinebis. Sensit Haraldus in his periculum undique, nec intellexit qua euaderet, nisi in omnibus istis uoluntati Willhelmi acquiesceret. Acquieuit itaque. At ille ut omnia rata manerent, prolatis sanctorum reliquiis, ad hoc Haraldum perduxit quatenus super illas iurando testaretur se cuncta que conuenerantinter eos opere completurum, nisi communi mortalibus sorte presenti uite preriperetur. His ita gestis, Haraldus, adepto nepote, in patriam suam reuersus est. Ubi uero quid acciderit, quid egerit, regi percunctanti narrauit. Nonne dixi tibi, ait, me Willhelmum nosse, et in illo itinere tuo plurima mala huic regno contingere posse? In breui post hec obiit Edwardus. Iuxta quod illic  ante mortem statuerat, in regnum ei successit Haraldus.

Dein uenit nuntius in Angliam a prefato Willhelmo directus, expetens sororem Haraldi, iuxta quod conuenerat Willhelmo et illi. Alia etiam que, uiolato sacramento, seruata non erant, calumniatus est. Ad que Haraldus hoc modo fertur respondisse : Soror mea quam, iuxta condictum, expetis, mortua est. Quod si corpus eius quale nunc est uult comes habere, mittam, ne iudicer sacramentum uiolasse quod feci. Castellum Dofris et in eo puteum aque licet nesciam cui, ut uobis conuenit, expleuit. Regnum quod nec dum fuerat meum, quo iure potui dare uel permittere? Si de filia sua quam debui in uxorem, ut asserit, ducere, agit; super regnum Anglie mulierem  extraneam, inconsultis principibus, nec debere, nec sine grandi iniuria posse adducere nouerit. Reuersus nuntius responsa retulit domino suo. Quibus ille auditis, iterum ei amica familiaritate mandauit quatenus aliis omissis, seruata fidei sponsione, saltem filiam suam uxorem duceret, alioquin se promissam regni successionem armis sibi uindicaturum procul dubio sciret. At ipse nec illud quidem se facere uelle, nec hoc formidare, respondit. Unde Willhelmus indignatus, magna spe uincendi belli ex hac Haraldi iniustitia est animatus. Parata igitur classe. Angliam petit, consertoque graui prelio Haraldus in acie cecidit, et Willhelmus uictor regnum obtinuit. De quo prelio testantur adhuc Franci qui  interfuerant : quoniam licet uarius casus hinc inde exstiterit, tamen tanta strages ac fuga Northmannorum fuit, ut uictoria qua potiti sunt, uere et absque dubio soli miraculo Dei ascribenda sit, qui puniendo per hanc iniquum periurii scelus Haraldi ostendit se non dominum esse uolentem iniquitatem.

Rex itaque factus Willhelmus, quid in principes Anglorum qui tante cladi superesse poterant, fecerit, dicere, cum nichil prosit, omitto. Qui ex quo uictoria usus est, quod fuit pridie Idus Octobris, inunctus permanens, in Natiuitate Domini unctus est in regem apud Westmonasterium a beate memorie Ealredo archiepiscopo Eboracensi, et nonnullis episcopis Anglie. Quam consecrationem licet ipse  rex et omnes alii optime nossent debere specialiter fieri et proprie a pontifice Cantuariensi ; tamen quia multa mala et horrenda crimina predicabantur de Stigando, qui eo tempore ibi pontifex erat, uoluit eam ab ipso suscipere, ne maledictionem uideretur induere pro benedictione. Usus ergo atque leges, quas patres sui et ipse in Northmannia habere solebant, in Anglia seruare uolens, de huiusmodi personis episcopos, abbates, et alios principes per totam terram instituit, de quibus indignum iudicaretur, si per omnia suis legibus, postposita omnia lia consideratione, non obedirent; et si ullus eorum, pro quauis terreni honoris potentia, caput contra eum leuare auderet, scientibus cunctis unde, qui, ad quid assumpti fuerint. Cuncta ergo diuina simul et humana  eius nutum exspectabant. Que cuncta ut paucis animaduertantur, quedam de eis que noua per Angliam seruari constituit, ponam, estimans illa scitu esse necessaria ad cognitionem eorum quorum causa maxime istud scribendi onus suscepimus. Non ergo pati uolebat  quemquam in omni dominatione sua constitutum Romane urbis pontificem pro apostolico, nisi se iubente recipere, aut eius litteras, si primitus sibi ostense non fuissent, ullo pacto suscipere  . Primatem quoque regni sui, archiepiscopum dico Cantuariensem, si coacto generali episcoporum consilio presideret, non sinebat quidquam statuere aut prohibere, nisi que sue uoluntati accommoda, et a se primo essent ordinata.  Nulli nichilominus episcoporum suorum concessum iri permittebat, ut  aliquem de baronibus suis seu ministris, siue incesto, siue adulterio, siue aliquo capitali crimine denotatum, publice nisi eius precepto implacitaret aut excommunicaret, aut ulia ecclesiastici rigoris pena constringeret.  Que autem in secularibus promulgauerit, ea re litterarum memorie tradere supersedemus; quoniam et ea nichil nostri officii scribere refert, et ex diuinis que iuxta quod delibauimus ordinauit, qualitas illorum, ut reor, aduerti poterit. Ut ita ceptum peragamus iter, de his satis dictum.

In huius regni anno quinto Lanfrancus Cadomensis cenobii abbas, uir strenuus, et in diuinis atque humanis rebus excellenti scientia preditus, Angliam  ex precepto domini pape Alexandri et predicti regis aduenit, et pauco post tempore archiepiscopatum Cantuariensem regendum suscepit. Sacratus est autem in ipsa metropoli sede quarto Kalend. Septembris a cunctis ferme episcopis Anglie. Hic Romam pro debito sibi pallio iens, Thomam archiepiscopum Eboracensem, quem ipse facta sibi de subiectione sua canonica professione Cantuarie consecrauerat, et Remigium Lincolniensem episcopum comites itineris habuit. Qui Romam simul peruenientes, urbane suscepti sunt, honore singulis congruo. Post que, statuto die Pater Lanfrancus apostolice sedis pontifici Alexandro presentatur. Cui, quod Romanam scientibus consuetudinem forte mirum uideatur, ipse papa ad se intranti assurgens, eum, ut gressum  figeret, dulciter hortatus est. Ac deinde subdens : Honorem, inquit, exhibuimus non quem archiepiscopatui tuo, sed quem magistro  debuimus. Hinc quod ad te pertinet, ob reuerentiam beati Petri te exsequi par est. Residente igitur illo, Lanfrancus progressus humiliat se ad pedes eius, sed mox ab eo erigitur ad osculum eius. Consident, et lete inter eos agitur dies ille. Sequenti luce, cum iam diuersa negotia in medium ducerentur, calumniatus est coram papa memoratum Thomam cum prefato Remigio, quod neuter illorum iure fuerit promotus ad pontificatum. Primus, ea scilicet re  , quod sacri canones filios presbyterorum, quos religionis ordo non ornat, a sacrorum ordinum promotione remoueant. Sequens  uero pro eo quod, facta conuentione, illum a Willhelmo, post rege facto, emerit, officio uidelicet quo ei in excidium Anglie properanti multifaria contentione ac multiplicibus impensis deseruierat. Ad hec illi nullam, qua excusari possent, probabilem causam habentes, redditis baculis et annulis cum cura pontificali, ad petendam misericordiam conuersi sunt. Quorum precibus sese Lanfrancus medium iniiciens, sicut erat uir pietate ac sapientia pollens, eos multarum rerum scientia fultos, nouo regi in nouis regni dispositionibus pernecessarios, multis prestare oratoria facultate ostendit. Quibus auditis, pontifex summus conuersus ad eum : Tu uideris, inquit, pater es patrie illius, ac per hoc industria tua consideret quid expediat. uirge pastorales, quas reddiderunt,  ecce hic sunt, accipe illas atque dispensa prout utilius Christianitati regionis illius agnoscere poteris. At ille, susceptis eis, illico in presentia pape reuestiuit prefatos uiros, quemque sua. Dein Lanfrancus stola summi pontificatus a papa suscepta in iter reuersus Angliam cum sociis alacer aduectus est; et a Cantuaritis debita reuerentia receptus, primas totius Britannie confirmatus est. Post hec, euoluto breui temporis spatio, fama nominis eius et magnitudo prudentie eius quaque insonuit, eumque apud hominum mentes clarum fecit atque spectabilem.

Is inter alios, imo pre aliis, erat memorato regi Willhelmo acceptus, et Dei rebus in cunctis non  mediocri cura intentus. Quapropter magno semper operam dabat, et regem Deo deuotum efficere, et religionem morum bonorum in cunctis ordinibus hominum per totum regnum renouare. Nec priuatus est desiderio suo : multum enim illius instantia atque doctrina per totam terram illam religio aucta est, et ubique noua monasteriorum edificia, sicut hodie apparet, constructa. Quorum edificiorum constructoribus ipse primus exemplum prehens, Ecclesiam Christi Cantuariensem, cum omnibus officinis que infra murum ipsius curie sunt, cum ipso muro edificauit. Qua uero prudentia, et quo paternitatis officio monachos in eadem Ecclesia consistentes a seculari uita, in qua illos inuenit plus equo uersari, erexerit, omnique sancte conuersationis  tramite imbuerit, ac multiplicato illorum numero, qua eos dum uixit benignitate confouerit, cui unquam ad plenum declarare possibile erit ? Quos, ut interim alia taceam, quia sine penuria et sollicitudine Dei seruitio semper intendere desiderabat, apud regem sua sagacitate et industria egit, quatenus fere omnes terras, quas Northmanni de iure ipsius Ecclesie, cum primo terram cepissent, inuaserant, et etiam quasdam alias que ante illorum introitum propter diuersos casus perdite fuerant, ipsi Ecclesie redderet. uerum de his ac innumeris aliis bonis, quibus insudando uitam suam consummauit, licet mihi quidem scribere opus non sit, propter quod et opera eius ita parent, ut ipsa se euidentius scripto demonstrent  , et ipsemet de  rebus ecelesiasticis que suo tempore gesta sunt, ueracissimo et compendioso calamo scripserit; tamen pro dulcedine memorie eius, que prelibauimus paucis explicare gratum duximus.

Hic ergo Lanfrancus cum Cantuariam primo uenisset, et ecclesiam Saluatoris, quam regere susceperat, incendio atque ruinis pene nichil factam inuenisset, mente consternatus est. Sed cum magnitudo mali illum cogeret desperare, rediit in se, animique fortitudine fretus sua commoditate posthabita domos ad opus monachorum necessarias citato opere consummauit. Quibus ubi per plures annos usi sunt, adaucto eorum conuentu, parue admodum uise sunt. Destructis itaque illis, alias decore ac magnitudine prioribus multum prestantes edificauit. Aedificauit  et curiam sibi, ecclesiam preterea, quam spatio septem annorum a fundamentis ferme totam perfectam reddidit; in cappis, casulis, dalmaticis, tunicis auro magnifice insignitis, palliis, et aliis ornamentis multis ac preciosis nobiliter decorauit. Erga fratres autem ipsius ecclesie quam bonus, quam pius, quam beneficus exstiterit, inde aliquantulum colligi potest, quod nec ex parentibus aut fratribus eorum sustinere poterat penuria ulla quemquam affligi. Et, quod magis forte mireris, in usum acceperat non exspectare ut subuenire rogaretur, sed misericordie uisceribus plenus, modo huic, modo illi ultro offerebat, quod egenti cognato per plurimum temporis auxilio esse ualeret. In quo tamen semper ducebatur  precipua discretione, considerato uidelicet penes se merito ac necessitate cuiusque. Ad hec, quidam ipsius cenobii frater singulis annis triginta solidos denariorum ad opus matris sue ab ipso Patre solebat accipere. Huic quadam uice solidi quinque de illis  ex precepto eius dati sunt; quos ipse in panno ligatos, matri loquens in manum sicut putabat clanculo dedit. At ipsa, alias mente intenta, quid filius faceret non aduertit; et ita nummis decidentibus, diuisi ab inuicem sunt mater et filius. Post hec mandauit mulier filio suo, scire uolens quid de nummis actum fuerit, quos sibi se daturum spoponderat. Admiratus ille fecit eam uenire ad se. Et audiens rei euentum tristis effectus est, non tantum pro damno quod matri contigerat, sed ne  hoc archiepiscopus sciens, ob incuriam suam irritatus, eum aliquatenus gratia sua priuaret. Inter hec, pius Pater pro more claustrum introiens sedit, ac fratrem a materno colloquio redeuntem mestum intuens, remotis aliis, causam mestitie eius secrete perquirit, audit et benignissimo uultu, sicut iugiter erat circa afflictos, ita respondit : Et inde, fili mi carissime, contristaris? Denarios illos Deus alii predestinauit et contulit, qui eis plus matre tua fortassis indiguit. Tace, et ne cuiquam inde loquaris diligenter attende. Ac ne quod actum est animum tuum uel modicum grauet, solidos septem pro illis quinque ad utilitatem matris tue tibi hodie dari precipiam. Sed, ut dixi, inde id nemo sciat. Ipsum quippe usum in dando habebat, ut danda hilariter  daret, et nulli uel datum uel dantis personam cuiuis reuelare concederet. Et hec quidem de ipsius matris ecclesie monachis dicta sint. Ceterum quis unquam pauper clamauit ad eum, et despectus est? Quis peregrinorum de quocunque ordine hominum petiit opem eius, et eam assecutus non est? Que congregatio monachorum seu clericorum ad ipsum aliquando misit subsidium petens, et copiam largitatis eius ultra quam sperabatur experta non est? Testis horum que dicimus ltalia, Gallia, Britannia est, que usque hodie mortem Lanfranci miserando suspirio plangit. Quid referam de abbatia Sancti Albani, quam intus et extra ad nichilum fere deuolutam ipse, ut suam  , instituto ei bone memorie Paulo abbate, a fundamentis reedificauit, et intus  magna religione foris multarum rerum donatione auxit, honestauit, ditauit. In episcopatu Roffensi non multo plures quam quatuor canonicos et ipsos erumnosam uitam agentes sub Siwordo episcopo reperit. Qui episcopus ubi cum Ernesto quem ei successorem Lanfrancus statuerat, presenti uite sublatus est, monachus pie recordationis  , Gundulfus nomine, ab eodem ibi subrogatus episcopus est. Per hunc uetustam ecclesiam episcopatus cum fabrica adiacente subuertit, et noua queque exstruxit. Clericos qui illic, sicut diximus, uitam agebant, aut in eodem loco ad religionis culmen erexit; aut, datis aliis rebus, de quibus abundantius solito uictum et uestitum haberent, in alia loca mutauit. Sedem etenim episcopalem monachici ordinis  cultu instituit, ac delegatis terris et aliis que sustentationi illic seruientium Deo competebant, diuitem de paupere, sublimem de humili, sicut in presenti habetur, effecit. Sed quod de pauperibus foras muros ciuitatis Cantuarie fecit, pretermittendum mihi in hoc opere fore non arbitror. Extra aquilonalem denique portam urbis illius lapideam domum decentem et amplam construxit, et ei pro diuersis necessitudinibus hominum et commoditatibus habitacula plura cum spatiosa curte adiecit. Hoc palatium in duo diuisit; uiros uidelicet uariis infirmitatum qualitatibus pressos uni, parti uero alteri feminas se male habentes instituens. Ordinauit etiam eis de suo uestitum et uictum quotidianum :  ministros quoque atque custodes qui modis omnibus obseruarent ne aliquid eis deesset, neque uiris ad feminas, uel feminis ad uiris accedendi facultas ulla adesset. Ex altera uero parte uie ecclesiam in honorem beati Gregorii pape composuit, in qua canonicos posuit, qui regulariter uiuerent et prefatis infirmis que saluti animarum suarum congruerent cum sepultura ministrarent. Quibus etiam in terris, in decimis, et in aliis redditibus tanta largitus est, ut ad sustentationem eorum sufficientia esse uiderentur. Remotius uero quam a boreali, ab occidentali porte ciuitatis ligneas domos in deuexo montis latere fabricans, eas ad opus leprosorum delegauit, uiris in istis, quemadmodum in aliis, a feminarum societate seiunctis. His nichilominus pro  qualitate sui morbi omnia quibus egerent de suis ministrari constituit, institutis ad hoc peragendum talibus uiris, de quorum solertia benignitate ac patientia, ut sibi quidem uidebatur, nemini foret ambigendum. Super hec, in uillis ad pontificatum pertinentibus domos multas atque honestas partim de lapide, partim de ligno, sibi et successoribus suis edificauit. Pro dignitate autem Ecclesie Cantuariensis quam quidam de episcopis, sed maxime Thomas archiepiscopus Eboracensis, ut nouus Anglie ciuis, nimium conatus est ad exaltationem sue Ecclesie humiliare, quantos labores perpessus sit, et quemadmodum ipsum Thomam ad mensuram antecessorum suorum humiliauerit, superuacaneum est atque dependens hic aliquid scribere  . Ipse  etenim inde ueritate plena et totius regni assensu confirmata sub testimonio regii sigilli scripta reliquit. Qui eo quidem magis in istis laborauit, quod antiqua ipsius Ecclesie priuilegia in ea conflagratione que eamdem ecclesiam tertio ante sui introitus anno consumpsit, pene omnia perierant

Alias quoque consuetudines quas priscis temporibus Ecclesie Cantuariensi, ut liberrima in cunctis existeret, reges Anglie sua munificientia contulerunt, et stabiles in perpetuum manere sacratissima sanctione constituerunt, quorumdam imprudentia perditas, sua prudentia recuperauit. Odo siquidem episcopus Baiocensis, ut de aliis taceam, frater predicti regis Willhelmi et Cantie comes, priusquam  Lanfrancus Angliam intrasset, magnus et prepotens per totum regnum habebatur. Hic dominatione qua immensum sustollebatur, non modo terras, sed et libertatem nominate Ecclesie nullo ei resistente multipliciter inuaserat, oppresserat, tenebat. Que ubi Lanfrancus, ut erant, didicit; apud regem de illis agit sicut oportere sciebat. Unde precepit rex, quatenus adunatis primoribus et probis uiris non solum de comitatu Cantie, sed et de aliis comitatibus Anglie querele Lanfranci in medium ducerentur, examinarentur, determinarentur  . Disposito itaque apud Pinnedene principum conuentu Goffridus episcopus Constantiensis, uir ea tempestate prediues in Anglia, uice regis Lanfranco iustitiam de suis querelis strenuissime facere iussus,  fecit. Lanfrancus enim ualida ratione subnixus, ex communi omnium astipulatione et iudicio, ibi cuncta recuperauit que ostensa sunt antiquitus ad iura Ecclesie Christi Cantuariensis pertinuisse, tam in terris quam in diuersis consuetudinibus.

Item alio tempore idem Odo, permittente rege, placitum instituit contra sepefatam ecclesiam, et tutorem eius Patrem Lanfrancum, et illuc omnes quos peritiores legum et usum Anglici regni nouerat, gnarus adduxit. Cum igitur ad euentilationem causarum uentum esset, omnes qui tuendis Ecclesie causis quaque conuenerant in primo congressu ita conuicti sunt, ut in quo eas tuerentur simul amitterent. Ipse namque Lanfrancus non intererat. Talibus enim, nisi necessitas summa urgeret, ei interesse  moris non erat. Ipsi ergo in camera lectioni diuine occupato quid gestum fuerit nuntiatur. At ille nil corde perterritus dicta aduersariorum non recte processisse asseruit, et ideo cuncta in crastinum induciari precepit. Sequenti nocte, adest in uisu antistiti beatus Dunstanus, monens ne illum multitudo conturbet, sed de presentia sui securus placitum mane ipsemet hilaris intret : quod et fecit. Suas itaque causas quodam exordio quasi a rebus que tractate fuerant uel tractande penitus alieno cunctis stupentibus orsus ita, processit ut que super eum pridie dicta fuerunt sic deuinceret et inania esse monstraret, ut donec uite presenti superfuit, nullus exsurgeret qui inde contra eum os aperiret. De his ita.

 Super hec suis quoque, et eisdem ferme diebus omnes circiter qui ex clericali ordine per regem Willhelmum in Anglia constituti pontifices erant, monachos qui in nonnullis episcopatibus Anglie ab antiquo uitam agebant, inde eliminare moliti sunt, et regem ipsum in hoc sibi consentaneum effecerunt; in quo tamen se effectu potituros certi exstiterant, ut Walchelinus episcopus adunatos pene quadraginta clericos, canonicorum more, tonsura ac ueste redimitos haberet, quos, eiectis monachis, Wentane Ecclesie cui presidebat, mox intromitteret. Sola mora hec peragendi, nondum requisita ab archiepiscopo Lanfranco licentia fuit. Ut autem eam dicto quoque citius impetraret, nulla menti  eius dubitatio inerat; sed aliter ac sibi mens sua spoponderat exitus rei prouenit. Nam ubi quod episcopus moliretur insonuit auribus eius, illico facinus exhorruit, nec se dum uiueret ut effectum quoque modo talis uoluntatis obtineret consensurum asseruit. Ita ergo et clerici, qui succedere monachis fuerant per Walchelinum collecti, et in sua dimissi sunt, et monachi qui cedere clericorum preiudicio quodam damnati erant, gratia Dei et instantia boni Lanfranci pristine conuersationis in sua Ecclesia compotes eflecti sunt. Nec ista pro sedandis quorumdam animositatibus, quas ad deiectionem monachorum conceperant, sufficere poterant. Namque pari uoto, simili conamine, uno consensu, concordi animo pontifices, quos religionis  ordo non sibi astrinxerat, eniti ceperunt quatenus saltem de primatu Cantuariensi monachos eradicarent, intendentes se hoc facto facillime alios aliunde exclusuros. De illis etenim, potioribus, sicut eis uidebatur, rationibus ad id agendum fulciebantur, partim ob sublimitatem primatis sedis, que dispositioni et correctioni Ecclesiarum per suas personas quaque per Angliam inuigilare habet, partim ob alias multiplices causas quarum exsecutio, iuxta quod ipsi confingebant, magis clericorum quam monachorum officium spectat. Deductus est in sententiam istam rex et alii principes regni, Lanfranco ut sui moris erat totis uiribus obnitente, et omnium molimini ac inuidie uiriliter resistente. Ne tamen post obitum suum fieret quod se superstite sciebat  per auxilium Dei nequaquam perficiendum, nesciens mortis sue diem uel horam, egit sagacitate et industria, qua pollebat, ut auctoritate Romane et apostolice sedis monachorum habitatio in eadem Ecclesia confirmaretur, et inconuulsa dum seculum duraret in perpetuum stabiliretur. Quod priuilegio tali summus apostolice antistes Alexander sedis ita scripto suo roborauit:

Alexander episcopus, seruus seruorum Dei, reuerendissimo fratri in Christo Lanfranco uenerabili Cantuariorum archiepiscopo, salutem et apostolicam benedictionem.

Accepimus a quibusdam, etc. uide in Alexandro II.

Quam uero secura libertate et libera securitate  queque ad iura Ecclesie Cantuariensis pertinentia potiri, sepe fatus Pater Lanfrancus intenderit, et ex his que paucis designauimus, et ex epistola quam ecce subscribemus cuiuis scire uolenti patere satis erit : quam epistolam de causis ecclesiasticis scriptam ea re maxime placuit aliis omissis presenti operi commiscere. Quatenus hi qui scientiam talem negotiorum non omnino expertes sunt, ex consuetudinibus aliarum Ecclesiarum animaduertant qua dignitate ipsam Ecclesiam inter alias constet eminere. Epistola igitur ista est :

Lanfrancus gratia Dei archiepiscopus, dilectissimo fratri Stigando Cicestrensi episcopo, salutem.

Clerici uillarum nostrarum qui in uestra diecesi  existunt, questi nobis sunt quod uestri archidiaconi, repertis occasionibus, pecunias ab eis exquirunt, et a quibusdam iam acceperunt. Meminisse debet fraternitas uestra quia contra morem antecessorum, nostrorum et uestrorum uobis concessimus, eisque imperauimus quatenus ad uestras synodos irent, et ea que ad Christiane religionis notitiam prodesse possunt, sine interpellatione uel discussione aliqua a uobis audirent. Si que in ipsis culpe inuenirentur, suspensa interim uindicta, ad nostrum examen seruarentur et nobis uel in miserendo uel in ulciscendo, sicut semper consuetudo fuit, obnoxii tenerentur. Mandamus itaque uobis ut male accepta sine dilatione reddi iubeatis, et ministris uestris ne ulterius id presumant, seruande caritatis studio,  prohibeatis. Nos uero presbyteris nostris qui extra Cantiam constituti sunt omnino precipimus ne ad uestram uel alicuius episcopi synodum amplius eant, nec uobis nec aliquibus ministris uestris pro qualibet culpa respondeant. Nos enim cum ad uillas nostras uenerimus, quales ipsi uel in moribus uel in sui ordinis scientia sint, pastorali auctoritate uestigare debemus  . Chrisma tamen a uobis accipiant, et ea que antiquitus instituta sunt in chrismatis acceptione persoluant. Sicut namque ea que antiquitus usque ad nostra tempora antecessores nostri habuerunt solerti uigilantia cupimus illibata custodire; ita aliis debita aliqua, quod absit ! usurpatione denegare nolumus.

Ad hec qua sagacitate , qua, inquam, sagacitate memorabilis Pater Lanfrancus apud regem Willhelmum egerit ut per inspirationem gratie Dei ad hoc, eo imminente, perduceretur, ut quamplures terras nominate Ecclesie Cantuariensi diuersis causis ac uiolentiis hominum ablatas, pro redemptione anime sue restitueret, et referre longum et estimaui non necessarium. Earumdem enim terrarum et numerus et nomina eidem Ecclesie notissima sunt; et redditus illarum ex quibus hi qui sub domino ipsi loco deseruiunt sustentantur, pro eterna eius salute, oculis iusti iudicis, die noctuque consideranda ab eisdem ipsis presentantur. Quid itaque de aliis ipsius Ecclesie terris que in eadem qua olim ablate sunt direptionis  iniuria permanent, successoribus tanti prouisoris seruorum Dei faciendum sit, fructus quem iste ex his que restituit consecutus est docebit eos, iuxta quod sui curam habebunt. Re etenim uera et illas restituisset, si ultra quam uixit aliquanto tempore superuixisset. In hoc quippe illum gnara principis Lanfranci prudentia duxerat, et prefixo termino id se facturum spoponderat. uerum dum sponsionis sue effectu potiri non meruit, quanto studio quis, dum potest, bonis insistere debeat, exemplo sui premonuit. Hec et huiusmodi, que gloriosus Pater Lanfrancus magnifice operatus est, si quisquam uti sunt describere uolet, copiosa materia est, ad opus grande sufficiens. Ego autem quia probabili et firma ratione, sicut cepi, in alia ducor; tantum adhuc de  eo breuiter dico, ipsum reuera magnum et insuperabilem Ecclesie Christi defensorem et pium totius Anglie principem, ac in quantum sibi licuit bonum pastorem cunctis in ea consistentibus, dum uixit, fuisse.

Per idem tempus erat quidam abbas Becci nomine Anselmus, uir equidem bonus et scientia litterarum magnifice pollens. Contemplatiue uite totus intendebat.  Hic toti Northmannie atque Francie, pro sue excellentis sanctitatis merito, notus, charus et acceptus, magne fame quoque in Anglia habebatur, ac regi prefato, necne Lanfranco archiepiscopo sanctissima familiaritate copulabatur. Hic cum nonnunquam pro diuersis Ecclesie et aliorum negotiis ad curiam regis ueniret, rex ipse, deposita feritate, qua multis uidebatur seuus et formidabilis, ita fiebat inclinus et affabilis, ut, ipso presente, omnino quam esse solebat, stupentibus cunctis, fieret alius. Hunc itaque et Lanfrancum uidelicet uiros diuina simul et humana prudentia fultos, pre se magni semper habebat, et eos in omnibus que sibi, quantum officii eorum referebat, agenda erant, dulciori pre ceteris studio audiebat. Unde et consilio eorum ab animi  sui seueritate in quosdam plurimum et sepe descendebat, et quatenus in sua dominatione ad obseruantiam religionis monasteria surgerent, studiose operam dabat. Que religio ne nata deficeret, procurabat Ecclesiarum pacem quaque tueri; et eis que in usus seruientium Deo proficerent, in terris, in decimis, in aliis redditibus, ex suo largiri. Hac tamen beneuolentia super Ecclesias Northmannie respiciebat.

Hic ergo Willhelmus [a 1Kb] cum uicesimo primo regni sui anno infirmitate qua et mortuus est, detentus apud Rothomagum fuisset, et se meritis ac intercessionibus Anselmi omnimodis commendare disposuisset, eum ad se de Becco uenire et non longe a se fecit hospitari. uerum cum ei de salute anime sue  loqui differret, eo quod infirmitatem suam paulum leuigari sentiret, contigit ipsius principis corpus tanta inualitudine deprimi, ut curie inquietudines nullo sustinere pacto ualeret. Transito igitur Sequana, decubuit lecto in Ermentrudis uilla [b 1Kb] , que est contra Rothomagum in altera fluminis parte. Quidquid tum deliciarum regi infirmo deferebatur, ab eo illarum medietas Anselmo infirmanti mittebatur. uerumtamen nec eum amplius in hac uita uidere, nec ei ut proposuerat quidquam de anima sua loqui promeruit. Tanta enim infirmitas occupauit utrumque, ut nec Anselmus ad regem Willhelmum, nec Willhelmus posset peruenire ad abbatem Anselmum. Et quidem Willhelmus ita mortuus est, non tamen ut dicitur, inconfessus [c 1Kb] ; atque Anselmus  euestigio est ab infirmitate releuatus, pristineque saluti post modicum redonatus. Qui autem regio funeri interfuerint, quaue pompa corpus eius Cadomum delatum sit; quamque libera, imo quam seruili calumnia in ecclesia beati Stephani sepultum sit, et dictu lugendum et auditu fatemur esse miserendum. Que enim conditio sortis humane non moueat ad pietatem, cum auditum fuerit regem istum qui tante  potentie in uita sua exstitit, ut in tota Anglia, in tota Northmannia, in tota Cenomanensi patria, nemo contra imperium eius manum mouere auderet. mox ut in terram spiritum exhalaturus positus est, ab omni homine, sicut accepimus, uno solo duntaxat seruiente excepto, derelictum cadauere eius sine omni pompa per Sequanam naucella delatum, et cum sepeliri deberet, ipsam terram sepulture illius a quodam rustico calumniatam qui eum hereditario iure reclamans conquestus est illam sibi iam olim ab eodem iniuria fuisse ablatam [a 1Kb] ? Quantus autem meror Lanfrancum ex morte eius perculerit, quis dicere possit, quando nos qui circa illum nuncia morte illius eramus, statim eum pre cordis angustia mori timeremus?


Defuncto itaque rege Willhelmo, successit ei in regnum Willhelmus filius eius, qui cum regni fastigia fratri suo Roberto [b 1Kb] preripere gestiret; et Lanfrancum, sine cuius assensu in regnum ascisci nullatenus poterat, sibi in hoc ad expletionem desiderii sui non omnino consentaneum inueniret; uerens ne dilatio sue consecrationis inferret ei dispendium cupiti honoris, cepit tam per se quam per omnes quos poterat, fide sacramentoque Lanfranco promittere iustitiam, equitatem et misericordiam se per totum regnum, si rex foret, in omni negotio seruaturum; pacem, libertatem, securitatem Ecclesiarum contra omnes defensurum, necne preceptis atque consiliis eius per omnia et in omnibus obtemperaturum. Sed cum posthac in  regno fuisset confirmatus, postposita pollicitatione sua, in contraria dilapsus est. Super quo cum a Lanfranco modeste redargueretur, et ei sponsio fidei non seruate opponeretur, furore succensus : Quis, ait, est, qui cuncta que promittit implere possit? Ex hoc igitur non rectis oculis super pontificem intendere ualebat, licet a nonnullis ad que illum uoluntas sua trahebat, ipsius respectu, eo superstite, temperauerit. Erat enim Lanfrancus idem, uir diuine simul et humane legis peritissimus, atque ad nutum illius, totius regni spectabat intuitus. Qui cum de hac uita translatus fuisset [c 1Kb] , quam grauis calamitas ex obitu illius Ecclesias Anglie deuastauerit, multa pretermittendo paucis ostendere placuit. Confestim enim rex foras expressit quod in  suo pectore, illo uiuente, confotum habuit. Nam mox, ut alia que perperam gessit omittam, ipsam  totius Anglie, Scotie et Hibernie necne adiacentium insularum matrem, Ecclesiam scilicet Cantuariensem, inuasit; cuncta que iuris illius erant intus et extra per clientes suos describi precepit;  taxatoque uictu monachorum inibi Deo seruientium, reliqua sub censu atque in suum dominium redigi iussit. Fecit ergo Ecclesiam Christi uenalem; ius in ea dominandi pre ceteris illi tribuens qui ad detrimentum eius in dando pretium alium superabat. Unde misera successione singulis annis pretium renouabatur. Nullam siquidem conuentionem rex stabilem esse sinebat, sed qui plura promittebat excludebat minus dantem, nisi forte ad id quod posterior offerebat, prima conuentione uacuata, prior assurgeret. uideres insuper quotidie, spreta seruorum Dei religione, quosque nefandissimos hominum regias pecunias exigentes per claustra monasterii toruo et minaci uultu procedere, hinc inde precipere, minas intentare, dominationem potentiamque  suam in immensum ostentare. Qua de re que uel quot scandala, dissensiones, inordinationes orte sint, reminisci piget. Super hec, quidam ipsi Ecclesie monachi, malis ingruentibus dispersi ac missisunt ad alia monasteria; et qui relicti multas passi tribulationes et improperia. Quid de hominibus Ecclesie dicam, qui tam uasta miseria, miseraque uastatione sunt attriti, ut dubitarem, si sequentia mala non essent, an salua uita illorum possent miserius atteri. Nec ista que dicimus in sola Ecclesia Cantuariensi facta sunt. Deseuit immanitas ista etiam in cunctis per Angliam constitutis filiabus eius, que uiris suis, episcopis scilicet seu abbatibus decedentibus, in uiduitatem ea tempestate cadebant. Et quidem ipse primus hanc luctuosam oppressionem  Ecclesiis Dei indixit, nullatenus eam ex paterna traditione excipiens. Destitutas ergo Ecclesias solus in dominio suo tenebat. Nam aliam neminem preter se substituere uolebat, quandiu per suos ministros aliquid quod cuiusuis pretii duceret, ab eis extrahere poterat. Itaque planum erat ubique miseriam uidere. Durauit autem fere per quinque annos  super Ecclesiam Cantuariensem hec ipsa miseria semper in peius proficiens, sibique ipsi miserior deteriorque succrescens [d 1Kb] .

Quarto inter hec anno [e 1Kb] Hugo comes Cestrensis, uolens in sua quadam ecclesia monachorum abbatiam instruere, missis Beccum nuntiis, rogauit abbatem Anselmum Angliam uenire, locum inspicere, eumque per monachos suos regulari conuersatione  informare. Renuit ipse, nec uenire uoluit. Iam enim quodam quasi presagio mentes quorumdam tangebantur, et licet clanculo nonnulli ad inuicem loquebantur eum, si Angliam iret, archiepiscopum Cantuariensem fore. Quod quamuis omnino remotum esset a uoluntate eius, et firmitas propositi sui se  nunquam hoc onus subiturum, certitudinem promitteret animo eius; tamen quia hoc non omnes intelligebant  Angliam intrare noluit, ne se huius rei gratia intrasse quisquam suspicaretur. Contigit interea comitem ipsum acri languore grauari. Quod mox Anselmo mandans, magnopere precatus est quatenus. antiqua familiaritate considerata, ad consulendum anime sue sine mora ueniret. Et si timor, inquit, suscipiendi archiepiscopatus, ne ueniat, eum detinet, fateor, inquit, in fide mea, quoniam id quod rumor inde iactat nichil est; ac per hoc indecens eius sanctitati esse sciat, si nichilo tentus magne mee necessitati subuenire detrectat. Perstat ille in non ueniendo, et comes  eque permanet in requirendo. Tertio itaque mandat illi hec : Si non ueneris, reuera noueris quia nunquam in uita eterna in tanta requie eris, quin perpetuo doleas te ad me non uenisse. Quod ille audiens : Angustie, ait, mihi sunt undique. Si Angliam iuero, uereor ne cui per hoc praua suspicio subrepat, et me causa consequendi archiepiscopatus illuc ire existimet. Si non iuero, fraterne caritatis uiolator ero, quam quidem non solum amico, uerum exhibere iubemur et inimico. Que denique si erga inimicum uiolata peccatum est, erga amicum quid est? Et certe amicus meus familiaris ab antiquo comes Cestrensis Hugo fuit, qui mei nunc, ut dicit, indiget. In necessitate probatur amicus. Si ergo propter obliquam, quam in me forsan  homines habere possunt opinionem, amico meo in sua necessitate non succurro; meum certum, pro dubio aliorum, peccatum incurro. Commendans igitur me, atque meam conscientiam ab omni terreni honoris ambitione uacuam, Deo pergam, respectu sancti amoris eius, morem gerere amico meo. Cetera ipse Deus agat, et me salua gratia sua ab omni secularis negotii impedimento pro sua misericordia immunem custodiat. Exigebant etiam tum temporis Ecclesie sue quedam ualde necessarie cause ut Angliam pergeret; sed prefato illum cohibente pauore, nullo pro eis pacto uolebat iter arripere. Contigit interea ut comitisse Ide [a 1Kb] locuturus Bononiam iret, ubi cum per dies aliquot necessario detentus moraretur, mandatum est illi  a Beccensibus ne, si peccato inobedientie notari uolet, ultra monasterium repeteret, donec transito mari suis in Anglia rebus subueniret. Profectus igitur, mare transiit, et Dofris appulsus est. Inde citato gressu ad comitem uenit, ipsumque ab infirmitate iam conualuisse inuenit. Detentus est tamen in Anglia fere mensibus quinque, detinente eum non solum abbatia quam disponere uenerat. sed et  multiplicium ratione causarum, que illius aduentus causa non inferior, sicut diximus, erat. Sicque huius temporis spatium transiit, ut de pontificatu Cantuariensi nichil ad eum uel de eo dictum actumue sit, ipseque sui periculi et antiqui timoris securus effectus fuerit. Post hec in Northmanniam regredi uolens, negata a rege licentia copiam id agendi habere non potuit.

Inter hec cum gratia Dominice Natiuitatis, omnes regni primores ad curiam regis pro more uenissent, contigit ut eorum optimi quique uno consensu inter se de communi matre regni quererentur quod uiduata suo pastore tam diu et tam inaudita uexatione opprimeretur. Huiusmodi ergo de hoc ab eis consilium sumptum est, ut supplici prece dominum suum  regem conuenirent, quatenus orationes, quod posteris mirum dictu fortasse uidebitur, per Ecclesias Anglie fieri ad Dominum permitteret, ut ipse sua pietate regi inspiraret quatenus instituto illi digno pastore, a tanta eam clade, et alias per eam releuaret. Quod cum illi una suggessissent, ipse licet nonnichil exinde indignatus, tamen fieri quod petebatur permisit, dicens quod quidquid Ecclesia peteret, ipse sine dubio pro nullo dimitteret quin faceret omne quod uellet. Hoc ita responso accepto, episcopi ad quos ista maxime pertinebant, Anselmum super reipsa consuluerunt. Et quod ipse orationis agende modum et summam ordinaret, uix obtinere suis precibus ab eo potuerant. Episcopis enim preferri in tali statuto ipse abbas fugiebat.  Coactus itaque, iuxta quod magis Ecclesie Dei expedire sciebatur, modum orandi cunctis audientibus edidit, et laudato sensu ac perspicacia animi eius, tota que conuenerat nobilitas regni, soluta curia, in sua discessit. Institute igitur preces fiunt per Anglorum Ecclesias omnes.

Hec inter euenit ut die quadam unus de principibus terre cum rege familiariter agens promeantibus uerbis in hoc, ut sic fit, sic ei inter alia diceret : Hominem tante sanctitatis nullum nouimus, quante est, ut uere probamus, abbas Beccensis Anselmus. Nihil etenim amat preter Deum, nichil  cupit transitorium.

Ad quod rex subsannans : Non, inquit, nec archiepiscopatum  Cantuariensem. Cui cum alter referret : Nec illum quidem maxime, sicut mea, multorumque fert opinio. Obtestatus est rex quod manibus ac pedibus plaudens in amplexum eius accurreret, si ullam fiduciam haberet se ad illum posse ullatenus aspirare. Et adiecit : Sed per sanctum uultum de Luca [b 1Kb] ,  nec ipse hoc tempore nec alius quis archiepiscopus erit, me excepto. Hec illum dicentem euestigio ualida  infirmitas corripuit, et lecto deposuit, atque in dies crescendo ferme usque ad exhalationem spiritus egit. Quid plura? Omnes totius regni principes ceunt; episcopi, abbates et quique nobiles nichil preter mortem eius prestolantes. Suggeritur egro de salute anime sue cogitare, carceres aperire, captiuos dimittere, uinculatos soluere, repetendarum pecuniarum debita perdonare, Ecclesias suo eatenus dominio, seruituti subactas, locatis pastoribus, libertati restituere, precipueque Ecclesiam Cantuariensem, cuius oppressione, inquiunt, totius in Anglia Christianitatis constat esse detestandam deiectionem. Hac tempestate Anselmus inscius horum morabatur in quadam uilla non longe a Glocestria, ubi rex infirmabatur. Mandatum ergo illi est  quatenus sub omni festinatione ad regem ueniat, et eius obitum sua presentia tueatur et muniat. Accelerat ipse uenire audito tali nuntio, et uenit. Ingreditur ad regem, rogatur quid consilii salubrius morientis anime iudicet. Exponi sibi primo postulat quid se absente ab assistentibus egro consultum sit. Audit, probat et addit. Scriptum est : Incipite Domino in confessione, unde uidetur mihi ut primo de omnibus, que se contra Deum fecisse cognoscit, puram confessionem faciat, et se omnia, si conualuerit, emendaturum sine fictione promittat; ac deinde que consuluistis, absque dilatione fieri iubeat. Laudatur hec consilii summa, sibique huius confessionis suscipiendi iniungitur cura. Refertur ad notitiam regis quid saluti anime illius magis expedire  Anselmus dixerit. Nec mora, acquiescit ipse, et corde compunctus cuncta que uiri sententia tulit se facturum, necne totam uitam suam in mansuetudine et iustitia amplius seruaturum pollicetur. Spondet in hoc fidem suam, et uades inter se et Deum facit episcopos suos, mittens qui hoc uotum suum Deo super altare sua uice promittant. Scribitur edictum regioque sigillo firmatur, quatenus captiui quicunque sunt in omni dominatione sua relaxentur, omnia debita irreuocabiliter remittantur, omnes offensiones ante hec perpetrate, indulta remissione, perpetue obliuioni tradantur. Promittuntur insuper omni populo bone et sancte leges, inuiolabilis obseruatio iuris, iniuriarum grauis, et que  terreat ceteros, examinatio. Gaudetur a cunctis, benedicitur Deus in istis, obnixe oratur pro salute talis ac tanti regis.

Interea regi a bonis quibusque suadetur quatenus communem totius regni matrem instituendo illi pastorem, soluat a pristina uiduitate. Consentit libens, et in hoc animum suum uersari fatetur. Queritur itaque quis hoc honore fungi dignius possit. Sed cunctis ad nutum regis pendentibus prenuntiauit  ipse, et concordi uoce subsequitur acclamatio omnium. abbatem Anselmum tali honore dignissimum. Expauit Anselmus ad hanc uocem, et expalluit. Cumque raperetur ad regem, ut per uirgam pastoralem inuestituras archiepiscopatus de manu eius susciperet, toto conamine restitit, idque multis obsistentibus causis nullatemus fieri posse asseruit. Accipiunt igitur eum episcopi, et ducunt seorsum de multitudine, hec ei uerba dicentes : Quid agis? Quid intendis? Quid contraire Deo niteris? uides omnem Christianitatem in Anglia fere periisse, omnia in confusionem uenisse, omnes abominationes emersisse, quaquauersum nos ipsos et quas regere deberemus Ecclesias Dei in periculum mortis eterne per tyrannidem istius hominis decidisse; et tu, cum  possis subuenire, contemnis? Quid, o mirabilis homo, cogitas? Quo fugit sensus tuus? Ecclesia Cantuariensis, in cuius oppressionem omnes oppressi sumus et destructi, te uocat, te subleuatorem sui et nostri anxia queritat, et tu postposita libertate eius, postposita nichilominus releuatione nostra, fratrum laboris participium abiicis, tui solus otiosam quietem appetis. Ad hec ille : Sustinete, inquit  queso, sustinete et intendite; fateor, uerum est, tribulationes multe sunt, et ope indigent. Sed considerate, obsecro. Ego iam grandeuus sum [a 1Kb] , et omnis terreni laboris impatiens. Qui ergo pro me ipso laborare nequeo, qualiter laborem totius Ecclesie per Angliam constitute suscipere queo? Ad  hec, sicut mea mihi conscientia testis est, ex quo monachus fui, secularia negotia fugi, nec unquam eis ex uoto intendere potui, quia nichil in eis esse constat quod me in amorem aut delectationem sui flectere queat. Quare sinite me pacem habere; et negotio, quod nunquam amaui, ne non expediat, implicare nolite. Tu tamen, inquiunt, primatum Ecclesie nichil hesitans suscipe; etsi pre in uia Dei, dicendo et precipiendo quod faciamus, et ecce tibi manus dabimus, quod sequendo et obtemperando que iusseris non deficiemus. Tu Deo pro nobis intende, et nos secularia tua disponemus pro te. Impossibile est, ait, quod dicitis : abbas sum monasterii regni alterius, archiepiscopum habens cui obedientiam, terrenum principem [b 1Kb] cui subiectionem,  monachos quibus debeo consilii atque auxilii subministrationem. His omnibus ita sum astrictus ut nec monachos deserere possim sine illorum concessione, nec me a dominatu principis mei ualeam exuere sine eius permissione, nec obedientiam pontificis mei subterfugere queam, cum salute anime mee, absque ipsius absolutione. De his omnibus, aiunt, leue consilium, et facilis erit assensus omnium. Ait ille : Nihil est omnino; non erit quod intenditis.  Rapiunt igitur hominem ad regem egrotum, et peruicaciam eius exponunt. Contristatus est rex, pene ad suffusionem oculorum, et dixit ad eum : O Anselme, quid agis? Cur me penis eternis cruciandum tradis? Recordare, queso, fidelis amicitie, quam pater meus et mater mea erga te et tu semper erga eos habuisti, et per ipsam obsecro ne patiaris filium eorum me in corpore et anima simul perire. Certus sum enim quod peribo, si archiepiscopatum in meo dominio tenens uitam finiero. Succurre igitur mihi, succurre, domine Pater, et suscipe pontificatum pro cuius retentione nimis confundar, et uereor ne in eternum plus confundar. Compuncti sunt ex his uerbis quique assistentium, et Anselmum se excusantem, et tantum onus nec tunc quidem  subire uolentem, inuadunt, talia cum quadam indignatione et conturbatione ipsi ingerentes : Que dementia occupauit mentem tuam? Regem turbas, turbatum penitus necas, quando quidem illum iam morientem obstinatia tua exacerbare non formidas. Hunc igitur scias quia omnes perturbationes, omnes oppressiones, omnia crimina que deinceps Angliam prement, tibi imputabuntur, si tu hodie per susceptionem cure pastoralis eis non obuiaueris. Inter has angustias positus Anselmus, uertit se ad duos monachos, qui secum erant, Balduinum uidelicet et Eustachium, dixitque illis : Ah! fratres mei, cur mihi non subuenitis? Dixit hoc  in tanta, sicut affirmare solebat, anxietate constitutus, ut si ei tunc optio daretur,  multo letius salua reuerentia uoluntatis Dei mori eligeret, quam archiepiscopatus dignitate sublimari. Respondit itaque Balduinus : Si uoluntas Dei est ut ita fiat, nos qui uoluntate Dei contradicamus? Que uerba lacryme, et lacrymas sanguis ubertim mox e naribus illius profluens secutus est, palam cunctis ostendens ex qua cordis contritione cum lacrymis uerba prodierint. Audito huiusmodi responso, Anselmus : ue, quam cito, inquit, baculus tuus confractus est. Sentiens ergo rex quod incassum labor omnium expendebatur, precepit eis ut omnes ad pedes caderent si forte uel ita ad consentiendum illici posset. Sed quid! Cadentibus illis, cecidit ipse coram eius, nec a prima sententia sua cadere uoluit. At illi, animati in eum, seque ipsos, pro mora quam  obiectionibus ipsius intendendo passi sunt, ignauie redarguentes, uirgam huc pastoralem, uirgam, clamitant, pastoralem. Et arrepto brachio eius dextro, alii renitentem trahere, alii impellere, lectoque iacentis ceperunt applicare. Rege autem ei baculum porrigente, manum contra clausit et eum suscipere nequaquam consensit. Episcopi uero digitos eius strictim uole infixos erigere conati sunt, quo uel sic manui eius baculus ingereretur : uerum cum in hoc conatum suum aliquandiu frustra expenderent, et ipse pro sua, quam patiebatur, lesione uerba dolentis ederet, tandem, indice leuato, sed protinus ab eo reflexo, clause manui eius baculus appositus est, et episcoporum manibus cum eadem manu compressus atque retentus.  Acclamante autem multitudine, uiuat episcopus, uiuant episcopi cum clero, sublimi uoce hymnum Te Deum laudamus decantare cepere, electumque portauerunt pontificem potius quam duxerunt in uicinam Ecclesiam; ipso modis quibus poterat resistente, atque dicente : Nihil est quod facitis, nichil est quod facitis. Gestis uero que in tali causa geri in Ecclesia mos est, reuertitur Anselmus ad regem, dicens illi : Dico tibi, domine rex, quia ex hac tua infirmitate non morieris ac pro hoc uolo noueris quam bene corrigere poteris quod de me nunc actum est, quia nec concessi nec concedo, ut ratum sit. His dictis, reflexo gressu, discessit ab eo. Deducentibus autem eum episcopis, cum tota regni nobilitate, cubiculo excessit. Conuersusque  ad eos, in hec uerba sciscitatus est : Intelligitis quid molimini? Indomitum taurum, et uetulam ac debilem ouem in aratro coniungere, sub uno iugo, disponitis. Et quid inde proueniet? Indomabilis utique feritas tauri, sic ouem lane et lactis et agnorum fertilem per spinas et tribulos hac et illac raptam, si iugo se non excusserit, dilacerabit, ut nec ipsa sibi nec alicui, dum nichil horum ministrare ualebit, utilis existat. Quid ita? Inconsiderate ouem tauro copulastis. Aratrum Ecclesiam perpendite, iuxta Apostolum dicentem : Dei agricultura, Dei edificatio estis . Hoc aratrum in Anglia duo boues ceteris precellentes regendo trahunt, et trahendo regunt, rex uidelicet et archiepiscopus Cantuariensis. Iste seculari iustitia et imperio;  ille diuina doctrina et magisterio. Horum boum unus, scilicet Lanfrancus archiepiscopus mortuus est; et alius ferocitatem indomabilis tauri obtinens iam inuenituraratro prelatus, et uos loco mortuibouis me uetulam ac debilem ouem cum indomito tauro coniungere uultis? Que dico, satis intelligitis, et ea re quid cui uelitis associare uellem consideraretis, considerantes ab incepto desisteretis. Quod si non desistitis, en predico uobis quia me, de quo lanam et lac uerbi Dei, et agnos in seruitium eius, nonnulli possent habere  regia feritas diuersis a se fatigatum iniuriis opprimet, et gaudium, quod nunc de me quasi pro releuationis uestre spe uos tenet multos   uersum in mestitiam dolentes efficiet. Eoque proficietis ut Ecclesiam quam releuare a uiduitate, tantopere satagitis, relabi in uiduitatem etiam uiuente pastore suo, quod peius est, quandoque cernatis. Et hec mala, quibus imputabuntur, nisi uobis qui tam inconsiderate regis feritatem et meam imbecillitatem coniunxistis? Cum igitur, me oppresso, nullus ex uobis fuerit, qui ei in aliquo audeat obuiare, uos quoque procul dubio pro libitu suo non dubitabit undique conculcare. Hec dicens, ac erumpentibus lacrymis dolorem cordis simulare non ualens, ad hospitium suum, dimissa curia, uadit.

Acta sunt hec anno Incarnationis Dominice millesimo  nonagesimo tertio, pridie Nonas Martii, prima Dominica Quadragesime [a 1Kb] . Precepit itaque rex ut sine dilatione ac diminutione inuestiretur de omnibus ad archiepiscopatum pertinentibus intus et extra, atque ut ciuitas Cantuaria quam Lanfrancus suo tempore in beneficio a rege tenebat, et abbatia sancti Albani [b 1Kb] quam non solum Lanfrancus sed et antecessores eius habuisse noscuntur, in [c 1Kb] alodium  Ecclesie Christi Cantuariensis pro redemptione anime sue, perpetuo iure, transirent.

Anselmus autem post hec in uillis ad archiepicopatum pertinentibus ex precepto regis morabatur, conuersante secum ac uictui suo exinde necessaria queque procurante uenerabili Gundulpho Roffensi episcopo. [d 1Kb]


Interea missi sunt a rege nuntii cum litteris in Northmanniam ad comitem, ad pontificem Rothomagensem, ad monachos Beccenses, quatenus his que in Anglia de abbate Beccensi gesta fuerant, singuli quantum sua intererat assensum preberent. Sed quid? Plurima in hunc modum acta nichil apud eos profecerunt. Tandem tamen importuna ratione ac rationabili importunitate, Deo disponente, deuicti, que de Anselmo cepta erant, perfici concesserunt, et ne onus impositum subterfugeret, ei per obedientiam iniunxerunt. Unde et littere a singulis singule scripte sunt [e 1Kb] , que in uno eodemque concordantes per nuntios Anselmo et regi sunt transmisse, de quibus omnibus, unas huic opusculo inseram quatenus in ipsis et aliarum sensus eluceat. Sint igitur  he : Frater Guilielmus archiepiscopus suo Domino et amico Anselmo, Dei benedictionem et nostram. De his que de uobis a me rex quesiuit, et de quibus ipse mihi scripsistis, sicuti de tanta re decuit hucusque diu multumque pertractaui, et amicorum meorum ac uestros, super hoc, consilium quesiui. Qui utrinque uoluissent, si possibile fuisset, et uestram semper, ut olim, habere presentiam, et non facere unde offenderent diuinam uoluntatem. Sed quia ad hoc res uenit ut utrumque impleri nequeat, sicut dignum est, diuinam uoluntatem nostre preponimus, et nostram uoluntatem diuine subiicimus atque ex parte Dei et sancti Petri, omniumque amicorum meorum ac uestrorum qui secundum Deum uos diligunt iubeo, ut pastoralem curam Cantuariensis Ecclesie  et ecclesiastico more benedictionem episcopalem suscipiatis, ouiumque uestrarum uobis, ut credimus, diuinitus commissarum saluti deinceps inuigiletis. ualete, uiscera mea.


Iste littere cum aliis Anselmo directis prius ipsi quam regi sue sunt allate. Inter hec, iuxta quod Anselmus predixerat, rex ab infirmitate conualuit. Mox igitur cuncta que infirmus statuerat boni, dissoluit, et irrita esse precepit. Captiui nempe, qui nondum fuerant dimissi, iussit ut arctius solito custodirentur; dimissi, si capi possent. recluderentur; antiqua iamque donata debita in integrum exigerentur; placita et offensiones in pristinum statum reuocarentur; illorumque iudicio, qui iustitiam subuertere magis quam tueri defendereue curabant, tractarentur et examinarentur, ad miserorum utique oppressionem et pecunie direptionem potius quam ad alicuius peccati correctionem. Orta est ergo tam uasta miseria miseraque uastatio per totum regnum,  ut qui illius recordatur parem se ei ante hanc uidisse in Anglia, sicut estimo, non recordetur. Siquidem omne malum quod rex fecerat, priusquam fuerat infirmatus, bonum uisum est, comparatione malorum que fecit ubi est sanitati redonatus. Que si qui scire uelint de quo fonte manauerint, ex eo perpendere possunt quod ipse predicto Roffensi episcopo, cum illum, recuperata sanitate familiari affatu moneret, ut se amplius circumspecte secundum Deum in omnibus haberet, respondit : Scias, o episcope, quod per sanctum uultum de Luca, nunquam me Deus bonum habebit pro malo quod mihi intulerit. Hec de rege ad presens succincte memorasse sufficiat, iamque ad destinatum narrandi ordinem sermo recurrat. Cum igitur Anselmus, secundum  quod prelibauimus, litteras a Northmannia destinatas suscepisset, et rex de Dofris a colloquio Roberti comitis Flandrie Rouecestram, ubi tunc ipse Anselmus erat, uenisset, in secretum locum Anselmus regem tulit, eumque taliter allocutus est : In utroque dubius pendet adhuc, domine mi rex, animus meus, utrum uidelicet acquiescam pontificatum suscipere, annon. uerum si me ad susceptionem illius ratio perduxerit, uolo breui prenoscas quid uelim facias. uolo equidem ut omnes terras quas Ecclesia Cantuariensis, ad quam regendam electus sum, tempore beate memorie Lanfranci archiepiscopi tenebat, sine omni placito et controuersia ipsi Ecclesie restituas, et de aliis terris quas eadem Ecclesia ante suum tempus habebat, sed  perditas nondum recuperauit, mihi rectitudinem iudiciumque consentias. Ad hec uolo ut in iis que ad Deum et Christianitatem pertinent, te meo pre ceteris consilio credas, ac sicut ego te uolo terrenum  habere dominum et defensorem, ita et tu me spiritualem habeas patrem et anime et anime tue prouisorem. De Romano quoque pontifice Urbano quem pro apostolico hucusque non recepisti, et ego iam recepi atque recipio, eique debitam obedientiam et subiectionem exhibere uolo, cautum te facio ne quod scandalum inde oriatur in futuro. De his, queso, tue uoluntatis sententiam edicito, ut, ea cognita, certior fiam quo me uertam. Rex itaque, uocato ad se Willhelmo [a 1Kb] Dunelmensi episcopo, et Roberto comite de Mellento, iussit ut ei presentibus, que dixerat, iteraret. Fecit imperata, et rex sibi per consilium ita respondit : Terras de quibus Ecclesia saisita [b 1Kb] quidem fuerat sub Lanfranco omnes eo quo tunc erant tibi modo restituam, sed de illis  quas sub ipso non habebat, presenti nullam tecum conuentionem instituo. uerumtamen, de his et aliis, credam tibi sicut debeo. Finierat rex in istis et ab inuicem discesserunt.

Deinde, paucis diebus interpositis, rex ipse consensum quem a Northmannis super Anselmo, iuxta quod prefati sumus, expetierat, per epistolas accepit. Et ueniens in uillam suam que Windlesora [c 1Kb] uocatur, Anselmum per se suosque conuenit, quatenus et secundum totius regni de eo factam electionem pontifex fieri ultra non negaret, et terras Ecclesie quas ipse rex, defuncto Lanfranco, suis dederat pro statuto seruitio, illis ipsis hereditario iure tenendas, causa sui amoris, condonaret. Sed Anselmus nolens Ecclesiam, quam necdum re aliqua inuestierat, exspoliare,  terras, ut petebatur, nullo uoluit pacto concedere, et ob hoc, orto inter eum et regem discidio, quod primum quoque de pontificatu eius agebatur, indefinitum remansit. Unde Anselmus oppido letatus est, sperans se hac occasione a prelationis onere per Dei gratiam exonerandum. Iam enim cum uirga pastorali curam quam super Beccum abbas susceperat, pro descripta superius absolutione, ipsi Becco restituerat. Et nunc eo quod terras Ecclesie iniuria dare nolebat, episcopalis officii onus sese letus euasisse uidebat. uerum cum decurso non exiguo tempore clamorem omnium, de Ecclesiarum destructione conquerentium, rex amplius ferre nequiret, uirum ad se Wintonie, adunato ibi conuentu  nobilium, uenire fecit ac multis bonis et Ecclesie  Dei profuturis promissionibus illectum, primatum Ecclesie Anglorum suscipere suasit atque persuasit. Ille igitur more et exemplo predecessoris sui inductus, pro usu terre, homo regis factus est, et sicut Lanfrancus suo tempore fuerat, de toto archiepiscopatu saisiri iussus est.

uenit posthec Cantuariam uII Kalend. Octobris atque immensa monachorum, clericorum totiusque plebis alacritate susceptus ad regendam Ecclesiam Dei locum pontificis magno deductus honore conscendit. Eodem die uenit Cantuariam a rege missus quidam nomine Ranulphus [d 1Kb] , regie uoluntatis maximus exsecutor, qui, spreta consideratione pietatis ac modestie, placitum contra eum ipsa die instituit;  et ferus ac tumens, tantum Ecclesie gaudium conturbare non timuit. Que res cunctorum animos grauiter uulnerauit, conquerentium ac nimis indigne ferentium tanto uiro tantam iniuriam fieri, ut nec primum quidem sue dignitatis diem permitteretur in pace transigere. Quorum indignationi hoc quoque non parum doloris adiiciebat, quod negotium unde agebatur ad iura Ecclesie pertinebat, nec in aliquo regalis iudicii definitionem respiciebat. Igitur eo tempore nimis atroci plaga percussi sunt homines ipsius Ecclesie. Unde Anselmus uehementissime dolens, sed regi contraire non ualens, ex presentibus futura coniecit; et quia multas in pontificatu angustias foret passurus, intellexit atque predixit. Accedens itaque ad nouum sibique insolitum genus seruiendi  Deo, iuxta Salomonem, stabat in timore, et preparabat animam suam ad tentationem, sciens omnes pie uolentes in Christo uiuere tribulationem necessario pati oportere.

Instante uero tempore sue consecrationis, uenit ex more Thomas [e 1Kb] archiepiscopus Eboracensis, et omnes episcopi Anglie, Cantuariam, eumque debita ueneratione ibi pontificem consecrauere pridie nonas Decembris. Duo tamen episcopi, uigornensis [f 1Kb] uidelicet et Exoniensis [g 1Kb] , infirmitati detenti, huic consecrationi interesse non ualuerunt. Sed nuntiis apicibusque directis, absentiam suam cepiscoporum suorum presentie hac in causa presentem et consentaneam fore denuntiauerunt. uerum cum ante  ordinandi pontificis examinationem Walchelinus [h 1Kb]  Wentanus episcopus, rogatu Mauritii [a 1Kb] episcopi Lundoniensis cuius hoc officium est, ecclesiastico more electionem scriptam legeret, mox in primo uersu Thomas Eboracensis grauiter offensus eam non iure factam conquestus est. Nam cum diceretur. : Fratres et cepiscopi mei, uestre fraternitati est cognitum quantum temporis est ex quo, accidentibus uariis euentibus, hec Dorobernensis Ecclesia totius Britannie metropolitana suo sit uiduata pastore, subintulit dicens : Totius Britannie metropolitana? Si totius Britannie metropolitana, Ecclesia Eboracensis que metropolitana esse scitur, metropolitana non est. Et quidem Ecclesiam Cantuariensem primatem totius Britannie esse scimus, non metropolitanam. Quod auditum ratione subnixum  esse, quod dicebat intellectum est. Tunc statim scriptura ipsa mutata est, et pro totius Britannie metropolitana, totius Britannie primas scriptum est, et omnis controuersia conquieuit. Itaque sacrauit eum ut totius Britannie primatem. Cum igitur inter sacrandum, pro ritu Ecclesie, textus Euangelii super eum ab episcopis apertus, tentus et peracta consecratione fuisset inspectus, hec in summitate pagine sententia reperta est : uocauit multos, et misit seruum suum hora cene dicere inuitatis ut uenirent, quia iam parata sunt omnia; et ceperunt simul omnes excusare. Deinde iam consummato ordinationis sue die octauo, Cantuariam egrediens ad curiam regis pro imminente Natiuitate Domini uadit. Quo perueniens, hilariter a rege totaque regni  nobilitate suscipitur.

Ea tempestate rex Northmanniam fratri suo Roberto toto conamine auferre laborans, multam et immensam undecunque collectam pecuniam in hoc expendebat, adeo ut nonnullas etiam difficultates pateretur, quas regiam pati excellentiam incedens uidebatur. Suasus igitur ab amicis suis nouus pontifex, quingentas argenti libras regi obtulit, sperans et pollicentibus credens sese pro hoc eius deinceps gratiam firmiter adepturum, et que Dei sunt intendere uolentem fautorem in cunctis habiturum, necne rebus ecclesiasticis intus et extra pacem tuitionemque illius contra omnes emulos acquisiturum. Rex ergo tali oblatione audita, bene rem quidem laudando respondit; sed quidam maligne mentis homines regem,  ut fieri solet, ad hoc perduxerunt quatenus oblatam pecuniam spernendo recipere non acquiesceret.

Tu, inquiunt, eum pre ceteris Anglie principibus honorasti, ditasti, exaltasti; et nunc cum tua necessitate considerata duo millia, uel certe, ut leuissime dicatur, mille libras pro agendis munificentie tue gratiis tibi dare deberet, quingentas  offert. Sed paululum sustine, faciemque tuam super eo commuta, et uidebis quod consueto  aliorum ductus terrore, ouans ad tuam benignita tem recuperandam quingentis quas offert totidem libras adiiciet. Siquidem hunc ipse rex morem erga cunctos quibus dominatur, habebat, ut cum quis eorum aliquid ei pecuniarum etiam solius gratie obtentu offerebat, oblatum, nisi quantitas rei uoto illius concurreret, sperneret. Nec offerentem in suam ulterius amicitiam admittebat, si ad determinationem suam oblatum munus non augeret. Opinati sunt ergo illi maligni Anselmum quoque hoc more terrendum atque ad explendam regis uoluntatem aucta pecunia illico promouendum. uerum mentita est iniquitas sibi . Itaque mandatur illi regem oblatam pecuniam refutare, et miratus est. Aditoque rege, sciscitatus est utrum ab eo tale  mandatum processerit, annon. Audit uere processisse, et statim postulans ait : Ne, mi domine, precor, hoc facias ut quod inpresentiarum offero suscipere abnuas. Licet enim primum sit, non tamen extremum archiepiscopi tui donum erit. Et fateor, utilius tibi est, et honestius a me pauca cum amica libertate, et sepe suscipere, quam uiolenta exactione mihi multa simul sub seruili conditione auferre. Amica nempe libertate me et omnia mea ad utilitatem tuam habere poteris, seruili autem conditione nec me nec mea habebis. Ad que, iratus rex : Sint, inquit, cum iurgio tua tibi, sufficient mea mihi. uade. Surrexit ergo et exiit reputans apud se, forte non sine premonitione, primo ad sedem suam introitus Dei euangelium lectum fuisse :  Nemo potest duobus dominis seruire . Et alacrior in ipsum reuersus : Benedictus sit, ait, omnipotens Deus, qui me sua misericordia immunem seruauit ab omni infamia. Si enim hec que obtuli rex gratiose suscepisset, profecto a malignis hominibus, qui exundant, iam ante pro episcopatu promissa, et nunc sub callida oblatione reddita fuisset putatum. Sed modo quid agam? Presignatum utique munus pro redemptione anime sue pauperibus Christi dabo, non illi; et quo ei suam gratiam infundat, meque ab omni malo defendat, deuotus orabo. Quesita dehinc per internuntios, sed quia pecuniam duplicare noluit, minime acquisita gratia eius, a curia, festiuitate finita, recessit sollicitus  agens oblato munere, ut proposuerat, Christi pauperes recreare.

ueniens autem in uillam suam, que Herga [al. Berga] uocatur, dedicauit illic ecclesiam quam Lanfrancus quidem fabricauerat, sed morte preuentus sacrare nequiuerat. Inter quam dedicationem uenerunt illuc duo canonici de Sancto Paulo ab episcopo Londonie missi, litteras ex parte episcopi deferentes, in quibus ut ipsam dedicationem, donec simul inde loquerentur, differret, deprecatus est. Dicebat  onim ipsam ecclesiam in sua parochia esse, et ob hoc, licet in terra archiepiscopi fuerit, dedicationem illius ad se pertinere. Audiens hoc Anselmus et antecessorum suorum antiquam consuetudinem sciens, ratus est ab ipso ministerio pro hominum precibus non cessandum, nec fecit. Si quidem mos et consuetudo archiepiscoporum Cantuariensium ab antiquo fuit et est, ut in terris suis ubicunque per Angliam sint, nullus episcoporum preter se ius aliquod habeat, sed humana simul et diuina omnia uelut in propria diecesi in sua dispositione consistant. Anselmus tamen nulli quidquam iniuriarum, quasi libera utens potestate, facere uolens, diligenti postmodum inquisitione consuetudinis huius certitudinem studuit inuestigare quatenus si eam ratam non  fuisse constaret, amodo ab ea temperaret, Supererat adhuc beate memorie uolstanus episcopus unus et solus de antiquis Anglorum Patribus, uir in omni religione conspicuus, et antiquarum Anglie consuetudinum scientia apprime eruditus. Hunc Anselmus de negotio consuluit, et quo simplicem sibi ueritatem innotesceret, postulauit. Quo ille suscepto, scripsit illi hec :

Reuerendissimo ac beatissimo uite sanctitate et summe sedis dignitate prelato, ANSELMO archiepiscopo, WOLSOTANUS seruorum Dei minimus, Wigorniensis Ecclesie episcopus merito indignus, orationum obsequia, fideliaque ex caritate seruitia.


Nouit prudentia uestra quotidianos labores et oppressiones sancte Ecclesie, malignis eam opprimentibus et ipsis quos oportuerat eam tueri, auctoribus existentibus. Ad hos repellendos, et contra tales sanctam Ecclesiam defendere, sanctitas uestra locata est in summa arce. Ne igitur dubitet, non eam secularis potentie timor humiliet, non fauor inclinet, sed fortiter incipiat, incepta cum Dei adiutorio perficiat; insurgentibus obsistat, opprimentes reprimat, sanctamque matrem nostram contra tales defendat. De his autem unde nobis dignitas uestra scribere et nostre paruitatis consilium est dignata querere, quantum recordari possumus, dicere non omittimus. Hanc denique unde consuluit causam uentilari nunquam audiuimus, quia nullus aliquando  exstitit qui hanc Cantuariensi archiepiscopo potestatem adimere uellet, et ne dedicationem propriarum duntaxat Ecclesiarum publice faceret, defenderet. Exstant quippe et in nostra diecesi altaria, et quedam etiam Ecclesie in his scilicet uillis quas Stigandus [a 1Kb] , uestre excellentie predecessor, haud tamen iure ecclesiastice hereditatis, sed ex dono possederat secularis potestatis, ab ipso dedicata nostris et antecessoris nostri temporibus, nobis inconsultis, nec antea nec postea inde calumniantibus, utpote  hanc spiritualem potestatem eiusdem metropolitani episcopi esse scientibus. Iudicium tamen hinc agitatum, aut hoc ex iure sibi iudicatum aliquando minime audiuimus, sed quod in nostra diecesi eum fecisse libere agnouimus, in aliorum etiam facere posse credimus. Ecce quantum inde reminisci aut scire potuimus prudentie uestre intimauimus, iam quid faciendum sit ipsa consideret. ualeat paternitas uestra, et oret pro nobis.

Roboratus igitur Anselmus ex istis, atque ex multis aliorum, quos longum est enumerare, testimoniis, secure deinceps suorum morem antecessorum emulabatur, non solum ecclesias inconsultis episcopis sacrans, sed et queque diuina officia in cunctis terris suis per se suosue dispensans.


Euolutis dehinc aliquantis diebus, ex precepto regis omnes fere episcopi, una cum principibus Anglie ad Hastinges [b 1Kb] conuenerunt, ipsum regem in Northmanniam transfretaturum sua benedictione et concursu prosecuti. uenit et Pater Anselmus, suis quam maxime orationibus per marina pericula regem protegendo ducturus. Morati uero sunt ibi rex et principes plus uno mense, uento transitum regi prohibente. In qua mora Anselmus sacrauit, in ecclesia sancte Dei genitricis Marie que est in ipso castello, Robertum [c 1Kb] ad regimen Ecclesie Lincolniensis, ministrantibus sibi in hoc officio septem de suffraganeis episcopis suis [d 1Kb] . De qua tamen consecratione quidam de episcopis atque principibus  conati sunt contra Anselmum scandalum mouere, intendentes ad hoc ut eumdem episcopum absolute absque debita professione consecraret. Quod nullo iure fulti ea solummodo re sunt aggressi, quia putabant se animo regis aliquid ex conturbatione Anselmi unde letaretur inferre, scientes eum pro suprascripta causa aduersus ipsum non parum esse turbatum. Sed Anselmus ex his nichil rancoris mente concipiens, placito uultu nulla ratione assensum eis prebere, nec episcopum, nisi primo suscepta professione ab eo de subiectione et obedientia sua, sacrare uoluit. Rex quoque, ubi quid episcopi moliebantur audiuit, asseruit se nullo pacto consensurum ut pro inimicitia quam contra archiepiscopum habebat, matri sue Ecclesie Cantuariensi de sua  dignitate quid quiuis detraheret.

Eo tempore curialis iuuentus ferme tota crines suos iuuencularum more nutriebat; et quotidie pexa, ac irreligiosis nutibus circumspectans, delicatis uestigiis, tenero incessu, obambulare solita erat. De quibus cum in capite ieiunii sermonem in populo ad missam suam et ad cineres confluente idem Pater habuisset, copiosam turbam ex illis in penitentiam egit, et attonsis crinibus, in uirilem formam redegit. Illos autem quos ab hac ignominia reuocare nequiuit,  e cinerum susceptione, et a sue absolutionis benedictione suspendit. Erat autem in his et huiusmodi prudenter ac libere agens. Necne solius iustitie respectum pre oculis in omnibus habens, qualiter ad Dei seruitium iustitiamque colendam regem prouocaret studiosius intendit.

Die igitur quadam ad eum ex more iuit, et iuxta illum sedens, eum his uerbis alloqui cepit : Mare te, domine mi rex, transiturum et Northmanniam tue ditioni subiugaturum disposuisti. uerum quo hec et alia que desideras tibi prospere cedant; obsecro primum fer opem et consilium qualiter in hoc regno tuo Christianitas, que iam fere tota in multis periit, in statum suum redigi possit. Respondit : Quam opem, quod consilium? Iube, ait, si  placet, concilia ex antiquo usu renouari, que perperam acta sunt in medium reuocari, reuocata examinari, examinata redargui, redarguta sedari. Generale nempe concilium episcoporum, ex quo rex factus fuisti, non fuit in Anglia celebratum, nec retroactis pluribus annis [a 1Kb] . Quapropter multa crimina erupuerunt, et nullo qui ea recideret existente in nimium robur per prauam consuetudinem excreuerunt. At ille : Cum, inquit, mihi uisum fuerit de his agam, non ad tuam sed ad meam uoluntatem. Sed in hoc aliud tempus expendetur. Et adiecit subsannans : Tu uero in concilio unde loqueris? Tunc ille : Nefandissimum Sodome scelus, ut illicita consanguineorum connubia, et alia multa rerum detestandarum facinorosa negotia taceam,  scelus, inquam, Sodome nouiter in hac terra diuulgatum iam plurimum pullulauit, multosque sua immanitate fedauit. Cui, fateor, nisi districtius a te prodiens sententia iudicii, et ecclesiastice uigor discipline celerius obuiet, tota terra non multo post Sodoma fiet. Sed conemur una, queso, tu regia potestate et ego pontificali auctoritate quatenus tale quid inde statuatur, quod cum per totum fuerit regnum diuulgatum, solo etiam auditu quicunque illius fautor est, paueat et deprimatur. Non sederunt hec animo principis, et paucis ita respondit : Et in hac re quid fieret pro te? Si non, inquit Anselmus, pro me, spero fieret pro Deo, et te. Sufficit, dixit, nolo inde ultra loquaris. Tacuit ille, sed mox uerba sua uertit ad alia dicens : Est et aliud  cui tuam industriam intendere uellem, et intendendo consilii tui manum extendere. Abbatie quamplures sunt in hac terra suis pastoribus destitute. Quamobrem monachi, relicto ordine suo, per luxus seculi uadunt, et sine confessione de hac uita exeunt. Unde consulo, precor, moneo, quatenus tanta re diligenter inspecta, secundum uoluntatem Dei, abbates illis instituas, ne in destructione monasterium et perditione monachorum tibi, quod absit, damnationem acquiras. Non potuit amplius spiritum  suum rex cohibere, sed oppido turbatus, cum iracundia dixit : Quid ad te? Nunquid abbatie non sunt mee? Hem, tu quod uis agis de uillis tuis; et ego non agam quod uolo de abbatiis meis? Ait : Tue quidem sunt ut illas quasi aduocatus defendas atque custodias, non tue autem ut inuadas aut deuastes. Dei scimus eas esse, ut sui ministri inde uiuant, non quo expeditiones et bella tua inde fiant. Denique uillas et quamplures redditus habes, unde pleniter administrare tua potes. Ecclesiis, si placet, sua dimitte. Pro certo, inquit, noueris mihi ualde contraria esse que dicis. Nec enim antecessor tuus auderet ullatenus patri meo talia dicere : et nichil faciam pro te. Intellexit ergo Anselmus se uerba in uentum proferre; et surgens abiit.


Reputans autem in huiusmodi responsis nonnichil pristinam iram operari, et considerans offenso principis animo nequaquam posse pacem rebus dari; quo et rebus consuleret et liberius, fauente sibi regali prouidentia, Deo fructificaret, humili per episcopos prece regem deprecatus est, ut in amicitiam sui sese gratis admitteret. Quod si, ait, facere non uult, cur nolit edicat; et si offendi, satisfacere paratus sum. Relata sunt ista ad regem, et respondit : De nulla re illum inculpo, nec tamen ei gratiam meam, quia non audio quare, indulgere uolo. Quod cum episcopi uiro retulissent, percunctatus est quidnam illud esset quod, quia non audiebat, preces suas exaudire nolebat. Mysterium hoc, inquiunt, planum est. Nam si pacem eius uis habere, necessario  te oportet ei de pecunia tua copiose prebere. Iam nuper obtulisti ei quingentas libras; sed quoniam parum sibi uisum est, noluit illas recipere. Nunc si uis nostro consilio credere, et quod in simili negotio facimus te quoque facere suademus : ipsas ei quingentas libras ad presens da, et tantumdem pecunie quam ab hominibus tuis accipies illi promitte; et confidimus quod et tibi amicitiam suam restituet, et tuam ut uoles pacem habere permittet. Aliam qua exeas uiam non uidemus; nec nos pari angustia clausi aliam exeundi habemus. At ille continuo intelligens qui consilii huius effectus pretenderet, ait : Absit hic exitus a me! Nam cum ipse mihi iuxta quod dicitis, nullam alicuius offense  calumniam imponat, et tamen tantum iratus est mihi ut nonnisi mille libris argenti pacari queat : forte si nunc nouus episcopus hac eum donatione pacarem, ex ipso usu alia uice similiter irasceretur, ut pari uoto pacaretur. Amplius : Homines mei, post obitum uenerabilis memorie Lanfranci antecessoris mei, depredati sunt et spoliati, et ego cum hucusque nichil eis unde reuestiri possint contulerim, iam eos nudos spoliarem, imo spoliatos excoriarem? Absit! Nihilo quoque minus hoc absit a me, amorem domini mei facto ostendere uenalem esse Fidem ei  debeo et honorem, et ego illi hoc dedecus facerem, scilicet gratiam suam quasi equum uel asinum uilibus nummulis emerem? Emptum denique amorem eius utique tanti pendere postea quantum pretium pro eo datum estimarem. Sed longe sit a me sublimitatem tante rei humili pretio comparare. Magis autem satagite, quo gratis et honeste me sicut archiepiscopum Cantuariensem et Patrem suum spiritualem diligat, et ego ex mea parte dabo operam ut me et mea ad seruitium et uoluntatem eius iuxta quod debebo exhibeam. Dixerunt : Scimus quod saltem oblatas ei quingentas libras non negabis. Respondit : Nec ipsas utique illi amplius dabo, quia cum eas sibi offerrem suscipere noluit, et iam plurimam partem earum ut promisi pauperibus  dedi. Nuntiata sunt ista regi, et iussit hec ei contra referri : Heri magno, et hodie illum maiori odio habeo, et sciat reuera quod cras et deinceps acriori et acerbiori odio semper habebo. Pro Patre uero uel archiepiscopo nequaquam illum ultra tenebo, sed benedictiones et orationes eius exsecrans penitus respuo. Eat quo uult, nec me transfretaturum pro danda benedictione diutius exspectet. Festinantius igitur a curia discessimus, et ipsum uoluntati sue reliquimus. Et ipse quidem in Northmanniam transiit, expensaque immensa pecunia eam sibi nullatenus subigere potuit. Infecto itaque negotio in Angliam reuersus est.

Quem consistentem in quadam uilla, que tribus milliaris a Sceftesberia distans Ilingheham uocatur,  Anselmus adiit, eique suam uoluntatem in hoc esse innotuit, ut Romanum pontificem pro pallii sui petitione adiret. Ad quod rex: A quo, inquit, papa illud requirere cupis? Erant quippe illo tempore duo [a 1Kb] , ut in Anglia ferebatur, qui dicebantur Romani pontifices a se inuicem discordantes, et Ecclesiam Dei inter se diuisam post se trahentes : Urbanus uidelicet, qui primo uocatus Odo fuerat episcopus Ostiensis; et Clemens, qui Wibertus appellatus fuerat, archiepiscopus Rauennas. Que res ut de aliis mundi partibus sileam, per plures annos Ecclesiam Anglie in tantum occupauit, ut ex quo uenerande memorie Gregorius, qui antea uocabatur Hildebrandus, defunctus fuit; nulli, loco pape, usque ad hoc  tempus subdi uel obedire uoluit. Sed Urbano iamdudum pro uicario beati Petri ab Italia Galliaque recepto, Anselmus etiam utpote abbas de Northmannia eum pro papa receperat, et sicut uir nominatissimus, nec non auctoritate plenus eius litteras susceperat, eique uelut summo sancte Ecclesie pastori suas direxerat. Requisitus ergo a rege a quo papa usum pallii petere uoluisset, respondit : Ab Urbano.  Quo rex audito, dixit illum pro apostolico se nondum accepisse, nec sue uel paterne consuetudinis eatenus exstitisse, ut preter suam licentiam aut electionem aliquis in regno Anglie papam nominaret, et quicunque sibi huius dignitatis potestatem uellet preripere, unum foret ac si coronam suam sibi conaretur auferre. Ad que Anselmus admirans in medium protulit quod supra retulimus, se uidelicet antequam episcopus fieri consentiret, ei apud Rouecestram dixisse quod ipse abbas Beccensis existens Urbanum pro papa susceperit, nec ab illius obedientia et subiectione quoque modo discedere uoluerit. Quibus ille auditis, ire stimulis exagitatus protestatus est illum nequaquam fidem quam sibi debebat simul et apostolice sedis obedientiam, contra  suam uoluntatem, posse seruare. Anselmus igitur, salua ratione sua, quam de subiectione et obedientia Romane Ecclesie in medium tulerat, petiuit inducias ad istius rei examinationem; quatenus episcopis, abbatibus, cunctisque regni principibus una ceuntibus communi assensu definiretur utrum, salua reuerentia et obedientia sedis apostolice, posset fidem terreno regi seruare, annon. Quod si probatum, inquit, fuerit utrumque fieri minime posse, fateor, malo terram tuam, donec apostolicum suscipias, exeundo deuitare, quam beati Petri eius que uicarii obedientiam uel ad horam abnegare. Dantur ergo inducie, atque ex regia sanctione ferme totius regni nobilitas quinto Idus Martii pro uentilatione istius cause in unum apud Rochingheham  coit.

Fit itaque conuentus omnium Dominico die [b 1Kb] in ecclesia que est in ipso castro sita ab hora prima, rege et suis secretius in Anselmum consilia sua studiose texentibus. Anselmus autem episcopis, abbatibus et principibus ad se a regio secreto uocatis, eos et assistentem monachorum, clericorum, laicorum numerosam multitudinem hac uoce alloquitur : Fratres mei, filii Ecclesie Dei, omnes dico qui hic congregati estis in nomine Domini, precor, intendite, et cause propter quam uentilandam adunati estis, pro uiribus opem uestri consilii ferte. Que autem ipsa causa sit, breui qui nondum pleniter audistis, si placet, audite. uerba quedam  orta sunt inter dominum nostrum regem et me, que quamdam uidentur dissensionem generare. Nam, cum nuper licentiam adeundi Urbanum sedis apostolice presulem iuxta morem antecessorum meorum pro pallii mei adeptione ab eo postulassem, dixit se Urbanum ipsum pro papa necdum suscepisse, et ideo nolle me ad eum illius rei gratia properare. Quinetiam ait, si eumdem Urbanum aut  quemlibet alium sine mea electione et auctoritate in regno meo pro papa suscipis aut susceptum tenes, contra fidem quam mihi debes facis, nec in hoc me minus offendis, quam si coronam meam mihi tollere conareris. Unde scias in regno meo nullum te participium habiturum, si non apertis assertionibus probauero te omnis obedientie subiectionem Urbano de quo agitur, pro uoto meo, negaturum. Quod ego audiens, admiratus sum. Siquidem abbas eram, ut nostis, in alio regno per misericordiam Dei conuersatus ad omnes sine querela. Nulla uero spe uel desiderio pontificatus, sed quibusdam rationabilibus causis, quas nullatenus omittere poteram, in hanc terram sum uenire coactus. Ipso autem rege infirmato, omnes qui tunc aderatis ei ut matri sue et  uestre scilicet Ecclesie Cantuariensi per institutionem pontificis ante mortem suam consuleret, pro uoto consuluistis. Quid dicam? Suscepto consilio, placuit illi et uobis in hoc opus eligere me. Obieci plurima, subducere me presulatui gestiens. nec acquieuistis. Professus sum inter alia me hunc de quo nunc querela ista conseritur Urbanum pro apostolico suscepisse, meque ab eius subiectione quoad uiueret uel ad horam discedere nolle; et qui ad hoc tunc temporis mihi contradiceret nemo fuit. Sed quid? Rapuistis me et cegistis onus omnium suscipere qui, corporis imbecillitate defessus, meipsum uix poteram ferre. In quo facto putabatis forsan mihi ad uotum seruire. Sed quantum illud desiderauerim, quam gratum habuerim, quantum in illo delectatus sim,  dicere in presenti quidem, cum nichil prosit, superuacuum estimo. uorum ne quis in hac re conscientiam meam nesciens scandalizetur in me : fateor uerum dico quia salua reuerentia uoluntatis Dei maluissem illa die, si optio mihi daretur, in ardentem rogum comburendus precipitari, quam archiepiscopatus dignitate sublimari. Attamen uidens importunam uoluntatem uestram, credidi me uobis et suscepi onus quod imposuistis, confisus spe auxilii uestri quod polliciti estis. Nunc ergo, ecce tempus adest quo sese causa obtulit, ut onus meum consilii uestri manu leuetis. Pro cuius consilii adeptione petiui inducias ab eo die quo mihi prefata uerba dicta sunt, in hunc diem; quatenus in unum conueniretis, communi consilio inuestigaretis, utrumnam  possim, salua fidelitate regis, seruare obedientiam apostolice sedis. Petiui, inquam, inducias et accepi, et ecce gratia Dei adestis. Omnes itaque, sed uos precipue, fratres et cepiscopi mei, precor et moneo, quatenus istis diligenter inspectis studiosius, sicut uos decet, quo inniti queam mihi consilium detis, ita ut et contra obedientiam pape nichil agam, et fidem quam domino regi debeo non offendam. Graue siquidem mihi est uicarium beati Petri contemnendo abnegare; graue, fidem quam regi me secundum Deum seruaturum promisi, uiolare; graue nichilominus quod dicitur, impossibile mihi fore unum horum, non uiolato altero, custodire. Ad hec episcopi responderunt : Consilium quod a  nobis petis, penes te est; quem prudentem in Deo ac bonitatis amatorem esse cognoscimus, et ob hoc in tam profunda re consilio nostro non eges. uerum si, remota omni alia conditione, simpliciter ad uoluntatem domini nostri regis consilii tui summam transferre uelles, prompta tibi uoluntate, ut nobis ipsis, consuleremus. Attamen, si iubes, uerba tua ipsi domino nostro referemus, et cum audierimus quid inde sentiat, dicemus tibi. Annuit ipse, et fecerunt ut dixerant. Precepit itaque rex ut omnia in crastinum, quia dies Dominica erat, differrentur; et Anselmus ad hospitium suum, curiam mane repetiturus, reuerteretur. Factum est ita. Et mane, iuxta condictum, reuersi sumus. Itaque Anselmus in medio procerum et conglobate multitudinis sedens,  ita orsus est : Si iuxta quod a uobis, domini fratres, hesterno die, consilium de presenti causa petiui, uel nunc dare uelletis, acciperem. At illi : Quod heri respondimus, modo respondemus : scilicet, si pure ad uoluntatem domini regis consilii tui summam transferre uolueris, promptum, et quod in nobis ipsis utile didicimus, a nobis consilium certum habebis. Si autem secundum Deum, quod ullatenus uoluntati regis obuiare possit, consilium a nobis exspectas, frustra niteris; quia in huiusmodi nunquam tibi nos adminiculari uidebis. Quibus dictis conticuerunt, et capita sua quasi ad ea que ipse illaturus erat dimiserunt. Tunc Pater Anselmus erectis in altum luminibus uiuido uultu, reuerenda uoce ista locutus est : Cum nos qui  Christiane plebis pastores, et uos qui populorum principes uocamini, consilium mihi principi uestro nonnisi ad unius hominis uoluntatem dare uultis; ego ad summum pastorem, et principem omnium, ego ad magni consilii angelum curram et in meo, imo in suo et Ecclesie sue negotio, consilium quod sequar ab eo accipiam. Dicit beatissimo apostolorum Petro : Tu es Petrus, et super hanc petram edificabo Ecclesiam meam; et porte inferi non preualebunt aduersus eam, et tibi dabo claues regni celorum; et quodcunque ligaueris super terram, erit et in celis ligatum; et quodcunque solueris super terram, solutum et in celis . Communiter etiam apostolis omnibus : Qui uos audit,  me audit; et qui uos spernit, me spernit ; et qui tangit uos, sicut qui tangit pupillam oculi mei . Hec sicut principaliter beato Petro, et in ipso ceteris apostolis dicta accipimus, ita principaliter uicario beati Petri, et per ipsum ceteris episcopis, qui uices agunt apostolorum, eadem dicta tenemus; non cuilibet imperatori, non alicui regi, non duci, non comiti. In quo tamen terrenis principibus subdi ac ministrare debeamus docet et instruit idem ipse magni consilii Angelus, dicens : Reddite que sunt Cesaris Cesari, et que sunt Dei Deo . Hec uerba, hec consilia Dei sunt. Hec approbo, hec suscipio, hec nulla ratione exibo. Quare cuncti noueritis in communi, quod in his que Dei sunt uicario beati Petri obedientlam et  in his que terrene domini mei regis dignitati iure competunt et fidele consilium et auxilium pro sensus mei capacitate impendam. Finierat Pater in istis. Omnes igitur assidentes oppido turbati, cum festinatione et magno tumultu surrexerunt, turbationem suam confusis uocibus exprimentes. ut eos illum esse reum mortis una clamare putares. Conuersique ad illum, cum iurgio : Scias, inquiunt, nos hec uerba tua minime domino nostro tua uice portaturos Quibus dictis ad regem reuersi sunt. Quia ergo nemo cui uerba sua regi deferenda tuto committeret, cum Anselmo remansit; ipsemet, ad regem ingrediens, que dixerat uiua uoce innotuit, illicoque reuersus est. Ad que rex uehementer iratus, cum episcopis atque principibus,  intentissime querere cepit quid dictis eius obiicere posset, nec inuenit. Scandalizati ergo inter se, ab inuicem sunt in partes diuisi; et hic duo, ibi tres, illic quatuor in unum consiliabantur, studiosissime disquirentes si quo modo possent aliquod responsum contra hec componere, quod et regiam animositatem deliniret, et prelibatas sententias Dei aduersa fronte non impugnaret. Solus inter hec Anselmus sedebat tantum innocentia cordis sui, et in misericordia Domini Dei fiduciam habens. Aduersariis uero eius conciliabula sua in longum protelantibus, ipse ad parietem se reclinans leni somno quiescebat. Facta itaque longa mora, redeunt episcopi cum nonnullis principibus a rege, hec uiro dicentes : uult dominus noster rex omissis aliis  uerbis a te sub celeritate sententiam audire; de his uidelicet que inter illum et te dicta fuerunt apud Ilingheham, unde petisti inducias in hunc diem respondendi. Res nota est, et expositione non indiget. uerumtamen noueris totum regnum conqueri aduersum te quod nostro communi domino conaris decus imperii sui coronam auferre. Quicunque enim regie dignitatis ei consuetudines tollit, coronam simul et regnum tollit. Unum quippe sine alio decenter haberi non posse probamus. Sed recogita, rogamus te, et Urbani illius qui offenso domino rege nichil tibi prodesse, nec ipso peccato tibi quidquam ualet obesse, obedientiam abiice, subiectionis iugum excute, et liber, ut archiepiscopum Cantuariensem decet, in cunctis actibus tuis uoluntatem dominini  regis, et iussionem exspecta : necne quod secus egisti culpam agnosce, ac ut tibi ignoscat uoto illius in quod a te inde petierit sapientis more concurre, quatenus inimici tui, qui casibus tuis nunc insultant, uisa dignitatis tue subleuatione, erubescant. Hec, inquam, hec rogamus, hec consulimus, hec tibi tuisque necessaria esse dicimus, et confirmamus. Respondit : Que dicitis audio, sed, ut ad alia taceam, abnegare obedientiam domini pape nullatenus uolo. Iam dies declinat in uesperam. Differatur, si placet, in crastinum causa ista; quo tractans mecum, respondeam quod Deus inspirare dignabitur. Suspicati ergo illum aut quid diceret ultra nescire, aut metu addictum iam statim cepto  desistere, reuersi ad regem persuaserunt inducias nulla ratione dandas, sed causa recenti examinatione discussa, supremam, si suis acquiescere consiliis nollet, in eum mox iudicii sententiam inuehi iuberet. Erat autem quasi primus et prolocutor regis in hoc negotio Willhelmus supra nominatus Dunelmensis episcopus, homo lingue uolubilitate facetus, quam pura sapientia preditus. Huius quoque discidii quod inter regem et Anselmum uersabatur, erat auctor grauis, et incentor, regique spoponderat se facturum, ut Anselmus aut Romani pontificis funditus obedientiam abnegaret, aut archiepiscopatui, reddito baculo et annulo, abrenuntiaret. Qua sponsione fretus rex, applaudebat sibi sperans illum uel abiurato apostolico infamem remanere in regno suo.  Et ista quidem uolebat propterea quod omnem auctoritatem exercende Christianitatis illi adimere cupiebat. Nec enim regia dignitate integre se potitum suspicabatur, quandiu aliquis in tota terra, uel etiam secundum Deum, nisi per eum quidquam habere  uel posse dicebatur. Quam cordis illius uoluntatem Dunelmensis intelligens, omni ingenio satagebat si quo modo Anselmum calumniosis obiectionibus fatigatum regno eliminaret, ratus, ut dicebatur, ipso discedente, se archiepiscopatus solio sublimandum. Cum igitur regi persuasisset quesitas inducias Anselmo non esse dandas, comitatus quampluribus qui uerba sua suo fulcirent testimonio, ad uirum ingrediens, ait : Audiui querimoniam regis contra te. Dicit quod quantum tua  interest, eum sua dignitate spoliasti, dum Odonem episcopum Ostiensem sine sui auctoritate precepti papam in sua Anglia facis, et sic spoliatum petis tibi inducias dare quo possis eamdem spoliationem tuis adinuentionibus iustam esse demonstrare. Reuesti eum primo, si placet, debita imperii sui dignitate, et tunc demum de induciis age. Alioquin noueris illum sibi ipsi odium Dei omnipotentis imprecari, nosque fideles eius imprecationi ipsius conniuentes acclamare, si uel ad horam inducias dederit, quas tibi in crastinum dari precaris. Quare iam nunc euestigio ad domini nostri dicta responde, aut sententiam tue uindicem presumptionis dubio procul in presenti experiere. Nec iocum existimes esse quod agitur, imo in istis magni doloris stimulis  urgemur. Nec mirum. Quod enim dominus tuus et noster in omni dominatione sua precipuum habebat, et quo eum cunctis regibus prestare certum erat, hoc ei quantum in te est inique tollis, tollens fidem cum sacramento quod ei feceras polluis, et omnes amicos eius magna in hoc confusione inuoluis. Audiens hec Anselmus patienter sustinuit, moxque ad tante calumnie nefas ita breui respondit : Qui propterea quod uenerabilis sancte Romane Ecclesie summi pontificis obedientiam abnegare nolo, uult probare me fidem et sacramentum uiolare quod terreno regi debeo, adsit, et in nomine Domini me paratum inueniet ei sicut debeo et ubi debeo respondere. Quibus auditis, aspicientes  sese ad inuicem, nec inuenientes quid ad ista referrent, ad dominum suum reuersi sunt. Protinus enim intellexerunt quod prius non animaduerterunt, nec ipsum aduertere posse putauerunt, uidelicet archiepiscopum Cantuariensem a nullo hominum, nisi a solo papa, iudicari posse uel damnari; nec ab aliquo cogi pro quauis calumnia cuiquam, eo excepto, contra suum uel respondere. Ortum interea murmur est totius multitudinis pro iniuria tanti uiri submissa inter se uoce querentis. Nemo quippe palam pro eo loqui audebat ob metum tyranni. uerumtamen miles unus de multitudine prodiens uiro astitit flexis coram eo genibus, dicens : Domine Pater, rogant te per me supplices filii tui ne turbetur cor tuum ex iis que audisti; sed memor  esto beati Iob uincentis diabolum in sterquilinio, et uindicantis Adam quem ipse uicerat in paradiso. Que uerba dum Pater comi uultu accepisset, intellexit animum populi in sua secum sententia esse. Gauisi ergo exinde sumus et animequiores effecti confidentes, iuxta Scripturam, uocem populi uocem esse Dei. Quid agam? Si minas, si opprobria, si contumelias, si mendacia uiro obiecta singulatim describere uoluero, timeo nimius iudicari. Que tamen omnia pro fidelitate apostolice sedis equanimiter sustinebat, et iuuante Deo inuicta queque ratione destruebat, ostendens potius in ueritate sese consistere atque in cunctis que negotii summa respiciebat Deum auctorem habere. Cum hec omnia rex agnouisset, usque ad diuisionem spiritus sui  exacerbatus episcopis dixit : Quid est hoc? Nonne mihi polliciti estis quod eum omnino ad uelle meum tractaretis, iudicaretis, damnaretis? Cui Dunelmensis ita imprimis tepide et silenter per singula loquebatur, ut omnis humane prudentie inscius et expers putaretur. Et adiecit : Nox est. Iubeatur ad hospitium ire, et nos iam plene agnita ratione sua cogitabimus pro te, usque mane. Hinc ad regis preceptum repetiuimus hospitium nostrum. Mane autem reuersi, sedimus in solito loco exspectantes mandatum regis. At ille cum suis omnimodo perquirebat quid in damnationem Anselmi componere posset, nec inueniebat. Requisitus Willhielmus Dunelmensis quid ipse ex condicto noctu egerit apud se, respondit : Nihil rationis posse afferri ad eneruationem  rationis Anselmi, presertim cum omnis, inquit, ratio eius innitatur uerbis Dei, et auctoritati beati Petri. uerum mihi uiolentia uidetur opprimendus : et si regie uoluntati non uult acquiescere, ablato baculo et annulo, de regno pellendus. Non placuerunt hec uerba principibus. Et ait rex : Quid placet, si hec non placent? Dum uiuo, parem mihi in regno meo utique sustinere nolo. Et si sciebatis eum tanto in causa sua robore fultum, quare permisistis me incipere placitum istud contra eum? Ite, Ite, consiliamini; quia per uultum Dei si uos illum ad uoluntatem meam non damnaueritis, ego damnabo uos. Ad que Robertus quidam ipsi regi ualde familiaris ita respondit : De consiliis nostris quid  dicam, fateor, nescio. Nam cum omni studio per totum diem inter nos illa conferimus, et quatenus aliquo modo sibi cohereant conferendo conferimus, ipse nichil mali econtra cogitans dormit, et prolata coram eo statim uno labiorum suorum pulsu quasi telas aranee rumpit. Et uos, episcopi mei, quid dicitis? Dixerunt : Dolemus quod animo tuo, domine, satisfacere non ualemus. Primas est non modo istius regni, sed et Scotie et Hibernie, necne adiacentium insularum, nosque suffraganei eius. Unde patet nos rationabiliter eum iudicare uel damnare nullatenus posse, etiamsi aliqua culpa in eo, que modo non ualet, posset ostendi. Ait : Quid igitur restat? Si eum iudicare non potestis, nonne saltem omnis obedientie fidem ac fraterne societatis amicitiam  ei abnegare potestis? Hoc quidem, inquiunt, quoniam iubes facere possumus. Properate igitur, et quod dicitis citius facite, ut cum uiderit se a cunctis despectum et desolatum, uerecundetur, et ingemiscat se Urbanum me domino suo contempto secutum. Et quo ista securius faciatis, en ego priimum in imperio meo penitus ei omnem securitatem et fiduciam mei tollo, ac deinceps in illo uel de illo nulla in causa confidere, uel eum pro archiepiscopo aut patre spirituali tenere uolo. Actis ex hinc pluribus ac diuersis contra uirum machinationibus, que ab incepta sui propositi norma eum auellerent, nec in aliquo proficientibus, tandem sociatis sibi abbatibus, episcopi retulerunt Patri quod dixerat rex, suam pro uoto illius abnegationem quam prelibauimus  ingerentes. Quibus ille respondens, ait : Que dicitis audio. Sed cum propterea quod me ad beati Petri principis apostolorum subiectionem et fidelitatem teneo. Mihi omnem subiectionem, fidem et amicitiam, quam primati uestro et patri spirituali debetis, abnegatis, non recte proceditis. Absit tamen a me similem uobis uicem rependere. uerum fraternam paternamque uobis caritatem exhibens nitar, si pati non refugitis, uos ut fratres ac filios sancte matris Ecclesie Cantuariensis, ab hoc in quo lapsi estis trepido errore conuertere, et per potestatem mihi a Domino datam ad uiam rectitudinis reuocare. Regi autem qui mihi omnem in regno suo securitatem adimit, meque pro archiepiscopo uel patre spirituali habere se amodo nolle dicit, omnem cum fideli  seruitio securitatem, quantum mea interest, spondeo; et paterno more diligentiam, anime illius curam, si ferre dignabitur, habeo, retenta semper apud me Dei seruitio, potestate, nomine et officio pontificatus Cantuariensis, qualicunque oppressione uexari contingat res exteriores. Ad hec ille respondit : Omnino aduersatur animo meo quod dicit, nec meus erit quisquis ipsius esse delegerit. Quapropter uos qui regni mei principes estis, omnem fidem et amicitiam, sicut episcopi fecerunt, ei denegate, quatenus appareat quid lucretur in ea fide, quam offensa uoluntate mea seruat apostolice sedi. Dixerunt : Nos nunquam fuimus homines eius, nec fidelitatem quam ei non fecimus abiurare ualemus.  Archiepiscopus noster est; Christianitatem in hac terra gubernare habet, et ea re nos qui Christiani sumus eius magisterium dum hic uiuimus declinare non possumus, presertim cum nullius offense macula illum respiciat, que uos secus de illo agere compellat. Quod ipse repressa sustinuit ira rationi eorum palam, ne nimis offenderentur, contraire precauens. Igitur episcopi hec uidentes confusione uultus sui operti sunt, intelligentes omnium oculos in se conuerti, et apostasiam suam non iniuste a cunctis detestari. Audires enim si adesses, nunc ab isto, nunc ab illo istum uel illum episcopum aliquo cognomine cum interiectione indignantis denotari; uidelicet Iude proditoris, Pilati uel Herodis, horumque similium. Qui paulo post singulatim requisiti a  rege utrum omnem subiectionem et obedientiam, nulla conditione interposita, an illam solam subiectionem et obedientiam, quam pretenderet ex auctoritate Romani pontificis, Anselmo denegassent, cum quidam uno, quidam alio modo se hoc fecisse responderent; hos quidem, qui nulla conditione interposita, funditus ei quidquid prelato suo debebant se abiurasse professi sunt, iuxta se sicut fideles et amicos suos honorifice sedere precepit; illos uero qui in hoc solo quod preciperet ex parte apostolici sese subiectionem et obedientiam illi abnegasse dicere ausi sunt, ut perfidos ac sue uoluntatis inimicos procul in angulo domus sententiam sue damnationis ira permotus iussit prestolari. Territi ergo et confusione super confusionem induti in angulum  domus secesserunt. Sed reperto statim salubri et quo niti solebant domestico consilio, hoc est, data copiosa pecunia, in amicitiam regis recepti sunt. Anselmus autem sciens omnem sibi in Anglia securitatem a rege sublatam, mandauit ei dare sibi conductum quo cum suis portum maris tuto petens regno decederet, donec Deus tante perturbationi modum dignanter imponeret. Quo ipse audito graui cordis molestia elanguit. Nam licet discessum eius summopere desideraret, nolebat tamen eum pontificatus dignitate saisitum discedere, ne nouissimum scandalum, quod inde poterat oriri, peius fieret priore. Ut uero pontificatu illum dissaisiret, impossibile sibi uidebatur. Turbatus itaque, et episcoporum consilio per quod in has angustias se deuolutum  querebatur omisso, cum principibus consilium iniit; quid facto opus esset inquisiuit. Rogant illi quatenus uir cum summa pace moneatur ad hospitium suum redire, responsum regis super petitione sua mane recepturus. Fit iuxta uerbum illorum, et perturbatis etiam curialibus plurimis, hospitium repedauimus. Rati sunt quippe hominem a terra discedere; et ingemuerunt. At ille letus et alacer sperabat se perturbationes et onera seculi, quod semper optabat, transito mari, euadere. Cum igitur inter spem a regno discedendi, et metum in regno remanendi  animus ipsius fluctuaret, ecce principes a latere regis mane directi : Rogat, aiunt, dominus noster rex te uenire ad se. Ascendimus, iuimus et supremam de negotio nostro sententiam auidi audire, in quo soliti eramus loco consedimus. Nec mora, ueniunt ad Patrem nostrum proceres regni nonnullis episcopis comitati, hec ei dicentes : Antiqua tui amicitia moti dolemus discordiam istam inter dominum regem et te esse exortam. Quare cupientes in pristinam concordiam uos reuocare, preuidimus in presenti utile fore inducias utrinque de negotio dari, quatenus hinc usque ad definitum aliquod tempus inter uos pace statuta, nec a te illi uel suis, nec ab eo tibi uel tuis quidquam fiat, quod concordie metas erumpat. Hoc, inquam, utile fore preuidimus,  et uolumus dicas an uelis in hoc acquiescere nobis. Respondit : Pacem atque concordiam non abiicio. uerumtamen uideor mihi uidere quid ista, quam offertis, pax habeat in se. Ne tamen ab aliquo iudicer magis uelle meo sensui quam aliorum in istis credere, concedo suscipere quod domino regi, et uobis placet pro pacis custodia secundum Deum statuere, salua semper apud me debita reuerentia et obedientia domini Urbani sedis apostolice presulis. Probant dictum; et referunt ad regis auditum. Dantur ergo inducie usque ad octauas Pentecostes [a 1Kb] , ac regia fide sancitur quatenus ex utraque parte interim omnia, ut dictum erat, essent in pace. Et rex : Si integritas, inquit, perfecte pacis istam que inter nos est controuersiam ante hunc terminum  non sedauerit, omnino qualis hac die est, talis in prefinito termino induciarum definienda in medium reuocetur.

His ista gestis, accepta a rege licentia, ad suam Anselmus reuertit sedem, presciens apud se pacem et inducias illas inane et momentaneum uelamen esse odii et oppressionis mox future. Quod in breui postmodum patuit. Siquidem euolutis paucis diebus Balduinus monachum, in quod pars maior consilium Anselmi pendebat, et duos clericos eius rex ipse, prescripti discidii causa, ab Anglia pepulit, et Anselmum in hoc facto atroci meroris uerbere perculit. Quid referam camerarium eius in sua camera ante suos oculos captum, alios homines eius iniusto iudicio condemnatos, depredatos, innumeris malis  afflictos? Et hec omnia infra dies induciarum et prefixe pacis, regalis constantia fidei contra uirum exorcebat. Passa est igitur ea tempestate Ecclesia Cantuariensis in omnibus suis tam seuam tempestatem, ut fere uniuersi conclamarent melius sibi absque pastore iam olim fuisse, quam nunc sub huiusmodi pastore esse. A cuius tempestatis descriptione temperantes modum presenti uolumini imponemus, cauentes ne prolixa fatuitas et fatua prolixitas orationis legentes uel audientes, si forte aliqui fuerint, nimio tedio afficiat.



LIBER SECUNDUS.

 Cum datarum dies induciarum prestolaretur, et hinc inde fides utrorumque, Willelmi uidelicet regis et Anselmi archiepiscopi, certis indiciis panderetur, regis scilicet omnia que spoponderat in contrarium peruertendo, et pontificis sua sponsione seruata patienter irrogatas iniurias perpetiendo; Albanensis episcopus [a 1Kb] , Walterus nomine [b 1Kb] , ab Urbano sedis apostolice presulis Roma missus Angliam uenit, adducentibus eum duobus clericis, Girardo scilicet et Willelmo, qui de capella regis erant. Siquidem ipse rex ubi sensit Anselmum sue uoluntati in prescripto negotio nolle obtemperare, clam et Anselmo ignorante, eosdem clericos Romam miserat, Romane statum Ecclesie per eos uolens certo dignoscere. Erant namque Rome in illis diebus, sicut prediximus,  duo pontifices, qui a diuersis apostolici nuncupabantur; sed quis eorum canonice, quis secus fuerit institutus, ab Anglis usque id temporis ignorabatur. Scire itaque ueritatem huius rei Romam missi sunt hi duo clerici, eaque cognita, iussi sunt sacris promissionibus illectum ad hoc si possent papam perducere, ut ipsi regi ad opus archiepiscopi Cantuariensis pallium, tacita persona Anselmi, destinaret, quod ipse rex, Anselmo a pontificatu simul et regno deiecto, cui uellet cum pontificatu uice apostolici postmodum daret. Hoc quippe disposuerat apud se; hoc suspicatus est non iniuria sibi concedi posse; hoc indubitato fieri promittebat opinioni sue.

Prefatus ergo episcopus Angliam ueniens, secum archiepiscopatus stolam papa mittente clanculo detulit.  Et silenter Cantuaria ciuitate pertransita, Anselmoque deuitato, ad regem properabat nulli de pallio quod ferebat quidquam dicens, nullum in absentia ductorum suorum familiariter alloquens. Rex denique preceperat ita fieri, nolens mysterium consilii sui publicari. Ille igitur cum nonnullis diebus ante Pentecosten ad regem uenisset, et ei ad singula que sue uoluntati accepta fore didicerat bone spei fiducia respondisset, nichil penitus ipsi pro Anselmo locutus est, quod pacem inter eos conciliaret, quod tribulationes in quibus pro fidelitate sedis apostolice desudabat mitigaret, quod eum ad subleuandum in Anglia Christiane religionis cultum roboraret. Super quo multi qui prius ex aduentu ipsius magni spe boni tenebantur, oppido admirati : Pape, inquiunt, quid dicemus? Si aurum et argentum Roma preponit iustitie, quid subuentionis,  quid consilii, quod solaminis ibi deinceps in sua  oppressione reperient, qui pro adipiscende sue cause rectitudine non habent quod dent?

Sentiens itaque rex episcopum ex parte Urbani cuncta sue uoluntati conniuentia nuntiare, et ea, si ipsum Urbanum pro papa in suo regno susciperet. uelle apostolica auctoritate sibi dum uiueret in priuilegium promulgare, acquieuit placito, precipiens Urbanum in omni imperio suo pro apostolico haberi eique uice beati Petri in Christiana religione obediri. Egit post hec quibus modis poterat ipse rex cum episcopo, quatenus Romani pontificis auctoritate Anselmum ab episcopatu, regali potentia fultus deponeret, spondens immensum pecunie pondus ei et Ecclesie Romane singulis annis daturum, si in hoc suo desiderio satisfaceret. uerum cum id nulla  ratione fieri posse, docente episcopo, didicisset; deficiebat animo, reputans apud se nichil in requisitione uel susceptione Romani antistitis se profecisse. Attamen immutabile considerans quod factum fuerat, consilio cum suis inito querebat qualiter, seruata singulari celsitudinis sue dignitate, uiro saltem specie tenus amorem suum redderet, cui creduliter iratus nichil poterat cupite damnationis pro uoto inferre.

Instante igitur die, in quem inducie date sunt inter ipsos, mandatum est Anselmo tunc in uilla sua, que Murtelac dicitur, consistenti, et ibi solemnitatem Pentecostes celebranti, quatenus ad aliam uillam suam, que Heisa uocatur, accederet, ubi  nuntii regis curiam suam in ipsa festiuitate apud Windlesoram tenentis, ad eum uenire et uerba regis illi et illius possent regi deferre. Iuimus ergo illuc, et sequenti die ueniunt ad illum pene omnes episcopi Anglie, qui, premissa pace sui, pedetentim explorare aggressi sunt utrum aliquo modo illum ad hoc illicere possent, ut ipse iam tot ac tantis aduersitatibus actus, uel tunc, data pecunia, regis amicitiam sibi conciliaret. Ad quod cum illum more solito inflexibilem reperissent, tandem huiuscemodi questibus eum interpellare destiterunt, subiungentes hec : Si ergo pro adipiscenda amicitia ipsius nichil de tuis dare uis; dic, rogamus te, compendioso ac simplici uerbo quid uelis? Ait : Dixi uobis iam quod nunquam domino meo hanc contumeliam faciam, ut facto probem amicitiam eius esse uenalem. Sed si me sicut debet Patrem suum uult gratis diligere, et ut more archiepiscopi Cantuariensis, sub obedientia  domini pape Urbani in Anglia uiuam permittere;  gratiose suscipiam, eique pace ac securitate potitus sicut domino et regi meo fideliter et opportune deseruiam. Si hoc non uult, scitis quod in hunc diem conuenit inter nos. Det scilicet mihi conductum donec ad mare perueniam, et postmodum quod intelligam me facere debere faciam. Nihil ne nobis, inquiunt, aliud dices? Refert : Hinc, nichil, dominus papa Urbanus, aiunt, rogatu domini nostri regis stolam illi archiepiscopatus per episcopum qui de Roma uenit, direxit. Tuum igitur erit considerare quid tanto beneficio dignum regi rependas. Quod enim sine multis periculis magnoque labore atque constamine [a 1Kb] obtinere non posses, ecce nullo interueniente grauamine, si in te non remanserit, habes. Sensit in his Anselmus nimis implicitum  negotium actitatum contra se, et anxiatus spiritu dixit. O beneficium! cuius estimatio quenam sit apud me, nouit Dominus inspector conscientie mee. Dixerunt : Quomodocunque facti huius exsecutio sedeat animo tuo, laudamus et consulimus ut saltem quod in uia expenderes, si pro hoc Romam ires, regi des, ne, si nichil feceris, iniurius iudiceris. Nec hoc quidem, ait, nec omnino huius rei gratia quidquam illi dabo uel faciam. Ad nichilum tenditur, sinite. Preterea que quantaue super istis facta sunt, enarrare piget. Post que omnia rex, ut diximus, principum suorum consilio usus, posthabita omnis preteriti discidii causa, Anselmo gratiam suam gratis reddidit, et quemadmodum patrem regni spiritualem et episcopum Cantuariensem, quod  sui officii foret illum quaque per Angliam exercere concessit. Quod cum Pater gratiosus accepisset, et donatis hinc inde retroactis querelis, curie illius apud Windlesoram se presentasset, ac familiari alloquio in conspectu procerum et coadunate multitudinis ipsum detinuisset, ecce Walterus ille Romanus aduenit. Ingressusque : En, inquit alludens, quam bonum et quam iucundum habitare fratres in unum . Et sedens de pace quedam ex Dominicis uerbis protulit, laudans eam inter illos reuexisse, quam uerecundabatur sua industria satam in eis non fuisse.

Cum autem de pallii susceptione ageretur, et quidam pro captanda regis gratia uirum ad hoc ducere molirentur, ut pro regie maiestatis honorificentia,  illud per manum regis susciperet; non acquieuit, rationabiliter ostendens hoc donum non ad regiam dignitatem, sed ad singularem beati Petri pertinere  auctoritatem : unde cum omnes silentio pressi conticuissent, statutum est ut a quo pallium in Anglia delatum est, ab eodem Cantuariam super altare Saluatoris deferretur, et inde ab Anselmo quasi de manu beati Petri pro summi, quo fungebatur, pontificatus honore, sumeretur. Acquieuit istis multitudo omnis; et in quo ita fieret, prefixus est dies.

Post hec Anselmum a curia discedentem secuti sunt episcopi duo Robertus Herefordiensis [b 1Kb] , et Osmondus [c 1Kb] Serberiensis, penitentiam apud illum agentes pro culpa sue abnegationis, quam cum aliis cepiscopis suis fecerant apud Rochingheham. Qui misertus eorum absoluit eos in quadam ecclesiola, que se nobis obtulit ambulantibus proposita  uia. Ibi etiam uilfrido [d 1Kb] episcopo Sancti Dauid de Gualis, qui uulgo Dewi uocatur, ipsa hora reddidit episcopale officium, a quo, exigente culpa eius, iam antea ipsemet illum suspenderat.

Deinde Doroberniam properauimus, illic aduentum Romani episcopi prestolaturi. Qui episcopus iuxta condictum, die Dominica, que erat quarto Idus Iunii uenit, pallium in argentea capsula decentissime deferens. Itumque est obuiam a monachis in ipsa metropoli sede Domino Christo famulantibus associato sibi fratrum conuentu uicine beatorum apostolorum Petri et Pauli abbatie, cum numerosa clericorum nec non immensa laicorum diuersi sexus etatis multitudine [e 1Kb] . Pater etiam ipse episcopis, qui ob hoc Cantuariam uenerant, dextra  leuaque stipatus ac sustentatus, sacro beati apostolorum principis muneri nudis pedibus, sed indutus sacris uestibus deuotus occurrit. Tali deuotionis cultu, pallium super altare delatum ab Anselmo assumptum est, atque ab omnibus pro reuerentia sancti Petri suppliciter deosculatum. Indutus eo pontifex dehinc summus ad celebranda missarum solemnia, magno cum honore adductus, altario presentatur. Ad quam missam recitata est pro officio ipsius diei illa Euangelii lectio, quam in consecratione eiusdem pontificis diximus super uerticem eius inuentam, hoc est : Homo quidam fecit cenam magnam, et uocauit multos, et misit seruum suum hora cene dicere inuitatis ut uenirent, quia iam parata  sunt omnia. Et ceperunt simul omnes excusare , etc. Quod sic euenisse nonnullis admirationi fuit, presertim cum hoc nullo premeditante, nullo preordinante constiterit actum. Attamen  quid quidam inde dixerint, quid preconati [a 1Kb] fuerint dicere supersedemus. uerum ex his que pro rerum gestarum ueritate suo loco, adiuuante Deo, dicemus, palam erit uidere ipsa uerba Domini nec primo in consecratione eius super eo casu occurrisse, nec secundo in confirmatione ipsius consecrationis coram populo incessum lecta fuisse.

Reuocato post hec predicto Balduino in Angliam, et rebus aliquanta pace sopitis, uenit ad Anselmum quidam monachus cenobii Sancti Albani, natione Hibernensis, nomine Samuel. Hic defuncto bone memorie Donato Dubline [b 1Kb] ciuitatis episcopo, a rege Hibernie, Murierdach [c 1Kb] nomine, necne a clero et populo in episcopatum ipsius ciuitatis  electus est, atque ad Anselmum iuxta morem antiquum sacrandus cum communi decreto directus. Quorum electioni et petitioni Anselmus annuens, hominem aliquandiu secum honorifice detentum, necne qualiter in domo Dei conuersari deberet diligenter instructum, sumpta ab eo de canonica subiectione sua ex antiquo more professione, promouit in episcopatus officium Wiptonie, octaua die subsequentis Pasche [d 1Kb] , ministrantibus sibi in hoc officio quatuor episcopis suffraganeis suis. Qui nouus pontifex tanti principis benedictione, ac litterarum prefato regi, clero quoque ac plebi Hibernie pro testimonio sue consecrationis scriptarum astipulatione roboratus, in patriam suam cum gaudio reuertitur, atque in sedem suam cum honore pro usu  suscipitur terre.

Eodem, hoc est tertio anno, pontificatus Anselmi, electus est Samson ad episcopatum Ecclesie Wigornensis, et Girardus cuius [e 1Kb] supra meminimus, ad regimen Ecclesie Herefordensis. Qui cum in summum promouendi sacerdotium ad Anselmum pro more uenissent, necdumque omnes inferiores ordines habuissent, ordinauit eos pro instanti necessitate, ad diaconatum et presbyteratum unum, et alium ad presbyteratum, in Sabbato ieiunii quarti mensis, in uilla Sancti Andree de Rouecestra [f 1Kb] que prope Lundoniam sita, Lambeta uocatur. In crastino autem sacrauit eos Lundonie in sede episcopali ad pontificatus honorem, ministrantibus sibi in hoc  quatuor de suffraganeis suis, Thoma uidelicet archiepiscopo Eboracensi, Mauritio episcopo Lundoniensi, Boberto Tydfordensi seu Norwicensi. et Gundulfo Roffensi.

Eo tempore Robertus comes Northmannie in expeditionem Ierosolymitanam proficisci disponens, fratri suo Willhelmo regi Anglie, Northmanniam spatio trium annorum pecunie gratis in dominium tradidit. Que pecunia per Angliam partim data, partim exacta, totum regnum in immensum uastauit. Nihil ecclesiarum ornamentis in hac parte indulsit dominandi cupiditas, nichil sacris altarium uasis, nichil reliquiarum capsis, nichil Euangeliorum libris auro uel argento paratis. Conuentus est et Anselmus per id temporis, et ut ipse quoque manum auxilii  sui in tam rationabili causa regi extenderet, a quibusdam suis est amicis admonitus. Intellexit ille et rationis esse et honestatis hoc facere, sed propriarum rerum tenuitate constrictus, unde expleret quod faciendum fore uidebat, non habebat. Usus igitur consilio magnorum uirorum Walchelmi uidelicet Wentani pontilicis, et Gundulphi Roffensis, necne aliorum, quorum in huiusce negotii consilio par credi iudicabatur, de thesauro ecclesie Cantuariensis partim in auro, partim in argento, ualens ducentas argenti marcas conniuente maiori parte conuentus accepit, quod prefato regi cum illis que de suis habere poterat pro instanti necessitate ut rebus consuleret pariter contulit. uerum in hoc facto nullum successoribus suis quod imitarentur  exemplum relinquere uolens, mox dominicam uillam suam, que Peccheham uocatur, spatio septem annorum eiusdem Ecclesie iuri concessit, quatenus ex redditibus ipsius uille, qui circiter triginta libre denariorum illis diebus erant, illatum Ecclesie damnum restitueretur. Et quidem eodem spatio ipsa Ecclesia eadem uilla potita est; et silua, et uille, et toti redditus eius in nouo opere, quod a maiori turre in Orientem tenditur, quodque ipse Pater Anselmus inchoasse dignoscitur, consumpta sunt. Hec ex geste rei ueritate proponimus, ut ora obloquentium qui usque hodie Anselmo depredate Ecclesie crimen intentant, si fieri potest, obturemus, optantes quatenus tanto uiro detrahere desinant,  ne quo se, quod sibi non prosit, peccati uulnere ledant. Ipso quoque tempore eamdem Ecclesiam res suas in maiori quam solebat libertate, sua sanctione deinceps possidere constituit, et alia quedam que antecessores eius in dominio suo tenebant, ipsi Ecclesie perpetuo iure possidenda concessit. His breui per excessum, sed, ut reor, non superflue dictis, ad quod cepimus reuertamur. Igitur pacto inter fratres, regem uidelicet Willhelmum et comitem Robertum, de prefato negotio facto, Willhelmus mare transiit, et traditam sibi a Roberto Northmanniam sue ditioni subegit.

Quo cum demoraretur, rex Hibernie, Murchertachus nomine, et Dofnaldus [a 1Kb] episcopus cum ceteris episcopis, et quique nobiles cum clero et populo  ipsius insule miserunt nuntios ac litteras ad Anselmum, innotescentes ei ciuitatem quamdam, Wataferdiam [b 1Kb] nomine, in una suarum prouinciarum esse; cui ob numerosam ciuium multitudinem expediret episcopum institui, simulque petentes ipse quatenus primatus quem super eos gerebat potestate, et qua fungebatur uicis apostolice auctoritate, sancte Christianitati ac necessarie plebium utilitati instituendo eis pontificem subueniret. Iam enim secula multa transierant, in quibus eadem ciuitas absque prouidentia et cura pontificali consistens, per diuersa tentationum pericula iactabatur. Elegerant autem idem ipsi in hoc officium quemdam sue gentis uirum, uocabulo Malchum, eumque sacrandum cum communi decreto  ad Anselmum transierunt. Decretum autem hoc est :

Anselmo, Dei gratia Anglorum archiepiscopo, clerus et populus oppidi Wataferdie, cum rege Merchertacho, et episcopo Dofnaldo, salutem in Domino.

Pater sancte, cecitas ignorantie nos diu detrimenta salutis nostre sustinere cegit, quod magis eligimus seruiliter Dominico iugo colla subtrahere quam liberaliter pastorali obedientie subesse. Nunc autem quantum proficiat pastorum causa agnouimus, cum aliarum rerum similitudines ad mentem reuocamus, quia sine regimine, nec exercitus bellum, nec nauis marinum audet attentare periculum. Nauicula ergo nostra, mundanis dedita fluctibus,  sine pastore contra callidum hostem qua ratione pugnabit? Propterea nos et rex noster Murchertachus, et episcopus Dofnaldus, et Dermeth dux noster frater regis, eligimus hunc presbyterum Malchum, Walkelini Wintonensis episcopi monachum nobis sufficientissime cognitum, natalibus et moribus nobilem, apostolica et ecclesiastica disciplina imbutum, fide catholica prudentem, moribus temperatum, uita castum, sobrium, humilem, affabilem, misericordem, litteratum, hospitalem, sue domui bene prepositum, non neophytum, habentem testimonium  bonum in gradibus singulis . Hunc nobis petimus a uestra paternitate ordinari pontificem, quatenus regulariter nobis preesse ualeat et prodesse, et nos sub eias regimine salubriter Domino militare possimus. Ut autem omnium nostrorum uota in hanc electionem conuenire noscatis, huic decreto canonico promptissima uoluntate singuli manibus propriis roborantes subscripsimus. Ego Murchertachus rex Hibernie subscripsi. Ego Dermeth dux, frater regis, subscripsi. Ego Dofnaldus episcopus SS. Ego Idunan episcopus Midie SS. Ego Samuel Dunnelmensis episcopus SS. Ego Ferdumnachus Laginiensium episcopus SS.

Subscripserunt his multo plures, quos nos breuitati studentes notare non necessarium duximus


Igitur Anselmus considerans et intelligens eos iusta et utilia petere, petitioni eorum libens annuit. Electum ergo pontificem diligenter in his que sacra iubet auctoritas examinatum, ac multorum cum uite sue testimonio, dignum episcopatu comprobatum, sumpta ab eo ex more de subiectionis sue obedientia professione, sacrauit eum Cantuarie quinto Kl. Ianuarii, assistentibus et cooperantibus sibi in hoc ministerio suo duobus episcopis suis, Radulfo scilicet Cicestrensi et Gundulpho Roffensi.

Post hos dies rex, Northmannia sibi ad uotum subacta atque disposita, Angliam redit, ac interposito parui temporis spatio, super Walenses, qui contra eum surrexerant, exercitum ducit, eosque  post modicum in deditionem suscipit, et pace undique potitus est. Sed quid? Cum iam multi sperarent quod hec pax seruitio Dei deberet militare, et attenti exspectarent aliquid magni pro emendatione Christianitatis, ex regis assensu, archiepiscopum promulgare, ecce spei huius et exspectationis turbatorias littteras rex, a Gualis reuersus, archiepiscopo destinat mandans in illis se pro militibus quos in expeditionem suam miserat nullas ei nisi malas gratias habere, eo quod nec conuenienter, sicut aiebat, instructi, nec ad bella fuerant pro negotii qualitate idonei. Precepitque ut paratus esset de his, iuxta iudicium curie sue, sibimet rectitudinem facere, quandocunque sibi placeret  inde eum appellare. Ad que Anselmus : Exspectauimus, inquit, pacem, et non est bonum; tempus curationis, et ecce turbatio. Licet enim iam olim sciuerit se, eodem rege superstite, in Anglia Christo non adeo fructificaturum, tamen quod rogatus de subuentione Christianitatis nonnunquam solebat respondere se propter hostes quos infestos circumquaque habebat eo intendere non ualere, iam tunc illum pace potitum cogitauerat super hac re conuenire, et saltem ad consensum alicuius boni fructus exsequendi quibus modis posset attrahendo delinire.  Sed ne cordis eius affectus perueniret ad effectum, orta est instinctu maligni, quam dixi, causa discidii, utique non ex rei ueritate producta, sed ad omnem pro Deo loquendi aditum Anselmo intercludendum malitiose composita. Quod ille dignoscens, et insuper cuncta regalis curie iudicia pendere ad nutum regis, nichilque in ipsis nisi solum uelle illius considerari certissime sciens, indecens estimauit pro uerbi calumnia placitantium more contendere, et ueritatis sue causam curiali iudicio quod nulla lex, nulla equitas, nulla ratio muniebat, examinandam introducere. Tacuit ergo nec quidquam nuntio respondit, reputans hoc genus mandati ad ea perturbationum genera pertinere que iam olim sepe sibi recordabatur illata, et ideo hoc solum ut  Deus talia sedaret supplici corde precabatur. Preterea uidens ecclesias et monasteria solito intus et extra suis rebus spoliari, omnem in eis religionem exterminari, quosque secularium tam maiores quam minores corrupte uite semitas tenere multas, mala ubique fieri, et ista de die in diem, cessante disciplina, multiplicari roborarique, uerebatur ne hec Dei iudicio sibi damno fierent, si quibus modis posset eis obuiare non intenderet. Sed obuiare sibi impossibile uidebat, quod totius regni principem aut ea facere, aut eis fauere perspicuum erat. uisum itaque sibi est auctoritatem et sententiam apostolice sedis super his oportere inquiri.

Cum igitur in Pentecoste [a 1Kb] , festiuitatis gratia regie curie se presentasset, et modo, inter prandendum,  modo alias, quemadmodum opportunitas se efferebat, statum animi regalis quis erga colendam equitatem esset studiose perquisisset, eumque qui olim fuerat omnimodo reperisset, nichil spei de futura ipsius emendatione in eo ultra remansit. Peractis igitur festiuioribus diebus, diuersorum negotiorum cause in medium duci ex more ceperunt. Querebatur etiam quo ingenio prelibata causa contra Anselmum sic ageretur, ut culpe addictus aut ingentem regi pecuniam penderet, aut ad implorandam misericordiam eius caput amplius non leuaturus, se totum impenderet. Interea Anselmus, accersitis ad se quos uolebat de principibus regis, mandauit per eos regi se summa necessitate constrictum uelle per  licentiam ipsius Romam ire. Ad quod ille stupefactus, Nequaquam, ait. Nec enim illum alicui tali peccato obnoxium credimus, ut necesse habeat inde singularem apostolici absolutionem petere, nec ita cuiuslibet consilii expertem ut non magis illum sciamus apostolico quam apostolicum sibi in dando consilio posse succurrere. Relata sunt Anselmo hec, et respondit : Potestas in manu sua est, dicit quod sibi placet. At si modo non uult concedere, concedet forsitan alia uice. Ego preces multiplicabo. His pro licentia dictis, statim omnis commentatio implacitandi Anselmum compressa omissa est, et nos immunes ab illa quercla curia discessimus.


Insequenti autem mense Augusto cum de statu regni acturus rex episcopos, abbates, et quosque regni proceres in unum precepti sui sanctione egisset, et, dispositis his que adunationis illorum cause fuerant, dum quisque in sua repedare sategisset, Anselmus, cepte petitionis sue non immemor, rogauit regem quatenus quesitam iam olim licentiam uel tunc repetitis precibus non negaret. Sed secundo negat, sicut primo negarat. Postea conuentu soluto, in mense Octobri Wintonie ad regem ex condicto uenimus. Instantius itaque tam per se quam per alios regem pontifex orat, quatenus bono animo sibi concedat quod se iam tertio postulare necessitas sua cogebat. Hinc ille tedio affectus, itaque permotus ait : Conturbat me, et intelligentem non concedendum  fore quod postulat, sua grauiter importunitate fatigat. Quapropter iubeo ut amplius ab huiusmodi precibus cesset, et qui me iam sepe uexauit, prout iudicabitur mihi emendet. Ad hec ille: Paratum me potius sciat ratione ostendere quod iusta peto, et quod ipse mihi in his non debeat iuste contradicere. Respondit : Rationes suas non admitto; sed si iuerit, pro certo nouerit quod totum archiepiscopatum in dominium meum redigam nec illum pro archiepiscopo ultra recipiam. Orta est igitur ex his quedam magna tempestas diuersis diuerse parti acclamantibus. Quamobrem quidam permoti suaserunt in crastinam rem differri, sperantes eam alio modo sedari. Assensum est utrinque  in istis, et diuisi hospitium inimus. Mane autem regressi cum in loco apto sedissemus, ecce quidam episcopi cum nonnullis principibus ad Anselmum uenientes sciscitati sunt quid secum ab heri de causa tractauerit. Dixit : Non ea re concessi causam de qua agitis hesterno induciari, quasi ignorauerim quid hodie inde responsurus fuerim, sed ne uiderer tantum meo sensui credere, ut nec una nocte ad sui discussionem dignarer aliorum consilio cedere. Nunc ergo sciatur quod in sententia, qua fui, sum, et ideo precor Dominum meum quatenus bona mente et alacri uultu, ut eum decet, mihi licentiam quam postulo det, indubitanter sciens quod causa mee salutis, et causa sancte Christianitatis, et uere causa sui honoris ac profectus, si credere uelit, ire dispo  no. Dixerunt : Si alia que dicas habes, profer. De licentia nempe superuacue loqueris. Non dabit. Si dare, ait, non uult, ego utique illam super me accipiam quod scriptum est : Obedire oportet Deo magis quam hominibus . Ad hec Walchelinus Wentanus episcopus aspiciens in eum dixit: Et quidem dominus meus rex et proceres sui credunt te esse huiusmodi moris ut non facile ab iis que certo inceperis mouearis. uerum in hoc scilicet ut, spreto tanti pontificatus honore simul et utilitate, Romam petas, non leue est credere quod stabilis maneas. At ille sciens animum uiri, uiuido uultu, intentis in eum oculis, respondit : uere. Quo  dicto, ad regem reuersi que audierant retulerunt. Rege igitur consilia sua protelante, et summo pontifice cum suis sedente, occurrit animo episcopos equius esse debere in suo quod erat Dei quam in consilio regis terreni. Mittens ergo precepit eos uenire ad se. Erant autem hi Walchelinus episcopus Wintoniensis, Robertus Lincoliensis, Osmundus Serberiensis, Ioannes Bathoniensis [a 1Kb] . Qui cum leuaque dextra illius iussi consedissent, ait illis : Fratres, ideo feci uos uenire ad me quod uestri officii est ea que Dei sunt pre ceteris tractare, disponere, seruare. Episcopi enim estis; prelati in Ecclesia Dei estis. Si ergo ita fideliter et districte uultis in mea parte considerare atque tueri rectitudinem, et iustitiam Dei sicut in parte alterius perpenditis atque  tuemini iura et usus mortalis hominis, hocque mihi promittitis, exponam uobis sicut fidelibus et filiis Dei quo tendat hec mei presentis consilii summa, et audiam sequarque consilium quod mihi inde uestra fida Deo industria dabit. Dixere : Loquemur, si placet adinuicem, et communem consensum referemus ad te. Surgentes itaque in partem sese tulerunt, et habitis inter se nonnullis uerbis miserunt Wentanum pontificem et episcopum Lincolinum ad regem percunctari de negotio uoluntatem ac iussum illius. Edocti ergo propter que missi erant, ad socios reuersi docuerunt eos que didicerant. Quid plura? Placuit eis in commune sequi uoluntatem hominis terreni, illicoque reuersi una ad Anselmum dixerunt ei : Domine Pater, scimus te uirum religiosum  esse ac sanctum, et in celis conuersationem tuam. Nos autem impediti consanguineis nostris, quos sustentamus, et multiplicibus seculi rebus, quas amamus, fatemur, ad sublimitatem uite tue surgere nequimus, nec huic mundo tecum illudere. Sed si uolueris ad nos usque descendere, et qua incedimus uia nobiscum pergere, nos tibi sicut nobis ipsis consulemus, et negotiis tuis quecunque fuerint, ubi opus fuerit, sicut nostris, opem feremus. Si uero te ad Deum solummodo quemadmodum cepisti tenere delegeris solus, quantum nostra interest in hoc ut hactenus fuisti et amodo eris, nos fidelitatem quam regi debemus non excedemus. At ille ait : Bene dixistis. Ite ergo ad dominum uestrum, ego  me tenebo ad Deum. Fecerunt ut dixerat, et remansit Anselmus quasi solus. Facta deinde aliquantula mora, et unoquoque nostrum qui admodum pauci cum eo remansimus ad imperium illius singulatim sedente et Deum pro digestione ipsius negotii interpellante, ueniunt predicti episcopi cum aliquibus baronibus regni, inferentes uiro hec : Mandat tibi rex quod sepe diuersis eum querelis exagitasti, exacerbasti, cruciasti. uerum cum tandem post placitum quod totius regni adunatione contra te apud Rochingeham habitum est, eum tibi sicut dominum  tuum reconciliari sapienter peteres, et adiutus meritis et precibus plurimorum pro te studiose interuenientium petitioni tue effectum obtineres, pollicitus es ipsi te usus ac leges suas usquequaque deinceps seruaturum, et eas sibi contra omnes homines fideliter defensurum. Quibus opem credulus factus, sperabat se de cetero quietum fore. Sed hanc pollicitationem, hanc fidem en tu patenter ipse egrederis, dum Romam non exspectata licentia eius te iturum minaris. Inauditum quippe in regno suo est, et usibus eius omnino contrarium quemlibet de suis principibus, et precipue te quid tale presumere. Ne igitur in huiuscemodi re ultra uel a te uel a quouis alio te forsan, cum in aliquo lesus fuerit, imitari uolente fatigetur, uult et iubet quatenus aut iureiurando  promittas quod nunquam amplius sedem sancti Petri uel eius uicarium pro quauis, que tibi queat ingeri, causa appelles, aut sub omni celeritate de terra sua recedas. Et si mauis interposito hoc sacramento remanere quam recedere, tunc te ad iudicium curie sue precepit sibi emendare quod de re in qua non eras certus te perseueraturum, ausus fuisti eum toties inquietare. Dixerunt, et ad regem protinus reuersi sunt. Tunc Anselmus cum suis pauca locutus surrexit, atque ad regem nobis eum prosequentibus ingressus, ad dextram illius ex more assedit. Deinde mandatis que a nuntiis acceperat in audientia eius singulatim recapitulatis, percunctatus est utrumnam a facie ipsius eo quo sibi dicta fuerant  modo uere processerint, et audita reuera processisse, illico quid inde sentiret tali subintulit uoce dicens : Quod dicis me tibi promisisse usus et consuetudines tuas seruaturum, et eas contra omnes homines tecum fideliter defensurum, fateor uerum esse. Cognoscerem, si eo illas pacto distinguendo proferres quo tunc temporis, quando promissio ipsa de qua agis facta est, eas fuisse distinctas indubitanter recordor. Scio quippe me spopondisse consuetudines tuas, ipsas uidelicet quas per rectitudinem et secundum Deum in regno tuo possides, me secundum Deum seruaturum, et eas per iustitiam contra omnes homines pro meo posse defensurum. In his uerbis cum rex et principes sui ceca mente obiicerent, ac iurisiurandi interiectione firmarent, nec Dei  nec rectitudinis in ipsa sponsione ullam mentionem factam fuisse, rupit uoces eorum Anselmus, et ait : Pape! si nec Dei nec rectitudinis mentio, ut dicitis, facta fuit, cuius tunc? Absit ab omni Christiano, absit, leges uel consuetudines tenere, aut tueri, que Deo et rectitudini contrarie esse noscuntur! Cum ad hec illi submurmurantes contra uirum capita mouerent, nec tamen quid certi uiua uoce proferrent, ad ea que ceperat subinferens Pater ait : Sed quid asseris consuetudinis tue non esse ut ego, causa salutis anime mee, causa regiminis Ecclesie Dei  quod suscepi, beatum Petrum requiram et eius uicarium? Pronuntio hanc consuetudinem Deo et rectitudini contraire, et idcirco ob omni seruo Dei spernendam profiteor ac refutandam. Quod si per ista que dico quisquam probaturum se dixerit me fidem quam tibi debeo non seruare, paratum me sicut et ubi debeo ad demonstrandum inueniet magis in hoc me tibi esse fidelem quam si secus agerem. At nunc ad hoc ostendendum non intendo. Scitur tamen quod omnis fides que cuiuis homini legaliter promittitur, ex fide Dei roboratur. Sic enim spondet homo homini. Per fidem quam debeo Deo, fidelis tibi ero. Cum ergo fides que fit homini per fidem Dei roboretur, liquet quod eadem fides, si quando contraria fidei Dei admittit, eneruetur. Sed disputatio rei huius  non est temporis huius. Itaque fides quam debeo, et seruitium eius cogunt me ad caput christianitatis papam accedere, et ab eo pernecessarium Ecclesie Dei et mihi consilium petere, nec uidetur quod aliquis Deum offendere timens hoc debeat prohibere. Nec enim, tu rex, equanimiter ferres, si quilibet de hominibus tuis potens ac diues ullum suorum fidelitati seruitioque tuo intendentem prepediret, ac prepeditum minis et terroribus ab exsequenda utilitate tua prohiberet, uerum debita in eum ultione uiolate quam tibi debebat fidei reatum punires. Tunc rex et comes de Mellento, Robertus nomine, interrumpentes uerba eius : O o, dixerunt, predicatio est quod dicit, predicatio est, non rei de qua agitur ulla que recipienda sit a prudentibus ratio.  Quibus cum quique procerum acclamarent, et os Patris suis uocibus oppilare laborarent, ipse inter ora perstrepentium, dimisso uultu, mitis sedebat, et clamores eorum quasi surda aure despiciebat. Fatigatis autem eis a proprio strepitu, sedatoque tumultu, Anselmus ad uerba sua remeat dicens : Ad ea que iubes ut, quo securus de me possis amodo esse, iurem tibi quod nunquam amplius pro qualibet causa beatum Petrum uel eius uicarium in Anglia appellem, dico huiusmodi iussionem tuam qui Christianus es omnimodis esse non debere. Hoc enim iurare, beatum Petrum est abiurare. Qui autem beatum Petrum abiurat, Christum qui eum super Ecclesiam suam principem fecit, indubitanter abiurat. Cum igitur propter te  Christum negauero,  fateor, peccatum, quod in requirenda licentia admisi, iudicio curie tue non segnis emendabo. His uerbis prefatus comes indignando subiungens, ait : Eia, eia, Petro et pape te presentabis, et nos quidem non transibit quod scimus : Cui Pater respondit : Deus quidem nouit quid uobis manebit, et mihi ad apostolorum suorum limina properanti, si sibi placet, auxiliari ualebit. Post hec surrexit, atque ad locum unde exieramus reuersos e uestigio nuntii regis subsecuti intulerunt uiro hec : Ecce ibis. uerumtamen scias dominum nostrum pati nolle te exeuntem quidquam de suis tecum ferre. At ille : Equitaturas habeo, uestes quoque et supellectilem, que fortassis dicet aliquis  esse de suo? Hec si non permittit et mecum habeam, nouerit quod potius pedes ac nudus abibe quam cepto desistam. In istis princeps, pudore suffusus, dictum suum non ita intellexisse se respondit : Nec enim dixi, ait, ut nudus aut pedes abiret. Attamen die qui erit undecimus ab isto, iubeo ut mare transiturus ad portum sit, et ibi nuntius meus ipsi obuius erit, qui dictabit ei quid ex permissu meo ille uel sui discedentes secum ferant. His tali modo digestis, statim uolebamus ad hospitium secedere. Sed Anselmus, doctus in patientia possidere animam suam, iucundo et hilari uultu ad regem reuertitur, dicens ei : Domine, ego uado. Quod si bono animo uestro fieri uobis placeret, utique et uos magis deceret, et omni bono homini acceptius  esset. At nunc rem in contrarium lapsam, licet moleste, quantum ad uos, quod tamen mea refert, equanimiter pro posse feram, nec ob hoc me ab amore anime uestre salutis, miserante Domino, auferam. Nunc igitur, ignorans quando uos iterum uisurus sim, Deo uos commendo, et sicut spiritualis Pater dilecto filio, sicut archiepiscopus Cantuariensis regi Anglie, uobis Dei et meam benedictionem antequam abeam, si eam non abiicitis, tribuere uolo. Tunc rex, Benedictionem, ait, tuam non abiicio. Mox ille surgens, leuata dextra signum sancte crucis super regem ad hoc caput humiliantem edidit, et abscessit, uiri alacritatem rege cum suis admirante. Anno ab Incarnatione Filii Dei millesimo nonagesimo septimo acta sunt hec, feria  quinta que fuit Idus Octobris.

uenit dehinc Cantuariam Anselmus, ubi sedes pontificalis, ubi totius regni caput est atque primatus. Postera die allocutis, et pro instanti negotio magnopere consolatis filiis suis, astante monachorum, clericorum, ac numerosa populorum multitudine, peram et baculum peregrinantium more coram altari suscepit, commendatisque omnibus Christo ingenti fletu et eiulatu prosecutus, egressus est. Ipso die ad portum Dofris iuimus, ibique clericum quemdam Willhelmum nomine a rege ex condicto, ut diximus, directum reperimus. Detenti autem ibi sumus quindecim diebus, uento nobis transitum prohibente. In qua mora idem Willhelmus  cum Patre intrans et exiens, et in mensa illius quotidie comedens, nichil de causa pro qua missus fuerat agere uolebat. Die uero quintodecimo cum nos naute urgerent naues petere, et nos transire auidi ad hoc fatigaremur, ecce uideres rem miserandam. Patrem patrie, primatem totius Britannie, Willhelmus ille quasi fugitiuum, uel alicuius immanis sceleris reum, in littore detinuit, ac ne mare transeat ex parte domini sui iubet, donec omnia que secum ferebat, sibi singulatim reuelet. Allate igitur ante illum bulgie, et mantice reserate sunt, et tota supellex illius spe pecunie reperiende subuersa et exquisita est, ingenti plebis multitudine circumstante, ac nefarium opus, pro sui nouitate, admirando spectante, et spectando exsecrante. Rebus  ergo euersis, sed nichil eorum quorum causa euerse sunt, in eis reperto, delusa sollicitudo perscrutantis est, et Anselmus cum suis abire permissus. Itaque nauem ingredimur, uentis uela panduntur, et post modicum orta aliquanta difficultate, sed ea respectu clementie Dei in breui sedata, prosperrime marinos fluctus euecti Witsantdis [a 1Kb] , pro uoto appulimus.

Rex autem Willhelmus ubi audiuit Anselmum transfretasse, confestim precepit cuncta que illius iuris fuerant in suum transcribi dominium, et irrita fieri omnia que per ipsum mutata uel statuta fuisse probari poterant ex quo primo uenerat in archiepiscopatum. Deseuit igitur quandoque per episcopatum tam seua tempestas, ut tribulationes, que  facte sunt in illo post mortem uenerande memorie Lanfranci ante introitum Patris Anselmi, paruipense sint comparatione tribulationum que facte sunt his diebus.

Nos igitur mane a Witsandis discedentes, et post dies ad sanctum Bertinum [b 1Kb] uenientes, magna plebis alacritate ac monachorum ueneratione suscepti, quinque inibi dies morati sumus. Interca rogatus Anselmus a canonicis sancti Audomari ecclesiam suam uisitare, ibique altare, quod in honorem sancti Laurentii martyris fecerant, dedicare, acquieuit ille precibus eorum, ministerioque decenter expleto pransus abbatiam repetiit, obiiciens clericis secum illum remorari petentibus Domini dictum, quod discipulos suos iubet de domo  in domum non transire.

Post hec nobis ceptum iter accelerantibus, fama uiri multo celerius precurrebat, et multiplici populos uoce replebat. Unde turbarum concursus, clericorum cetus, monachorum exercitus ei, quacunque ueniebat, occurrunt; isti gaudio et exsultatione concrepantes, illi uexillis et sonoris concentibus Deo pro illius aduentu coniubilantes. uerum sicut quidam ad uenerationem et ministerium eius omni studio parabantur, ita quidam e diuerso alio spiritu acti, eum capere, eum suis rebus spoliare moliebantur. Sed ubi adest diuina protectio, quid ualet humana molitio? Transita Francia, Burgundiam intrauimus. Percusse autem fuerant aures ducis illius [c 1Kb] terre, diuiti fama archiepiscopi Cantuariensis,  per terram suam transire uolentis. Unde succensus amore pecunie, quam copiosam illum ferre rumor disperserat, proponit animo eam ipsi auferre. Quadam igitur die cum in itinere essemus, et refrigerandi gratia a uia paulisper declinassemus,  ecce dux idem armata militum manu stipatus, in equis ocior aduolat, et clamore ualido quis uel ubi esset archiepiscopus interrogat. Quem cum sibi designatum mox equo sedentem toruo fuisset aspectu intuitus, subito pudore percussus, demisso uultu erubuit, et quid diceret non inuenit. Cui Pater : Domine, ait, dux, si placet osculabor te. Et ille : Osculari et seruire tibi, domine, paratus sum, ac de aduentu tuo in Deo gratiosus exsulto. Dato igitur osculo pacis dicit ad illum Pater : Causa religionis Christiane, uir uenerande, Angliam exiui, et, miserante Deo, Romam ire disposui. Nunc autem uidens te letor et gaudeo, tum quia cognitionem et amicitiam tuam, tum quia securitatem et pacem in terra tua me et meos deinceps  per te habere desidero. Respondit : Et quidem quod dicis multum amo et uolo, meque tuis orationibus benedictionique committo. Quibus dictis precepit cuidam qui de suis ibi potentior aderat quatenus uirum per terram suam conduceret, eique ubi opus haberet non secus quam sibi ipsi ministraret. Discedens itaque odium Dei omnipotentis omnibus imprecatus est, qui se ad insequendum hominem Dei concitauerant. Nec enim hominis sed uultus, ait, angeli Dei fulget in eo. Unde sciant omnes qui ei scienter infesti sunt, quod maledicti a Deo sunt. Nos, huic Deo pro sua misericordia debitas ex corde gratias agentes, itinere cepto perreximus.

uenimus uero Cluniacum tertio die ante Natiuitatem Domini, ibique a toto illius monasterii monachorum  agmine summa cum ueneratione Pater suscipitur, et cuncta loci ipsius gaudio letitiaque replentur. Quid deinde? Donec ibi fuit, ut paucis dicam, singulari pre omnibus id loci uenientibus reuerentia habitus est.

Mittit interea nuntium qui suum uenerabili Hugoni archiepiscopo Lugdunensi [d 1Kb] notificet aduentum. Erat quippe idem uir Anselmo iam ex multis precedentibus annis notus, et, sancte dilectionis illius igne succensus, magno uidendi eum desiderio fatigabatur. Quem etiam Anselmus in tantum diligebat, eiusque prudentiam atque consilii auctoritatem tanti pendebat, ut statuerit apud se summam negotii sui considerationi et dispositioni eius, necne  reuerendi Hugonis Cluniacensis abbatis [e 1Kb] ex integro commendare. Hic itaque pontifex, audito Anselmum suis finibus accessisse, oppido letatus est. Et dirigens ad eum quos familiariores ac digniores circa se habebat, quatenus Ecclesiam suam seque ipsum sine mora dignaretur inuisere, obnixe deprecatus  est. Mandauit insuper episcopo Matisconensi [a 1Kb] ut uiro decenti honore occurreret, et officiosissime deseruiret. Quod ipse diligenter exsecutus est. Ubi uero Lugdunum uenimus, qua ueneratione ab ipso summo pontifice et suis omnibus suscepti sumus, et enarrare difficile, et dictu fortassis est incredibile. Quo cum demoraremur, didicit Anselmus ex his que fama ferebat, non multum sue cause profuturum, si ipse in ulteriora procederet. Imbecillitas quoque sui corporis residue uie laborem perhorrebat, et insidie que ab indigenis illarum regionum ea tempestate commeantibus et maxime religiosi ordinis uiris struebantur, eum nonnichil retardabant. Itaque Lugduni resedit, cunctis ualde acceptus et honorabilis.

 Scriptam dehinc epistolam unam sedis apostolice presuli destinauit, in qua quid illi de his que acciderant suggesserit, quoque animi sui desiderium intenderit, tenor ipsius epistole quam subscribimus, designauit.

Domino et Patri cum amore reuerendo, et cum reuerentia amando, summo pontifici Urbano, frater Anselmus, seruus Ecclesie Cantuarie, debitam subiectionem et orationum deuotionem.

Nouimus, domine reuerende, et Pater diligende, quod Dominus noster iehsu Christus sublimauit sanctitatem uestram in Ecclesia sua ad consulendum et subueniendum his qui ad superne patrie requiem anhelantes, in huius seculi exsilio diuersis  fatigantur tribulationibus. Hac igitur spe et consideratione, ego humilis seruus uester in angustiis cordis mei ad sinum paterne et apostolice pietatis uestre, per exhibitionem presentie mee confugere disposui : sed hoc utique facere non possum sicut desidero. Cur autem non possim, per presentium latorem cognoscetis. Quoniam ergo per memetipsum presentiam uestram secundum desiderium meum audire nequeo, per litteras, ut possum, clementie uestre angustias meas insinuo, quatenus eius consolatione eedem angustie mitigentur, et anima mea desideratam tranquillitatem per affectum uestre compassionis se adipisci gratuletur. Tanta enim est cordis mei tribulatio, ut nec uerbis nec litteris sufficiam illam exprimere; sed oro Deum qui nouit  occulta ut eam uos intelligere faciat, et per uiscera misericordie sue uiscera uestra ad eius miserationem secundum desiderium et necessitatem meam commoueat. De hac tamen mea necessitate et meo desiderio aliqua aperio, per que uestram prudentiam posse intelligere quid mihi expediat non dubito. Notum est multis, mi Pater pie, qua uiolentia et quam inuitus, et quam contradicens captus sim et detentus ad episcopatum in Anglia, et quomodo obtenderim repugnantiam ad huiusmodi officium, nature, etatis, imbecillitatis et ignorantie mee, que omnino omnes seculi actiones fugiunt, et inconstabiliter  exsecrantur, ut nullatenus illas tolerare possim cum salute anime mee. In quo archiepiscopatu iam per quatuor annos manens nullum fructum feci, sed in immensis et exsecrabilibus tribulationibus anime mee inutiliter uixi, ut quotidie magis desiderem mori extra Angliam quam ibi uiuere. Nam si ita uitam presentem sicuti eram ibi finirem, plus uidebam anime mee damnationem quam salutem. uidebam enim multa mala in terra illa, que nec tolerare debebam, nec episcopali libertate corrigere poteram. Ipse quoque rex faciebat quedam que facienda non uidebantur de Ecclesiis, quas post obitum prelatorum aliter quam oporteret, tractabat. Me etiam et Ecclesiam Cantuariensem multis modis grauabat. Terras namque ipsius Ecclesie,  quas post mortem archiepiscopi Lanfranci, cum in manu sua archiepiscopatum teneret, militibus suis dederat, mihi sicut eas idem archiepiscopus tenuerat, non reddebat; sed insuper alias secundum libitum suum, me nolente, dabat. Seruitia grauia et antecessoribus meis inusitata ultra quam ferre possem aut pati deberem, a me exigebat. Legem autem Dei, et canonicas et apostolicas auctoritates uoluntariis consuetudinibus obrui uidebam. De his omnibus cum loquebar, nichil efficiebam, et non tam simplex rectitudo quam uoluntarie consuetudines obtendebantur. Sciens igitur quod si hec ita usque in finem tolerarem, in damnationem anime mee successoribus meis tam prauam  consuetudinem confirmarem, nec de his placitare [b 1Kb] poteram  petii a rege licentiam adeundi uestram paternitatem, quatenus illi et cordis mei angustias ostenderem, et deinde eius consilio et auxilio quod salubrius esset anime mee agerem. Qua de re iratus petiit ut de huius licentie petitione quasi de graui offensa illi satisfacerem, et securum illum facerem me deinceps nullo modo requisiturum pro aliqua necessitate apostolicum, nec saltem inde locuturum, aut si unquam hoc facturus eram, in presenti hoc facerem. Sic itaque mare transii causa ad uos ueniendi. Quod sicut dixi facere non possum. Quoniam autem impossibile est me huiusmodi uite concordare, aut animam meam in  tali episcopatu saluari, tum propter rerum quas dixi qualitates, tum propter meas multimodas et sensus, et morum, et nature et etatis imbecillitates. Hec est summa supplicationis mee propter quam ad uos ire uolebam, ut sicut Deum anime mee, et animam meam Deo desideratis, per paternam et apostolicam pietatem, que cor uestrum inhabitat, animam meam de uinculo tante seruitutis absoluatis, eique libertatem seruiendi Deo in tranquillitate reddatis; ne abundantiore tristitia sicut iam nimis passa est absorbeatur, et de dolore temporali ad eternum pertrahatur; deinde ut Ecclesie Anglorum  secundum prudentiam et auctoritatem apostolatus uestri consulatis. Omnipotens Dominus uestram sanctitatem nobis in sue gratie prosperitate diu seruet incolumem, et conterat Satanam et portas inferi sub pedibus uestris. Amen.

Inter hec Romam usque uulgatum est archiepiscopum Cantuarie primatem Britannie multo auri et argenti pondere onustum mare transiisse, Romam pergere. Accensi ergo nonnulli cupiditate non bona uiam obseruant, exploratores ponunt, laqueos parant, ut eum capiant. His tamen quam maxime homines Alemannici regis [a 1Kb] intendebant, ob dissensionem que fuerat illis diebus inter papam et ipsum. Supererat quoque ea tempestate Wibertus archiepiscopus Rauennas, qui de apostolatu quem  contra ius inuaserat pulsus, omni religiose persone Romam petenti per se suosque modis qualibus poterat struebat insidias. Unde quidam episcopi, monachi, et religiosi clerici ea seuiente persecutione capti, spoliati multisque contumeliis affecti, necati sunt. Spe igitur maxima manus iniqua sibi confisa est simili penarum genere sese Anselmum damnaturum. Sed ille, ut diximus, Lugduni remansit, reditum nuntiorum suorum ibi operiens. Cum uero malignantes illi moram ex aduentu eius extra spem paterentur, didicerunt a peregrinis eum ualida corporis infirmitate tentum, a Lugduno amplius non promouendum. Quod dictum peregrinorum non fuit ex toto ueritati contrarium. Infirmatus nempe fuerat, ut de sanitatis illius recuperatione  desperatio nos non parua teneret. Quo. illi audito, consternati sunt animo; et quod de Anselmi disturbatione spem habebant, perdiderunt. uerum languore magna ex parte sopito, et rumore qui populos de processu ipsius repleuerat circumquaque exstincto, ecce quos Romam miserat nuntii ueniunt, et quod omni excusatione sublata eum ad se papa properare precepit referunt. Quid moror? Nescius more apostolicis iussis obaudit, uie se periculis, mortem pro Deo non ueritus, tradit.

Discedentes igitur a Lugduno tertia feria que ante Dominicam diem Palmarum erat, uenimus in subsequenti Sabbato ad uillam quamdam que Aspera [b 1Kb] dicitur, in qua cum hospitati atque refecti  fuissemus, uisum Patri est decentius inter monachos qui in eadem uilla cohabitabant, quam inter uillanos, nocte illa nos conuersari, tum propter religionem monachici ordinis, tum propter officium imminentis noctis atque diei. De re itaque mandatum monachis est et alacres assenserunt. Eramus quippe tres monachi qui hoc querebamus, dominus uidelicet et Pater Anselmus, prefatus Balduinus, et ego qui hec scribo frater Eadmerus. Qui ita ibamus  quasi pares essemus, nullo Patrem nostrum coram aliis dominandi iure sequente. Cum igitur monachi illi nobiscum, sicut peregrinis, uespertina hora loquerentur, et unde uenissemus percunctarentur, respondimus de Francie partibus nos aduentasse et Romam usque, si Deus concederet, ire uelle. At illi : In nichil tenditis, inquiunt. Nam uiam istam quam aggredimini nullus in habitu religioso peragere potest quin capiatur multisque iniuriis afficiatur. Quod archiepiscopus Cantuariensis intelligens, sapienti consilio usus est. Proposuit namque idem uir se pro sua, ut fertur, causa nuper Romam iturum, et uenit usque Placentiam. uerum cum illic sequentis uie periculum didicisset, reuersus est; et nunc Lugduni moratur. Ad hec Balduinus ait :  Et ille bene quidem fecit, et nos quia seruitio Dei, et obedientia spiritualis Patris ire compellimur, quantum nobis licuerit ducente Domino progrediemur. Quando ultra non potuerimus, salua obedientia nostra reuertemur. Ducat nos, aiunt, benignus Deus. Celebrato igitur inter eos noctis officio atque diei, nos uie reddidimus.

Ex hinc cum Romam prospero itinere peruenissemus, et Anselmus a papa decentissime susceptus de sui aduentus causa requisitus fuisset, eo illam ordine retulit quo in epistola sua quam a Lugduno, ut diximus, ei dixerit, ipsam digessit. Audit ille que feruntur, et subuentionem pollicetur. Scribit litteras Willhelmo regi Anglie, in quibus ut res Anselmi liberas in regno suo faceret ac de suis  omnibus illum reuestiret monet, hortatur, imperat. Scribit quoque Anselmus sub eadem materia litteras, et eas una cum litteris pape ipsi regi destinat. Mansimus ergo Rome decem diebus in palatio Lateranensi, cum papa degentes.

Preerat eo tempore abbas quidam, Ioannes nomine, cenobio Saluatoris quod prope Telesinam [c 1Kb] urbem situm est. Qui Ioannes, Romanus genere, discendarum studio litterarum iam olim Franciam uenerat, ibique fama permotus Anselmi qui tunc Becci abbas erat, eum religionis proposito feruens adiit, eoque audito, Becci monachus factus est. Quod ubi post aliquot annos ad aures summi pontificis Urbani peruenit, Ioannem ipsum ad se accercitum  prefati cenobii abbatem fecit. Hic itaque agnito Patrem suum Anselmum Romam uenisse, missis nuntiis omni studio deprecatus est, quatenus ad se ueniret atque in sua quadam mansione cui salubris aura fauebat, ad euitandas Romane Urbis egritudines, instanti dignaretur estate conuersari. Quibus ille auditis, superne pietati ac fraterne sollicitudini gratias egit, summoque pontifici relatas preces innotuit. At ille : O, inquit, diuine miserationis  predestinatio! uere etenim premisit Deus Ioseph in Aegyptum ante Iacob Patrem suum. Quapropter, licet omnia que habeo, tuis utpote uiri propter iustitiam necne beati Petri fidelitatem exsulantis proposuerim necessitatibus seruitura, tamen quia urbis istius er multis et maxime peregrine regionis hominibus nimis est insalubris, laudo ut eas quo uocaris, ne quod superna dignatio tibi prouidit negligere uidearis. Acquiescit Anselmus dicto pontificis, et exspectaturus quid rex Anglie respondeat litteris pape ac suis, partes ad quas inuitabatur petiit. Occurritur ei cum letitia et honore in omni loco ad quem ingreditur, et certatim ad ministrandum illi quique parantur. Ubi uero loco ad quem ibat appropinquauit, adiuncta secum fratrum caterua  Ioannes obuiam uadit, et Patrem suum more boni filii magna cum reuerentia et exsultatione susceptum monasterio introducit. Exinde quoniam calor ibi cuncta torrebat, ducit eum in uillam suam, Sclauiam nomine, que, in montis altitudine sita, sano iugiter ere conuersantibus illic habilis exstat.

His ferme diebus Rogerus dux Apulie [a 1Kb] adunato grandi exercitu, Capuanam ciuitatem [b 1Kb] a sua ditione resilientem obsidebat. Et audita fama Anselmi, directis nuntiis, rogauit eum uenire ad se, cupiens illum uidere et alloqui, atque per eum his que saluti sue adminiculari poterant, informari. Iuit ergo Pater ad eum. Adhuc longe eramus, et ecce dux ipse copiosa militum multitudine septus Patri  occurrit, ac in oscula ruens, ei pro suo aduentu gratias egit. Plures exhinc dies in obsidione fecimus, remoti in tentoriis a frequentia et tumultu perstrepentis exercitus. Cum autem inter hec sedis apostolice pontifex Urbanus illo aduentaret, et ei ab Anselmo ac principibus totius exercitus obuiam itum esset, ingenti secularis glorie pompa prosecutus, ductus est in tentorium quod ei prope nos erat ceteris excellentius constitutum. Sicque donec ciuitas in deditionem transiit, obsidio illius dominum papam et Anselmum uicinos habuit, ita ut familia illorum magis uideretur una quam dua, nec facile quiuis declinaret ad papam qui non diuerteret ad Anselmum.

Sed quid faciam? Si dilectioni, si reuerentie, si  honori, qui Anselmo ab uniuersis inter quos habitabat eo tempore et ueniebat exhibebatur, scribendo singulatim immorari uoluero, non immerito indiscretionis argui potero. Tantum dico quod licet rex Anglie qui illum, ut predictum est, de regno suo pepulit, tam litteris quam largis muneribus omnes quos ratus erat ei posse detrimento existere conatus fuerit aduersus eum commouere, tamen nichil profecit quin potius ex his perspicaciter intellectum est, uirum simplicis iustitie uiam tenere,  et omnino contra equum fatigari. Nam cum littere que directe fuerant, nullam ipsi qua iure argui posset culpam referendo inueherent, nec latores earum a litteris ipsis peiora dicendo dissentirent, factum est ut et uiri iustitia firmius crederetur, et iniustitia hominis eum non equo iudicio fatigantis, magis ac magis publicata detestaretur. Quique igitur ex hoc illius ceperunt cause fauere, illius commodo, illius honori se suaque pro uoto certatim impendere. Dux ipse, ad quem ipsa mandata pre ceteris lata fuerunt, non consideratis eis Patrem multis precibus ad hoc flectere nisus est, quatenus secum dignaretur remanere, et optimas terrarum suarum tam in uillis quam in castellis seu ciuitatibus, iuxta electionem suam, dono accipere, easque  in usus suos suorumque, dum uiueret, proprio iure uindicare. Aliter igitur molimina regis in Anselmum processerunt ac ipse ratus fuerat. Obsidione dehinc soluta, Anselmus cum papa ad Auersanam [c 1Kb] ciuitatem uadit. Papa ciuitatem, Anselmus multa prece inuitatus abbatiam Sancti Laurentii, hospitandi gratia, petit. Igitur Anselmo ab ipsius cenobii fratribus perfecte caritatis obsequium exhibetur, et loquenti solito more que Dei sunt auditus studiose prebetur.

Considerans itaque Anselmus apud se, quantam mentis inquietudinem et perturbationem fuerit passus in Anglia, et quomodo nullus, exceptis aliquibus monachis, eum gratia fructificandi Deo, audire  uoluerit, quantaque mentis tranquillitate potitus, et quam fructuoso studio sit a cunctis auditus postquam exiuit de Anglia, omni desiderio feruebat curam Anglie cum pontificatu deserere, et eis perpetim abrenuntiare. Huic quoque desiderio non parum roboris impendebat, quod omnium dubietate sublata uidebat impossibile fore suos et Willhelmi regis mores in unum amplius concordare. Ad ea nempe que illum in Anglia positi facere solere cognoueramus, noua quedam quotidie ab his qui inde ueniebant publice referebantur, in quibus ita contra Dei iustitiam obfirmatus intelligebatur ut multi regionum illarum uiri simul ac mulieres aliam de eo estimationem haberent quam de Christiano Christianos lex Christiana docet habere. De quibus  pauca breui perstringere placuit, ne solummodo nudis uerbis que dicunt, dici putentur. Que tamen sicut illa accepimus simpliciter ponam, non astruens uera an secus exstiterint, an non. Ferebant igitur hi qui ueniebant quod eodem fere tempore, cum idem rex Rothomagi moraretur, uideri, qui in ciuitate ipsa degebant, ad eum conuenire, conquerentes nonnullos ex suis, spreto Iudaismo, Christianos tunc nouiter factos fuisse, atque rogantes ut sumpto pretio illos, reiecto Christianismo, ad  Iudaismum redire compelleret. Acquiescit ille, et suscepto pretio apostasie, iubet ex Iudeis ipsis adduci ad se. Quid plura? Plures ex illis minis et terroribus fractos, abnegato Christo, pristinum errorem suscipere fecit.

Erat preterea, illis diebus, adolescens quidam Iudeus, cui uno dierum per uiam forte eunti apparuit alter iuuenis uultu ac ueste decorus, qui interrogatus unde uel quis esset, dixit se, iam olim ex Iudeo Christianum effectum, Stephanum protomartyrem esse. Sed ea, inquit, causa nunc de celo ad terras descendi ut tu, abiecta superstitione Iudaica, Christianus efficiaris, et meo nomine, baptizatus in Christo, appelleris. Dixit, et ab oculis eius elapsus non comparuit. Adolescens autem timore  correptus, illico presbyterum adiit, quid uiderit, quidue audierit clara uoce innotuit, seque in Christum credere confessus, baptismi gratiam statim adeptus est. Quod factum cum pater eius agnouisset, acri cordis dolore afficitur. Et estuans quonam modo suis sacris filium posset restituere, didicit quemadmodum Willhelmus rex Anglorum nonnullos huiusmodi pecunie gratis nuper Iudaismo reddiderit. Iuit ergo ad illum, et qualiter perdidit filium suum querula uoce deprompsit. Orat sibi misereri, et unici more a se dilectum paternis rogat legibus imperiali sanctione restitui. Tacet ille ad rogata, nondum audiens quamobrem tali negotio sese deberet medium facere. Aduertit Iudeus mysterium cur  suis precibus non responderet, et e uestigio sexaginta marcas argenti se illi daturum, si iudaismo restitueret filium suum, pollicetur. Iubente igitur rege, iuuenis ipse in conspectum suum adducitur, et rex illum hac uoce alloquitur : Queritur pater tuus de te quod preter licentiam suam Christianus effectus es; hoc si ita est, precipio tibi quatenus uoluntati eius satisfaciens, omni ambage seclusa iudaismo te sine mora restituas. Cui iuuenis respondens : Domine rex, ait, ut puto, iocaris. At ille indignatus, Tecum, inquit, iocarer, stercoris fili? Recede potius, et preceptum meum uelocius imple, alioquin per uultum de Luca faciam tibi oculos erui. Tunc adolescens anime quior factus, uoce constanti ita respondit : Utique non faciam. uerum noueris  quia, si bonus Christianus esses, nunquam de ore tuo talia protulisses. Christiani etenim est eos qui a Christo per incredulitatem separati sunt ei coniungere; non autem eos qui illi per fidem iuncti sunt ab eo separare. Confusus princeps in istis, contumeliis affectum iuuenem cum dedecore iussit suis conspectibus eliminari. Qui expulsus patrem suum euentum  rei pro foribus prestolantem, inuenit. In quem animatus, Fili, ait, mortis, et pabulum externe perditionis, non sufficit tibi damnatio tua nisi et me tecum precipites in eam? Ego uero cui iam Christus patefactus est, absit ut te unquam pro patre agnoscam quia pater tuus diabolus est! Dum ista ita dicuntur, ad iussum regis introducitur ante eum Iudeus, et ait illi rex : Ecce feci quod rogasti, redde quod promisisti. At ille : Filius meus iam nunc et in Christi confessione constantior, et mihi est solito factus infestior, et dicis : Feci quod petisti, redde quod promisisti? Imo quod cepisti, primo perfice, et tunc demum de pollicitis age. Sic enim conuenit inter nos. Feci, dixit, quantum potui, uerum quamuis non profecerim, minime tamen feram  me sine fructu laborasse. Angustiatusque Iudeus ex his uix obtinuit, ut data medietate promisse pecunie, alia sibi medietas laxaretur.

Preter hec quoque, per id temporis ferebatur eum in tantam mentis elationem corruisse ut nequaquam patienter audire ualeret, si quiuis ullum negotium quod uel a se, uel ex suo precepto foret agendum, poneret sub conditione uoluntatis Dei fieri. Sed queque acta simul et agenda sue soli industrie ac fortitudini uolebat ascribi. Que mentis elatio ita excreuit in eo ut, quemadmodum dicebatur, crederet et publica uoce assereret nullum sanctorum cuiquam apud Deum posse prodesse, et ideo nec se uelle, nec aliquem sapientem debere beatum  Petrum, seu quemlibet alium quo se iuuaret interpellare. Hac fide in ipso proficiente, ad hoc quoque lapsus est ut Dei iudicio incredulus fieret, iniustitieque illud arguens, Deum aut facta hominum ignorare, aut equitatis ea lance nolle pensare astrueret. Exempli causa, quinquaginta circiter uiri, quibus adhuc illis diebus, ex antiqua Anglorum ingenuitate, diuitiarum quedam uestigia arridere uidebantur, capti sunt, et calumniati  quod ceruos regis ceperint [a 1Kb] , mactauerint, manducauerint. Negant illi; unde statim ad iudicium rapti iudicantur iniectam calumniam  examine igniti [b 1Kb] ferri a se propulsare debere. Statuto itaque die, prefixi pene iudicii pariter subacti sunt remota pietate et misericordia. Erat ergo miseriam uidere. uerum omnipotens  Deus, cui misericordiam et iudicium canit Dauidicus psalmus, innocentia eorum, seruatis misericorditer ab exustione manibus omnium, cunctis ostendit, et malitia hominum eos impie destruere cupientium quam iniusta fuerit, iusto iudicio declarauit. Igitur cum principi esset relatum condemnatos illos tertio iudicii die simul omnes inustis manibus  apparuisse, stomachatus taliter fertur respondisse : Quid est hoc? Deus est iustus iudex? Pereat, qui deinceps hoc crediderit. Quare per hoc et hoc meo [a 1Kb] iudicio amodo respondebitur. Non Dei quod pro uoto cuiusque hinc inde plicatur. Hec et huiusmodi plura his atrociora que a diuersis non ignobilis fame hominibus de Willhelmo illo tunc temporis nuntiabantur, magno, ut diximus, Anselmum accendebant pontificatui Anglie abrenuntiare, scientem uidelicet mores suos moribus ipsius nulla posse ratione amplius concordare.

Postulaturus igitur a summo pontifice ipsius uinculi quo se nimis astringi gemebat relaxationem, eum adiit, ei sui cordis anxietatem innotuit, misereri sibi poposcit, id est ut ab onere cure pastoralis,  quod importabile sibi quia infructuosum uidebat, se releuaret, obnixe rogauit. Audit papa quod ille postulat, et illico miratus exclamat : O episcopum ! O pastorem ! Nondum cedes, nondum uulnera perpessus es, et iam Dominici curam ouilis subterfugere queris? Christus in cura ouium suarum probat Petri amorem erga se, et Anselmus, Anselmus, inquam, ille sanctus, ille talis ac tantus uir, solummodo quiescere uolens, oues Christi et ante pugnam luporum morsibus dilaniandas non ueretur exponere? Ah ! quid dicam? Quo amore sperat Domino copulari qui hoc fugit quo ipse Dominus se teste probatur amari? Absint hec a te, absint a tua religione, dilectissime frater Anselme! Potiusne me in istis ulterius inquietes, scias quod non solum non concedo tibi  facere quod petis, imo ex parte Dei omnipotentis uice beatissimi Petri apostolorum principis tibi per sanctam obedientiam precipio quatenus curam Anglici regni tibi commendatam, quandiu retinere ut hactenus poteris, non abiicias. Quod si propter tyrannidem principis, qui nunc ibi dominatur, in terram illam redire non permitteris, iure tamen Christianitatis semper illius archiepiscopus esto, potestatem ligandi atque soluendi super eam, dum uixeris, obtineris et insignibus pontificalibus more summi pontificis utens ubicunque fueris. Ad hec ille : Obedientiam, Pater, non abiicio, sed si non displicet, quid animo geram paucis suggeram. Credat, si placet, excellentia uestra quoniam si cedes, si uulnera, si mors ipsa mihi pro tutela et defensione  ouium Christi intenderetur, spero, non aufugerem, si me conscientia mea non fallit. At tunc ut de rege ipso, qui me, sicut notum est, de regno suo expulit, taceam, ipsi quos oues, et episcopi quos adiutores habere debebam, et qui mihi obedientiam professi sunt, omnes in commune ad hoc me ducere conabantur, quatenus sub obtentu iustitie contra iustitiam facerem, id est obedientie beati Petri abrenuntiarem, ne fidem quam debebam regi terreno uiolarem. Quibus dum niterer persuadere me utrumque  horum, altero inuiolato, posse seruare , obiiciebat hoc apud se in usu non haberi, nec uelle de domino suo hanc iniuriam sustinere, ut aliquis in regno eius cuilibet intenderet, nisi ei uel per eum. Et ego, Pater, inter tales quid facerem? Respondit : Ratione duceris. Ego quoque ne de his atque aliis tibi non iure illatis uidear non curare, eaque gladio sancti Petri nolle uindicare, moneo quatenus concilio quod apud Barum ante corpus beati Nicolai, Kalendis Octob. celebrare constitui, presentiam tuam exhibeas, ut quod de ipso rege Anglico, suisque, ac sui similibus qui contra libertatem Ecclesie Dei se erexerunt, mediante equitatis censura, me facturum  disposui, auditu uisuque percipias. Dehinc ad habitaculum suum Sclauiam Anselmus reuertitur, quietem et paupertatem oblatis diuitiis anteponens.

Instante autem termino concilii, ad apostolicum reuersus est, et cum eo Barum usque profectus. In ipso uero concilio [b 1Kb] , dum plurima de fide catholica summus pontifex, facunda ratione rationabilique facundia disseruisset, mota est quedam questio ex parte Grecorum euangelica auctoritate probare uolentium Spiritum sanctum processionem non habere nisi tantum a Patre. Huic errori tum multis argumentis, tum plurimis rationibus papa contraire nisus, inter alia  quiddam de epistola sibi olim ab Anselmo de Incarnatione uerbi edita et directa,  exempli gratia, intulit, quod sue disputationi non parum claritatis ac firmitudinis attulit. uerum cum nonnulla obiicerentur, et reddite rationes, quemadmodum instabilibus mos est, disquisite enucleatius exponi peterentur, imperatum silentium primus ipse pontifex rupit alta uoce dicens : Pater et magister Anselme, Anglorum archiepiscope, ubi es? Sedebat enim idem Pater in ordine ceterorum inter primos concilii Patres, et ego ad pedes eius. Ubi ergo se requiri audiuit, surrexit continuo, et respondit : Domine Pater, quid precipis? Ecce me. At ille : Quid, queso, facis? Cur in aliorum silentio degis? ueni, ueni, obsecro; ascende usque ad nos et pugnans pro Matre tua et nostra, adiuua nos, cui suam integritatem uides Grecos istos conari  adimere, et nos in idipsum nefas, si facultas eis tribuitur, precipitare. Succurre igitur quasi uere pro hoc a Deo missus huc. uideres itaque circa solium pape quosque perstrepere, sedes mutare, locum sedendi uiro parare, et sic demum honorifice leuatum ad se prope papam collocare, concilio stupente ad hec, et percunctante quis esset aut unde. Tum compresso tumultu, omnibus in commune uiri sanctitatem atque industriam papa exposuit, et quia propter iustitiam multas persecutiones passus, atque  iniuria de sua sit terra expulsus, reuerenda uoce innotuit. Cum igitur ad imperium eius Anselmus presto esset mote questioni mox respondere, uisum nonnullis est melius fore in crastinum rem differri, quo liberioribus animis dicenda expeditius proponerentur. In crastimo itaque maturius conuentu disposito, Anselmus ex condicto debitum soluere postulatus est. Surrexit ergo et coram uniuersis in edito stans, sic de negotio, regente cor et linguam eius Spiritu sancto, tractauit, disseruit, absoluit, ut in ipso conuentu nemo existeret qui non inde sibi satisfactum consentiret. Sed quibus hoc argumentis, quibus rationibus, quibusue diuine Scripture auctoritatibus et exemplis egerit, scribere supersedemus, eo quod ipsemet Anselmus postmodum inde diligentius  atque subtilius tractans, egregium opus [a 1Kb] scripsit, idque per multa terrarum loca, ubi eiusdem erroris fama peruenit, ab amicis suis rogatus direxit. Ergo ubi finem dicendi fecit, intendens in eum summus pontifex, ait : Benedictum sit cor et sensus tuus, et os et sermo oris tui sit benedictus. Hinc in laude uiri demoratum est, et fides eius atque prudentia diuulgata ac magnificata, nec non eorum perfidia, si qui forent, qui ea que de proposita questione docuit suscipere et credere nollent, exprobrata ac perpetuo anathemate percussa atque prostrata.

Procedente deinceps ratione de rege Anglorum sermo conseritur, et sinistra quedam de ipso publice predicantur, Anselmo inter illa demisso uultu  sedente et loquentes nullo fauore prosequente. Tandem de uenditione et oppressione Ecclesiarum de quibus inter alia uituperabatur, necne de iniuriis Anselmo illatis apostolicus acriter questus est. Quem propterea, inquit, etiam regni sui fecit extorrem, quoniam a beati Petri fidelitate et obedientia nequiuit separare. Et adiecit : Ecce uita illius tyranni qualis ad apostolicam sedem sepe dilata est. Cui pro correctione sui plura multoties cohortatoria simul et castigatoria suasione uerba mandauimus, sed afflictio atque depulsio tanti uiri, quem coram uidetis, satis innuit quantum proficimus. Ad hec, fratres, quid sentitis? Quid decernitis? Dixerunt : Sententia plana est et iudicium euidens. Si enim  semel, si secundo, si tertio uocasti, et renuit audire, renuit disciplinam accipere, restat ut, gladio sancti Petri sub anathematis ictu percussus, quod meruit sentiat, donec a sua prauitate discedat. Respondit: Ita est. Audiens hec Anselmus illico surrexit, et flexis genibus coram papa prefatum regem iam tunc excommunicare parato, uix obtinuit ne in regem faceret quod communis omnium sententia promulgauit. Qui ergo bonitatem uiri solo prius fuerant  auditu edocti, nunc eum facto se experiri gauisi sunt, dum illum et pro malo bonum reddere, et pro persequente se non ficta uident prece intercedere. Admirabilis itaque uniuersis factus est.

Inter hec ego Patri per omnia presens aderam, paratus uidelicet ad seruitium eius. Et quia mihi ab infantia hic mos erat, semper noua que forte, sed maxime in ecclesiasticis, occurrebant diligenti intentione considerare, ac memorie commendare, dispositum concilium, loca et ordines personarum, modos et examinationes causarum curiosa fortasse magis quam sagaci mente et oculo, hinc inde utpote qui nunquam prius talia uideram, modesto intuitu consideraui. Ecce autem, cum illis intenderem, occurrit, quem antea bene noueram, archiepiscopus Beneuentanus [b 1Kb] ,  cappa pre omnibus qui conuentui ipsi intererant pretiosiori decoratus. Papa enim non cappa, sed casula et pallio desuper redimitus concilio presidebat. Ego igitur intuens cappam antistitis Beneuentani, et eam, ut dixi ceteris prestare perspiciens, recordatus sum uerborum que puer a senioribus Ecclesie nostre, Edwio scilicet magnifico uiro Blachemano, atque Farmanno aliisque nonnullis olim audieram. Solebant etenim iidem memorabiles uiri sepe narrare quod ipsis, adolescentie primordia agentibus, Imma [c 1Kb] regina, cuius in capite huius operis habita mentio est, inter multa bona que Ecclesie Christi Cantuariensi contulit, brachio beati apostoli Bartholomei, ipsam Ecclesiam, disponente  domino suo Cnudo rege Anglorum, sublimauerit. Que res qualiter acta fuerit, hoc modo  uno sensu, pari ordine referebant. Tempore, aiunt, quo ipsa domina, sicut regina, in regno Anglorum magna et prepotens habebatur, pontifex Ecclesie Beneuentane uenit in Angliam, quem, sicut ipse ferebat, immanis fames certis presagiis totam Apuliam afflictura illo deduxerat, cupiens aliquo modo, si non posset toti prouincie, saltem suis ciuibus tantum malum propulsare. Is iter ingressus brachium beati Bartholomei apostoli secum tulerat, spe sibi certa promittens se per illud multa lucraturum. Idem quippe brachium, ob huiusmodi necessitudinem contrahenda subsidia in ipsa  ecclesia Beneuenti a reliquo corpore seruabatur remotum. Episcopus itaque, transita Italia, uenit in Galliam, que sibi dabantur gratanter ubique bona suscipiens. Audita uero diuitis fama regni Anglorum, ratus est sibi eo progrediendum, ex aliorum euentibus sperans se illic amplius ceteris regionibus acquisiturum. Prefata quoque regina magni nominis et diuulgate fame habebatur; quam bonitas sua, et qua super Ecclesias respiciebat largitas ei pepererat.  Pontifex igitur, Angliam ueniens, ipsam reginam adiit, et illius allocutione potitus, quid detulerit, quam ob causam tam remotas orbis adierit partes insinuauit. At illa, hominis caritatiuo labore ad misericordiam flexa, de suis ei copiose largita est, et illum patriam remeare, nec non eis quibus imminens famis periculum formidabat, subuenire hortata est. Sed ipse intelligens non sufficere sibi ad suum negotium que habebat, eos quos magis familiares in curia ipsi domine esse acceperat percunctatus est utrum os quod attulerat, dato pretio, regine in ius proprium transferre cure esset. Quid multa? Inuestigatur de re animus domine, et inuenitur promptissimus esse, certam se tantummodo episcopus faceret ipsum os nominati apostoli reuera fuisse, et taliter  ut ipsamet testaretur sibi, sublata omni ambiguitate, satisfactum. Ad quod ille : Quo, inquit, modo? Super corpus, ait, Dominicum et super sanctorum reliquias quas ei proponam, iureiurando, reliquias de quibus agitur ueraciter esse de corpore beati apostoli Bartholomei, et id remota omni equiuocatione atque sophismate faciat. Hoc, inquit episcopus, secure me facturum polliceor. ueniens itaque Cantuariam cum brachio ipso, prout illi rex et regina dictauerant, decenter susceptus est. Astante igitur ipsa, monachorum quoque ac clericorum immenso agmine eam uallante, inter quos etiam supra memorati uiri a quibus hec accepimus se presentes fuisse testati sunt, numerosaque utriusque sexus et etatis multitudine ob hoc  conuolante et audiente, iurando super altare et corpus Christi necne sanctorum reliquias quas beatum Gregorium sancto Augustino, aliosque Romanos pontifices aliis archiepiscopis destinasse scitur, asseuerauit ipsum os de quo sermo habebatur beati Bartholomei apostoli proprium fuisse, nec ipsi assertioni sue aliquid omnino sophismatis aut equiuocationis inesse. Quo facto, memorabilis domina quamplures argenti libras antistiti contulit, et osse potita illud ecclesie Christi Cantuariensi solemni donatione ex parte regis Cnudi suaque concessit. Illis quippe diebus hic mos Anglis erat patrocinia sanctorum omnibus seculi rebus anteferre. Pontifex quippe sedis ipsius, Aegelnothus nomine, inter reliqua  que homini dedit, cappam illi ualde pretiosam aurifrigio ex omni parte ornatam dedit, que et illius Ecclesie decori, et Ecclesie Cantuariensis futuris temporibus tante rei existeret testimonio et probationi. Ego igitur cum, ut dixi, concilio presens antistitem Beneuentanum cappa reliquis prestante ornatum uiderem, et eam ex his que olim audieram optime nossem, non modice letatus, et cappam et uerba mihi puero exinde dicta Patri Anselmo ostendi. Mox celebrato concilio ubi Beneuentanum ipsum adii, et inter alia mutue dilectionis colloquia  cepi de eadem cappa loqui, et unde illam haberet quasi nescius interrogaui, summam rei exposuit, et eam ordine quo descripsi suam Ecclesiam ab Ecclesia Cantuariensi adeptam esse declarauit. Qua de re certior effectus, putaui aliquibus gratum hoc ipsum huic opusculo indere, licet propositum narrationis tramitem me hoc agento non nescirem excedere. Quo peracto, ad ceptum redeamus iter. Finito concilio a Baro discessimus, comitatum pape Romam usque non deserentes.

Interea reuertit nuntius quem a Roma ad regem Anglie destinatum supradiximus, referens ipsum regem susceptis quidem quoquo modo litteris pape litteras Anselmi nullo uoluisse pacto suscipere, imo cognito illum esse hominem eius iurasse per uultum  Dei quia, si festine terram suam non exiret, sine retractatione oculos ei erui faceret.

uerum post dies aliquot, ex quo Romam reuersi fuimus, uenit missus a rege Willhelmus, cuius in exitu Anglie mentionem fecimus, domino pape ad litteras quas pro Anselmo miserat responsurus. Dicebat ergo pontifici : Mandat tibi dominus meus rex sibi non parue admirationi esse quod uel in mentem tibi cadere potuit ut eum, pro restitutione rerum Anselmi, interpellares. Et subdidit : Si causam queris, hec est : Quando de terra sua discedere uoluit, aperte minatus est se illo discedente totum archiepiscopatum in dominium suum accepturum. Quoniam igitur nec his minis constrictus quin  exiret omittere notuit, iuste se putat fecisse quod fecit, et iniuria reprehendi. Ad hec papa : Accusat eum, inquit, aliunde? Respondit : Non pape! ait, quis unquam audiuit talia? Pro hoc solo primatem regni suis omnibus spoliauit, quia ne sanctam matrem Ecclesiam omnium Romanam uisitaret, omittere noluit? uere et sine omni ambiguitate dicere possumus a seculo tale quid non esse auditum. Et pro tali responso, mirabilis homo, huc te fatigasti? Redi, quantocius redi, et precipe illi ex parte beati Petri quatenus remota omni contradictione illum suis omnibus integre reuestiat, si excommunicari recusat. Itaque fac ut quid hinc uelit scire me faciat ante concilium, quod tertia hebdomada Pasche [a 1Kb] in hac urbe sum celebraturus, alioqui certissime noueris  se in eodem concilio damnationis sententia puniri quam promeruit. At ille : Priusquam abeam, tecum secretius agam. Mansit ergo ibi per dies plurimos idem Willhelmus, prudenter operam dando hos et illos sue cause fautores efficere, ac ut domini sui uoluntati satisfaceret, munera quibus ea cordi esse animaduertebat dispertiendo, et pollicendo parui habere. Deductus ergo a sententia Romanus pontifex est, ac pro uoto Willhelmi inducias usque ad festum sancti Michelis dedit regi. Acta sunt [b 1Kb] hec in ipsis solemniis Natiuitatis Christi.

 Quod uidentes, uane nos ibi consilium nichil auxilium operiri intelleximus, petitaque licentia Lugdunum remeare decreuimus. Quam licentiam cum nullatenus impetrare potuissemus, remansimus Rome usque ad prefinitum tempus concilii, continue circa papam degentes et quasi in commune uiuentes. Nec enim due, sed una uidebatur amborum curia esse. Unde et ipse papa frequenter ad Anselmum ueniebat, lete cum eo sese agendo, et curiam faciendo ei; dedit quoque illi hospitium in quo conuersabamur eo iure ut, si aliquando Romam rediret, contra omnes homines illud sibi uindicaret. Ipse in conuentu nobilium, in processionibus, in stationibus, semper et ubique a papa secundus erat, pre cunctis honoratus, cunctis acceptus, et ipse  cunctis simplici humilitate submissus.

Cum uero ad concilium uentum esset, et episcopis qui de Italia et Gallia uenerant suas sedes ex consuetudine uendicantibus, nemo existeret qui se uel audisse uel uidisse archiepiscopum Cantuariensem Romano concilio ante hec interfuisse diceret, uel scire quo tunc in loco sedere deberet, ex precepto pape in corona  sedes illi posita est [a 1Kb] , qui locus non obscuri honoris in tali conuentu solet haberi. Igitur dum in ipso concilio multa tractarentur, multa disponerentur, multa obseruari decernerentur, nec tamen ab omnibus partim propter conuentus immensitatem, partim propter intrantium et exeuntium a corpore B. Petri strepitum et concrepationem,  clare intelligerentur, precepit ipse pontificum summus Lucensi episcopo, Reingero [b 1Kb] nomine, quatenus in medio ceteris eminentior staret, ac sonora qua pollebat uoce que statuta erant cunctorum auribus expresse deponeret. Pater ipse presidentis imperio, uerum nonnullis ab eo capitulis in audientia omnium diserte expositis, subito admirantibus cunctis, uultu, uoce, ac gestu corporis in alium habitum demutatus est, unde suorum luminum acie in circumsedentes directa, uulnerate mentis dolorem ultra dissimulare non potuit. Rupta igitur decretorum serie, que exponenda susceperat, intulit, dicens : Sed uidelicet quid faciamus? Preceptis subditos oneramus, et iniquis tyrannorum seuitiis non obuiamus. Oppressiones namque quas ipsi sua  tyrannide Ecclesiis inferunt, et exspoliationes personarum que tuendis illis institute sunt quotidie ad  hunc sedem referuntur, consilia et auxilia, sicut a capite omnium, requiruntur. Sed quo terminentur effectu, heu totus mundus nouit et inde conqueritur! De cuius mundi remotissimis partibus unus ecce inter nos modesta taciturnitate quiescens mitis residet, cuius silentium clamor magnus est, cuius humilitas et patientia quo decliuior atque mansuetior, eo sublimior est ante Deum et in nos feruentior, iste unus, unus, inquam, iste, quam crudelissime afflictus quam iniustissime suis omnibus exspoliatus uenit huc iudicium et equitatem apostolice sedis de negotio suo efflagitans. Iam annus secundus est [c 1Kb] quo huc uenit, sed uel quid hucusque subuentionis inuenit? Si de quo dico non omnes agnoscitis, ipse est Anselmus archiepiscopus anglice regionis.  His dictis uirgam pastoralem, quam manu tenebat, tertio pauimento illisit, indignationem spiritus sui, compressis exploso murmure labiis et dentibus, palam cunctis ostendens. Ad hec papa ei innuens, ait : Frater Reingere, sufficit, sufficit. De hac re bonum consilium erit. At ille, producto in eum spiritu, inquit : Et equidem expedit. Nam aliter eum qui iusta iudicat, non transibit. Deinde ad perdicenda concilii decreta monitus, uerba resumpsit ac in fine dicendi, ne parui penderetur iniuria Anselmo illata, repetit, monuit, et sessum iuit. Hec omnia, cum Pater Anselmus audisset et tandem circa finem uerborum de se dicta intellexisset, oppido miratus est, sciens se nec homini de re locutum  fuisse, nec a se uel ullo suorum, ut talia diceret, processisse. Sedebat ergo uti solebat, silenter auscultans.

Inter ultima uero synodi, iam recisis que recidenda et statutis que uisa fuerunt constituenda, in aduersarios sancte Ecclesie excommunicationis sententiam cum toto concilio papa intorsit quia sententia omnes quoque laicos inuestituras Ecclesiarum dantes, et omnes easdem inuestituras de manibus illarum accipientes, necne omnes in officium sic dati honoris huiusmodi consecrantes, pari modo inuoluit. Eos nichilominus sub ipsius anathematis uinculo colligauit qui pro ecclesiasticis honoribus laicorum hominum homines fiunt dicens nimis exsecrabile uideri manus que in tantam eminentiam  excreuerint, ut, quod nulli Anglorum concessum est, Deum cuncta creantem suo ministerio  creent, et eumdem ipsum pro redemptione et salute totius mundi summi Dei Patris obtutibus offerant, in hanc ignominiam detrudi, ut ancille fiant earum manuum que die ac nocte obscenis contagiis inquinantur, rapinis ac iniuste sanguinum effusioni addicte commaculantur. His presentes fuimus, hec conspeximus, his ab uniuersis, fiat, fiat, acclamari audiuimus et in his consummatum concilium scimus.

Postera die, accepta licentia, Roma digredimur, nichil iudicii uel subuentionis, preterquam quod diximus, per Romanum presulem nacti. uia uero redeundi tunc temporis multis erat periculis obnoxia, sed protegente nos Domino, pericula cuncta euasimus, ac Lugdunum illesi peruenimus, ubi cum  summa ueneratione gaudioque suscepti, et a pontifice ciuitatis detenti, mansionem nostram illic firmauimus, amissa omni fiducia ulterius tempore Willhelmi regis Angliam remeandi. Habitus est ergo ibi Anselmus, non sicut hospes, aut peregrinus, sed sicut indigena, et uere loci dominus unde nusquam ipse ipsius urbis antistes, eo presente, suo uolebat loco presidere, sed presidente ubique Anselmo, inferioris et suffraganei loco simul et officio mira ductus humilitate fungebatur. Anselmus festiuitates, sacros ordines, ecclesiarum dedicationes celebrabat, et pontificalia queque officia administrabat.

Sed cum multi agnita beneuolentie eius amplitudine  ad eum concurrerent, et sacramentum impositionis manus episcopi ab illo sibi ac suis conferri deposcerent, ipse qui in episcopalium officiorum administrationibus semper nutum pontificis exspectabat leui affabilitate respondebat suum non esse tale quid in parochia alterius episcopi, eo inconsulto, presumere. In quo cum ratione agi intelligentes, mox ad suum episcopum nuntios dirigunt, et qua benignitate uir ad suas preces responderit innotescentes, orant illum rogari pro se. De re ergo a pontifice appellatus, imo per totam parochiam suam hoc et aliis pontificalibus officiis, in illius uoluntatis deliberatione positis, omnes admittere, neminem ab ipsius gratia sacramenti patiebatur immunem discedere. Fiebat itaque frequens populorum concursus,  et nonnunquam in hoc solo expendebatur dies totus, ita ut nos, qui ei ministrabamus, graui tedio sepe fatigaremur, ipso semper iucundo uultu et hilari existente. Creuit autem in eum mira quedam ex his et inaudita dilectio omnium, et bonitas eius diuulgabatur per circuitum.

Inter hec, per populos fama dispersit Urbanum sedis apostolice presulem presenti uite modum fecisse. Siquidem prius obiit quam que a rege Anglorum pro causis Anselmi exspectabat responsa  susciperet. Qui decessus uite, ubi eiusdem regis auribus insonuit, respondit : Et Dei odium habeat qui inde curat. Adiecitque : Ille uero qui modo papa [a 1Kb] est, cuiusmodi est? Cui cum in aliquibus Anselmo archiepiscopo similis diceretur, ait : Per uultum Dei, si talis est, non ualet. uerumtamen sit modo ipse per se, quia per hoc et hoc papatus suus non ascendit hac uice super me. Ego interim libertate potitus agam quod libet. Nec enim putabat apostolicum orbis posse in regno suo esse cuiuslibet iuris, nisi permissus a se. Qualiter ergo deinceps sese habuerit, ad alia festinanti scribere opportunum non est. Attamen libertate qua se potitum gloriatus est non diu frui permissus est. Prius enim quam annus transiit, insperata et subita morte percussus  eam perdidit. October namque audiuit eum gloriantem, secunda dies sequentis Augusti uidit eum exspirantem. Siquidem illa die mane pransus in siluam [b 1Kb] , uenatum iuit, ibique sagitta in corde percussus, impenitens et inconfessus e uestigio mortuus est, et omni homine mox derelictus  . Que sagitta utrum, sicut quidam aiunt, iacta ipsum percusserit, an, quod plures affirmant, illum pedibus offendentem superque ruentem occiderit, disquirere otiosum putamus, cum scire sufficiat eum iusto iudicio Dei prostratum atque necatum [c 1Kb] . Hic occurrit animo quid rex iste quondam, ut supra retulimus, Roffensi episcopo dixerit, uidelicet quod : Deus nunquam eum bonum habiturus esset pro malo  quod sibi inferret, et perpendo quid postmodum Deus erga illum egerit, donec uite presenti superfuit. Scitur enim quia ex quo illa uerba, depulso languore, quo notum est illum fuisse grauatum, protulit, tantum in deprimendo et subiugando inimicos, in acquirendo terras, in exercendo uoluptates suas prosperatus est, ut omnia sibi arridere putares. uentus insuper, et ipsum mare uidebantur ei obtemperare. uerum dico, non mentior, quia cum de Anglia in Northmanniam transire, uel inde cursum, prout ipsum uoluntas sua ferebat, redire uolebat, mox, illo adueniente, et mare appropinquante, omnis tempestas, que nonnunquam immane seuiebat, sedabatur, et transeunti mira tranquillitate famulabatur. Quid amplius? Ita fateor  in cunctis erat fortunatus, ac si uerbis eius hoc modo respondit Deus : Si te pro malo, ut dicis, nunquam bonum habebo, probabo an saltem pro bono possim te bonum habere, et ideo in omni quod tu bonum estimas uelle tuum adimplebo. Sed quid? In tantum ex successibus suis profecit ut, sicut hi qui factis eius die noctuque presentes exstiterunt attestantur, nunquam uel de lecto surgeret, uel in lecto se collocaret quin seipsum aut collocante aut surgente semper deterior esset.  Quapropter dum nec malo corrigi uoluit, nec bono ad bene agendum attrahi potuit, ne in perniciem bonorum diutino furore seuiret, compendiosa illum  et momentanea cede equus Arbiter huic uite subtraxit.



LIBER TERTIUS

Secundo itaque anno [a 1Kb] ex quo a Roma Lugdunum uenimus, qui erat nostri exsilii annus tertius, uenerunt ad Anselmum iam tertium diem in cenobio, quod Casa-Dei [b 1Kb] dicitur, agentem, duo monachi, unus Cantuariensis, et alter Beccensis, nuntiantes ei iam sepe memorati Willhelmi regis uite excessum. Quo ille uehementi stupore percussus, mox est in acerbissimum fletum concussus. Quod uidentes admirati  admodum sumus. At ille, singultu uerba eius interrumpente, asseruit, in ipsa ueritate quam seruum Dei transgredi non decet, quia si hoc efficere posset, multo magis eligeret seipsum corpore quam illum, sicut erat, mortuum esse.

obis post hec Lugdunum reuersis, ecce alius e fratribus Ecclesie Cantuariensis aduenit, litteras deferens, preces offerens, quibus obnixe ab Anglorum matre Ecclesia interpellatur, quatenus, exstincto tyranno, filios suos, rupta mora, reuisere consolarique dignetur. Audito igitur de re consilio memorati reuerendi Hugonis ipsius urbis episcopi, iter Angliam remeandi ingressus est, ipso pontifice, et toto populo terre super hoc dolente, et nisi rationi contrairet, modis omnibus, ne fieret, prohibere  uolente. Magno denique solatio se in discessu eius destitui uidebant. Prosecuti autem illum sunt de uilla in uillam per plures dies tam uiri quam mulieres, singuli certatim currentes et pro sua desolatione gemebundas uoces edentes. Necdum peruenimus Cluniacum, et nichilominus alter nuntius, ex parte noui regis Anglorum et procerum regni Patri occurrens, moras eius in ueniendo redarguit, totam terram in aduentu eius attonitam, et omnia negotia regni ad audientiam et dispositionem ipsius referens pendere dilata. Cuius uerba littere regis quas attulerat attestantes, et dicta plenius explanantes, preces et uota ipsius regis uirum festinato uenire magnopere postulantis, et seipsum regnumque suum eius consilio  ac moderamini se subiecturum pollicentis continebant. Hec et huiusmodi plura quam dicere uelim, nos ad patriam properare cegerunt.

Prosperrimo itaque cursu marina pericula transuecti nono Kalend. Octobris Dofris appulimus, et ingenti gaudio totam terram in aduentu Anselmi exsultantem reperimus. Quedam etenim quasi noue resurrectionis spes singulorum mentibus oriebatur, qua et ab oppressione calentis adhuc calamitatis se quisque liberandum, et in statum optate prosperitatis aditum sibi pollicebatur. Que spes inde maxime procedebat quod Henricus qui tunc nouiter fratri defuncto in regnum successerat, in ipso sue consecrationis die bonas et sanctas omni populo leges se seruaturum, et omnes oppressiones et iniquitates que sub fratre suo emerserant in omni sua dominatione, tam in Ecclesiis quam in secularibus  negotiis, prohibiturum et subuersurum spoponderat, et hec omnia iurisiurandi interiectione firmata, sub monimento litterarum sigilli sui testimonio roboratarum, per totum regnum diuulgatum iri preceperat. Presentia nichilominus communis omnium Patris iam ipsi spei non parum roboris apud hominum mentes adiiciebat, constantem illius probitatem agnoscentium, et sancta quedam ad reformandum Christiane religionis statum qui post obitum uenerande memorie Lanfranci archiepiscopi in multis deciderat, proxime ab eo prodire et statui arrectis sensibus exspectantium.

Sed cum post paucos sui reditus dies Serberiam ad regem uenisset, et ab eo gaudenter susceptus,  rationi illius [c 1Kb] qua se excusauit cur, in suscipienda regie dignitatis benedictione, illum cuius iuris eam esse sciebat non exspectauerit, acquieuisset, postulatus est pro consuetudine antecessorum suorum regi hominium facere, et archiepiscopatum de manu eius recipere. Quibus cum ille nequaquam se aut uelle aut posse assensum prebere responderet, interrogantibus quare, statim quid super his et quibusdam aliis in Romano consilio acceperit, manifesta relatione innotuit, itaque subinferens ait : Si dominus rex ista suscipere, et suscepta seruare uoluerit, bene inter nos et firma pax erit. Sin autem, non uideo remanere meum in Anglia utile fore uel honestum, presertim cum si episcopatus aut abbatias dederit, priuari me penitus tam a sui quam et  corum qui susceperint communione necesse sit. Nec enim ea de causa Angliam redii, ut si ipse Romano pontifici obedire nolit, in ea resideam. Unde quid uelit precor edicat, ut sciam quo me uertam. His rex auditis grauiter conturbatus est. Graue quippe sibi uisum est inuestituras Ecclesiarum et hominia prelatorum perdere, graue nichilominus Anselmum a regno, ipso nondum in regno plene confirmato, pati discedere. In uno siquidem uidebatur sibi quasi  dimidium regni perderet, in illo uerebatur ne fratrem suum Robertum qui tunc de Ierusalem Northmanniam redierat, Anselmus adiret, et eum in apostolice sedis subiectionem deductum, quod facillimum factu sciebat, regem Anglie faceret. De uerbis igitur altrinsecus motis inducie usque Pascha petite sunt, quatenus utrinque Romam mitterentur, qui decreta apostolica in pristinum regni usum mutarent, et interim Ecclesiis Anglie in quo erant statu manentibus, Anselmus redditis terris quas rex mortuus Ecclesie Cantuariensi abstulerat, suis omnibus reuestiretur, sicque fieret ut si a sententia flecti papa nequiret, totius negotii summa in eum quo tunc erant statum rediret. Hec Anselmus, quamuis friuola esse et in nichil utile tendere sciret atque  prediceret, tamen ne nouo regi seu principibus ullam contra se suspicionem de regni translatione aut aliunde incuteret, precibus illorum passus est uinci, et quod uolebant annuit, dimissaque curia in pace ad sua secessit.

Hinc paucis diebus interpositis, Mathildis filia Malcholmi nobilissimi regis Scotorum, et Margarete [a 1Kb] , que scitur exorta de semine regum Anglorum, nupsit prefato Henrico regi Anglorum. Ipsa quippe Margareta filia fuit Edwardi filii regis Edmundi, qui fuit filius regis Ethelredi filii gloriosissimi regis Eadgari, cuius mox in capite huius operis mentio facta est. Negotium itaque ipsius copule, licet propositi operis intentionem, ut quibusdam forte uidetur, haudquaquam respiciat, tamen quia  per Anselmum administratum est  breui autumo describendum qualiter actum sit. Hoc autem ea re nobis maxime in uoluntatem cecidit, quoniam Anselmum in hoc a rectitudine deuiasse nonnulla pars hominum, ut ipsi audiuimus, blasphemauit. Siquidem eadem Mathildis, inter sanctimoniales in monasterio ab infantia nutrita et adulta, credebatur a multis in seruitium Dei a parentibus oblata, eo quod publice uisa fuerat earum inter quas uiuebat more uelata. Que res, dum illa iam olim dimisso uelo a rege amaretur, [leg. cum] plurimum ora laxaret, et eos a cupitis amplexibus retardaret, ipsa Anselmum, cuius in hoc  nutum omnes exspectabant, adiit, consilium de negotio, et auxilium submissa prece quesiuit. Cui ille, famam que ferebatur iniiciens, affirmabat nulla se unquam ratione in hoc declinandum, ut suam Deo sponsam tollat, et eam terreno homini in matrimonium iungat. Refert illa, et penitus se  negat oblatam; negat etiam se uel semel aliquando sua uoluntate fuisse uelatam, et hec si credere aliter nolit, offert se iudicio totius Anglorum Ecclesie probaturam : Attamen, inquit, me uelum portasse non abnego. Nam cum adolescentula essem, et sub amice mee Christiane, quam tu bene nosti, uirga pauerem, illa seruandi corporis mei causa contra furentem et cuiusque pudori ea tempestate insidiantem Northmannorum libidinem, nigrum panniculum capiti meo superponere, et me illum abiicientem acris uerberibus et nimium obscenis uerborum conuiciis sepe cruciare simul et dehonestare solebat. Quem pannum in ipsius quidem presentia gemens ac tremebunda ferebam, sed mox ut me conspectui eius subtrahere poteram, arreptum in humum iacere,  pedibus proterere, et ita quo in odio feruebam, quamuis insipienter, consueueram deseuire. Isto, non alio modo, teste conscientia mea, uelata fui. Ac si me oblatam quisque dicet, et hoc quale sit ex eo colligi potest, quod, sicut plurimi qui adhuc supersunt nouerunt, pater meus cum me, quemadmodum dixi, uelatam forte uidisset, furore succensus, iniecta manu uelum arripuit, et dissipans illud, odium Dei imprecatus est ei qui mihi illud imposuit, contestans se comiti Alano me potius in uxorem, quam in conturbernium sanctimonialium predestinasse [b 1Kb] . Hec est unde calumnior ratio mea, quam, queso, perpendat prudentia tua, et agat pro me sicut nouit agendum paternitas tua. Quid plura? Differt Anselmus sententiam ferre, et causam  iudicio religiosarum personarum regni determinandam pronuntiat. Statuto itaque die ceunt ad nutum illius episcopi, abbates nobiles, quique, ac religiosi ordinis uiri in uilla Sancti Andree de Rouecestra, que Lambeta uocatur, quo et ipsum presentis negotii tunc tenor adduxerat. Causa igitur iuxta prescriptam seriem in medium deducta est. Prodeunt hinc inde idonei testes, uerba puelle pure ueritati subnixa protestantes. Accedunt istis archidiaconi duo, Willhelmus uidelicet Cantuariensis, et Humbaldus Serberiensis, quos Pater Anselmus Wiltuniam [c 1Kb] , ubi illa fuerat educata, pro eius rei certitudine rimanda direxerat, qui publica uoce testati sunt se et rem a sororibus  diligentissime perquisisse, et nichil quod relate rationi obsisteret ab eis capere potuisse. Monet ergo Anselmus et per Christianam obedientiam omnibus imperat ut nullum a ueritate fauor aut timor deflectat, sed sicut reuera cause Dei, quo iuste determinetur, unusquisque pro uiribus opem ferat, ne, quod  absit, aiens, talis iudicii sententia prodeat cuius exemplo in superuenturis temporibus, uel sua quilibet libertate non iure priuetur, uel Deus his que sui iuris esse debent iniuria defraudetur. Acclamant omnes ita faciendum, et se non aliter facturos spondent. Remoto itaque a conuentu solo patre, Ecclesia Anglie que conuenerat in unum de proferenda sententia tractat. Deinde illo in medium reuerenter adducto, expositum est quid de negotio communis omnium consensus inuenerit. Ratum aiunt perspecta re sibi uideri, et ad hoc comprobandum paratos se asserunt nulla sententia posse puellam pro causa sua iure constringi, quin libertate corporis sui quocunque modo legaliter uelit, ualeat uti. Quod licet, inquiunt, leui argumento probare possemus, eo tamen,  cum opus non sit, supersedemus, nostris argumentis firmiorum tenentes parem iudicii huius sententiam, a uenerande memorie predecessore uestro et Patre et magistro nostro Lanfranco simili de causa promulgatam. Nam quando ille magnus Willhelmus hanc terram primo deuicit, multi suorum sibi pro tanta uictoria applaudentes, omniaque suis uoluntatibus atque luxuriis obedire ac subdi debere autumantes, non solum in possessiones uictorum, sed et in ipsas matronas et uirgines, ubi eis facultas aspirabat, nefanda libidine ceperunt insanire. Quod nonnulle preuidentes, et suo pudori metuentes monasteria uirginum petiuere, acceptoque uelo sese inter ipsas a tanta infamia protexere. Que clades cum postmodum sedata, et pro temporis qualitate  pax rebus data fuisset, quesitum ab eodem Patre Lanfranco est quid de his, que tali refugio suam pudicitiam seruauerunt, ipse sentiret, essentne uidelicet constringende in monasterio uelum tenere quod acceperant, necne. At ipse questionem ipsam consilio generalis concilii taliter soluit, ut eis pro castitate quam se tam manifeste rei ostensione amare testate fuerant, debitam magis reuerentiam iudicaret exhibendam quam ullam seruande religionis continentiam, nisi propria illam uoluntate appeterent, uiolenter ingerendam. Et adiunxerunt : His interfuimus, hec approbari a sapientibus uiris audiuimus, et hec in presenti negotio ualere uolumus, ac roborari postulamus. Licet enim sciamus causam illarum  istius esse leuiorem, dum illa sponte, ista coacta pari de causa uelum portauerit, tamen, ne quis nos fauore cuiusuis duci existimet, non ultra progredi in iudicio uolumus, hoc solo contenti, ut quod ualuit in maiori ualeat in minori. Tunc Anselmus ad hec : Scitis quid monuerim, quid preceperim, quidque polliciti sitis. Cum igitur secundum quod uobis uisum est iustius, in commune iudicaueritis, sicut asseritis, ego iudicium uestrum non abiicio, sed eo securius illud  suscipio quo tanti Patris auctoritate suffultum audio. Illa dehinc in medium ducitur, gesta comi uultu audit et amplectitur, auditum sibi prestari paucis precatur. Loquens ergo obtulit se uel sacramento uel alia, quam magis eligerent, ecclesiastica lege, probaturam solide ueritati subnixam esse iam definitam rationem suam. Quod non propterea facturam fatetur, quasi sibi non creditum esse putet, sed ut maleuolis hominibus omnem deinceps blasphemandi occasionem amputet. Respondetur nichil horum opus esse, quoniam, si malus homo de malo thesauro cordis sui protulerit mala, dicto citius opprimetur ipsa ueritate, iam tantarum personarum astipulatione probata, et roborata. Allocutione posthec et benedictione Anselmi potita abiit, pauculis diebus  euolutis fit, ut dixi, regina et coniux. uerum, cum ipsa coniunctio iuxta ritum Ecclesie fieri firmarique deberet, Pater ipse totam regni nobilitatem populumque minorem, pro hoc ipso circumfluentem, necnon pro foribus ecclesie regem et illam circumuallantem, sublimius ceteris stans in commune edocuit, quo ordine causa uirginis, quam fama uulgarat, per episcopos et religiosas personas uentilata fuit et determinata. Quo facto, monendo, auctoritate Dei precepit, quatenus si quis aliter de negotio illo sentiret, ac sententia tulerat , nichil hesitans, salua pace omnium, coram proferret. Ad que, cunctis una clamantibus, rem iuste definitam, nec in ea quid  residere unde quis, nisi forte malitia ductus, iure aliquam posset mouere calumniam, legitime coniuncti sunt, honore quod decuit regem et reginam. En ordinem geste rei, teste conscientie mee ueritate; sicut eam presens audiui et uidi in nullam partem declinando descripsi, uerba puelle ita duntaxat in medio ponens, ut non asseram uera exstiterint necne. Si ergo quis in istis Anselmum contra equum aliquid egisse dicere ultra uoluerit, ipse uiderit. Nos uero, qui cor eius in hoc et in multis agnouimus, testimonium ei perhibemus, quia sicut ipse fateri solebat, nec scire nec posse illo tempore habuit, quomodo in hac remelius aut equius faceret quam fecit [a 8Kb] .


Eodem anno uenit in Angliam Guido archiepiscopus uiennensis, functurus, ut dicebat, legatione totius Britannie, ex precepto et auctoritate apostolice sedis. Quod, per Angliam auditum, in admirationem omnibus uenit : inauditum scilicet in Britannia cuncti scientes, quemlibet hominum super se uices apostolicas gerere nisi solum archiepiscopum Cantuarie. Quapropter sicut uenit ita reuersus est, a nemine pro legato susceptus, nec in aliquo legati  officio functus. Exinde, cum ad tempus induciarum Pascha [a 1Kb] uentum esset, et qui Romam missi fuerant nuntii nec dum redissent, usque ad aduentum illorum inducie dilate sunt.

In subsequenti autem solemnitate Pentecostes, aduentus comitis Roberti, fratris regis, in Angliam preuia fama totam regalem curiam commouit, et quorumdam animos, ut postmodum patuit, in diuersa  permouit. Rex igitur principes, et principes regem suspectum habentes : ille scilicet istos, ne a se instabili, ut fit, fide dissilirent, et isti illum formidando, ne undique pace potitus, in se legibus efferatis deseuiret, actum ex consulto est ut certitudo talis hinc inde fieret, que utrinque quod uerebatur excluderet. Sed ubi ad sponsionem fidei regis uentum est, tota regni nobilitas cum populi numerositate  Anselmum inter se et regem medium fecerunt, quatenus ei uice sui, manu in manum porrecta, promitteret, iustis et sanctis legibus se totum regnum quoad uiueret in cunctis administraturum. Hoc facto, sibi quisque quasi de securitate applaudebat. Postquam autem certitudo de aduentu fratris sui regi innotuit, mox ille, coacto exercitu totius terre, ipsi bello occurrendum impiger statuit. Exercitus uero grandis erat atque robustus, et circa regem fideliter cum suis in expeditione excubabat Pater Anselmus. At ubi Robertum ipsum cum sociis transfretasse insonuit, statim maiores regni, quasi sue sponsionis immemores, ad illum, relicto rege, semet transferre parabant. Quod sic esse Anselmus certo relatu agnoscens, doluit; eoque magis,  ne quid aduersi regi accideret, intendere cepit. Sed talis uir quid de talibus ageret, ignorabat : nullum enim de tali crimine publice poterat calumniari, dum nulli testes adessent : et crimen ipsum non audebat reticendo nutrire, ne periuri effecti regem seducerent. Rex ipse, non modo de regni amissione, sed et de uita sua suspectus, nulli credere, in nullo, excepto Anselmo, fidere ualebat : unde sepe ad illum uenire, principes quos magis a se labi timebat illi adducere; quatenus, audito uerbo illius, et ipse a formidine releuaretur, et illis metus si a fide quam sibi spoponderant aliquatenus caderent, incuteretur. Ipse igitur Anselmo iura totius Christianitatis in Anglia exercende se relicturum, atque decretis et iussionibus apostolice sedis se  perpetuo obediturum summopere promittebat. Quibus ita se habentibus Anselmus adunatis principibus cunctis, omnem circumfusi exercitus multitudinem simul et eos, silita [a 1Kb] omni calumnia, quam exsecrabiles Deo et omni bono homini forent, qui fidem quam principi suo debebant quoquo modo uiolarent, ita indissolubili uerborum ratione edocuit, ut cuncti, perspecto ipsum uia uirtutis incedere, illico spreta uita non sequius eligerent morte procumbere, quam uiolata fide sua regem seducere. Quapropter indubia licet assertione fateri, quoniam si post gratiam Dei fidelitas et industria non intercessisset Anselmi, Henricus rex ea tempestate perdidisset ius Anglici regni. Robertus igitur amissa fiducia quam in principum traditione habebat, et non leuem deputans  excommunicationem Anselmi, quam sibi ut inuasori  inuehi certo sciebat; paci acquieuit, et in fraternum amorem reuersus est, exercitusque in sua dimissus.

Itaque posthac, dum omnes intenti exspectarent aliquid tanto beneficio dignum in Anselmum a rege processurum, ecce ad curiam regis uenire mandatur, responsurus de negotio quo de inducie dilate fuerunt. Nuntii quippe iam Roma reuersi, litteras a Paschale papa, qui Urbano successerat, regi destinatas  attulerunt, que quid in se continuerint, textus earum subter annexus declarabit.

Paschalis episcopus, seruus seruorum Dei, dilecto filio Henrico regi Anglorum, salutem et apostolicam benedictionem. Legationis tue uerba, fili carissime, etc. uide in Paschali II.

Cum igitur ad curiam uenissemus, rex, usus consilio fratris sui et amicorum illius, qui acerbo contra Anselmum, pro regni amissione, odio erant inflammati, exegit ab eo ut aut homo suus fieret, et eos quibus episcopatus uel abbatias se daturum dicebat, pro more antecessorum suorum consecraret, aut terram suam sine retractatione et festinanter exiret. Cui ille respondit : Dixi quemadmodum Romano concilio interfuerim, quidque ibi a sede B. Petri acceperim.  Si ergo excommunicationi, cuius in hoc regno relator exstiti, memet alicuius rei causa subiicio, cui queso deinceps adherere potero, meo iudicio excommunicatus. Nuntii hec ipsa mutare directi, infecto negotio reuersi sunt. Horum igitur que cum salute et honestate mea nequeo transgredi, me transgressorem fieri, non uidetur sani consilii. Refert : Quid ad me? usus antecessorum meorum nolo perdere, nec in regno meo, qui meus non sit, quemquam sustinere. Dixit : Audio quo tendant ista que dicuntur : exercitatus in eiusmodi sum. Attamen interim non extra terram, ut ipse iubet, sed ad Ecclesiam meam ibo, et faciendo que me debere facere intelligam, quisnam mihi uel meis  aliquam uelit uiolentiam inferre, considerabo. Acta sunt in hunc modum de his multa, sed corum omnium hec exstitit summa. Episcopis regnique proceribus, ut sub alio rege solebant, uerba hinc inde ferentibus et in singulis regie uoluntati parere certantibus, imo ne Romani pontificis obedientie subderentur summopere insistentibus, reuersus est Anselmus ad sua, Deo in cunctis placere studens, et oppressionibus Ecclesiarum Anglie graui contritione cordis ingemiscens.

Non multum temporis fluxerat, et ecce cum Pater suarum securus iniuriarum, Ecclesie damnis nonnichil metueret, littere sibi amicabiles a rege transmisse deferuntur : in quibus primo salutationis alloquio, cum perfecte pacis oblatione soluto, rogatur uenire  ad regem, gesti negotii sententiam alio consilio moderari uolentem. Auditurus itaque, num forte Deus sua gratia cor eius tetigerit; quo mandatur, Wintoniam uadit, ubi episcopis terreque principibus sub uno coactis, communi assensu apud Anselmum actum est, quatenus sub aliis induciis, alii nuntii prioribus excellentiores ex utraque parte Romam mitterentur, Romano pontifici uiua uoce exposituri, illum aut a sententia necessario discessurum, aut, Anselmo cum suis extra Angliam pulso, totius regni subiectionem et commodum, quod inde singulis annis  habere solebat, perditurum. Ab archiepiscopo igitur missi sunt monachi duo, prefatus scilicet Balduinus Beccensis, et Alexander Cantuariensis; non quidem ut eorum instinctu Romanus pontifex rigorem iustitie causa Anselmi ullo modo exiret, sed partim ut curialibus minis testimonium, cui papa incunctanter crederet, ferrent; partim ut de negotio certam apostolice sedis sententiam Anselmo referrent. Ad ipsum uero negotium conficiendum directi a rege sunt tres episcopi, Hirardus uidelicet de Herefordensi, nuper factus archiepiscopus Eboracensis; Herbertus [a 1Kb] Theodfordensis, Robertus [b 1Kb] Cestrensis. Sed horum episcoporum duos sua quoque causa Romam agebat, Girardum scilicet adeptio pallii, et Heribertum intentio recuperandi ablatam  Ecclesie sue curam Christianitatis super abbatiam S. Edmundi [c 1Kb] . Ante paucos siquidem annos Balduinus ipsius cenobii abbas Romam adierat, et apud Alexandrum papam [d 1Kb] priuilegium ipsi abbatie acquisierat, per quod eam a subiectione omnium episcoporum, salua primatis obedientia, liberam effecerat. Quod factum Lanfrancus archiepiscopus moleste accipiens, ipsum priuilegium abbati abstulit, nec illud ei, nisi circa finem uite sue, multorum precibus motus reddere uoluit. Prefatus ergo episcopus episcopatum Theodfordensem seu Norwicensem, in cuius parochia eadem abbatia esse scitur, suo iure non iure priuatum esse egre ferens, ut diximus, Romam ire; et si forte posset, in antiquam dignitatatem Ecclesiam cui presidebat restituere, adminiculante  equitate, cogitabat. Hic itaque Herbertus, cum relictis sociis Burgundiam cum suis uenisset, et partes Lugdunensis prouincie impiger attigisset; comprehensus a quodam Guidone uiro prepotente ac fero est, et quod de Anglia episcopus esset, quodue pro damno domini sui Anselmi Cantuariorum archiepiscopi Romam iret, ab eodem calumniatus. Negat ille; nec ei creditur. Instat negando et deierando : sed nequidquam. Tandem, prolatis sanctorum reliquiis, super eas iurare cogitur et asseuerare, se nulla omnino ratione Rome scienter quid acturum, quod aut honori aut uoluntati Patris Anselmi uideri posset obnoxium. Post que, ut pace ac securitate uiri comitatus uie reddi mereretur, ferme  quadraginta, sicut fertur, marcas argenti non grata ei largitate reliquit, quas suo negotio super Ecclesiam S. Edmundi Rome adminiculaturas, Angliam egrediens, mage putauit.


Emensa dehinc longitudine uie, nuntii Romam una ueniunt; sui aduentus causam, pro eo quem preferebat tenore, apostolicis auribus suggerunt; tanti mali dirimendi consilium proni deposcunt. Audit ille que feruntur, et non inuenit uerba quibus exprimat quantum inde miretur. Cum tamen ab episcopis magnopere precaretur suis rebus precauere, ac definite predecessoris sui sententie rigorem, ut undique pax esset, temperare; asseruit se nec pro capitis sui redemptione hoc facturum, decreta, dicens indignando, et institutiones sanctorum Patrum, minis actus unius hominis, dissiparem? Finierat in istis. Super hec scriptas epistolas regi et Anselmo, cuique suam, destinauit : regi inter alia Ecclesiarum inuestituras iudicio sancti Spiritus  interdicens; et Anselmum, ut que agebat ageret et que loquebatur loqueretur, affectuose deprecans, firmata et apostolice sedis auctoritate roborata, in omnibus sui primatus dignitate. Que ut melius pateant, epistolas ipsas legentium oculis ecce prefigimus.

Paschalis episcopus, seruus seruorum Dei, carissimo filio Henrico regi Anglorum, salutem et apostolicam benedictionem. Regi regum Domino gratias agimus, etc., usque ad Ecclesiarum siquidem inuestituras nos, sancti Spiritus iudicio, regibus et principibus, imo laicis omnibus, interdicimus : nec enim decet ut a filio mater in seruitutem addicatur, ut sponsum quem non optauit accipiat.  Habet sponsum suum regem ac Dominum nostrum, qui te misericordia sua in potentia et probitate custodiat, et a terreno regno ad celeste perducat. Amen.

Paschalis episcopus, seruus seruorum Dei, uenerabili fratri et cepiscopo Anselmo, salutem et apostolicam benedictionem. Non ignoras diuine uoluntatis esse consilium, etc. uide in Paschali II, infra.

Scripsit quoque, per idem tempus epistolam unam episcopo et clericis Ecclesie [e 1Kb] Excestrensis, quam huic opusculo indere non omnino alienum putamus, quandoquidem illam futuris temporibus alicuius negotio forte profuturam speremus. Est autem hec. Paschalis episcopus, seruus seruorum Dei, uenerabili  fratri Osberno episcopo et clericis Excestrensis Ecclesie salutem et apostolicam benedictionem. Et Patrum sanxit auctoritas, etc. uide in Paschali II.


Reuersis episcopis, et aliis qui Romam, ut diximus, directi fuerant, lex adunatis Lundonie principibus regni, Anselmum per internuntios ex more conuenit, quatenus sibi aut consuetudines paternas ultra non negaret, aut regni sui cultor esse desineret. Respondit : Inspiciantur si placet littere que allate sunt, et salua honestate mea, salua sedis apostolice obedientia, quantum potero uoluntati eius morem gerere pretentabo. Si uult, ait, sue uideantur; mee, sciat, hac uice non uidebuntur. Refert, Cum igitur, inquiens, alia uice sibi eas ostendere placuerit, tunc et me ad eas quas modo habet, promptum habebit. Respondit : Nequaquam de litteris ago uel agam; sed an mee uoluntati, omni ambage dimissa, in cunctis concurrere  uelit, edicat ut audiam. Quod auditum multis magne admirationi fuit, dicentibus inter se quia si littere ueto ipsius concordarent, eas. etiam nolente Anselmo, ultroneus publicaret. Non ergo nobis eo tempore innotuerunt. Attamen quo tam sollicitius sunt celate, eo latius post aliquot dies sunt diuulgate. uerum lectis atque relectis coram omnibus, auditum prebere uolentibus, litteris Anselmo directis, subiunxerunt episcopi, qui Roma uenerant, se alia Rome ab apostolico uerbis accepisse, quam littere ipse uel etiam ille quas regi detulerant continerent in se. Requisitique contestati sunt in episcopali ueritate, papam ipsum regi uerbis puris mandasse per se, quoniam, quandiu in aliis uitam boni principis ageret, de Ecclesiarum inuestituris equanimiter  illum toleraret; nec eum ullo excommunicationis uinculo necteret, si religiosas personas per dationem uirge pastoralis eis inuestiret; cur autem hanc tanti doni dignitatem ei per charte inscriptionem noluerit delegare, eam ferebant causam esse, uidelicet, ne in aliorum notitiam principum prolata, ipsi eam sibi usurparent, Romani pontificis auctoritate contempta. Ad hec cum hi, qui ex parte Anselmi missi fuerant, uiua uoce testarentur, papam nil cuilibet uerbis mandasse, quod litteris aliquatenus aduersaretur; obiecerunt episcopi, se clam illis alia egisse, palam alia. Quod Baldwinus audiens, et infamem apostolice sedis inconstantiam, que notabatur, sustinere non ualens, eos, sicut erat spiritu feruens, et boni amans, nonnichil etiam in istiusmodi  dictis contra fidem et sacramenta, que se coram Rome fecerant apostolico, agere calumniatus est. Orta igitur dissensio non modica inter proceres est. Hi etenim astruere nitebantur, semoto uerborum incerto, scriptis sigillo pape signatis, uerbisque monachicis omnino credendum : illi econtra trium potius episcoporum assertionibus, quam ueruecum pellibus atramento denigratis, plumbique massula oneratis, fore credendum, abiecto monachellorum testimonio, qui ubi seculo se abrenuntiare professi sunt, omne, inquiunt, secularis negotii testimonium perdiderunt. Ast hoc, ait Baldwinus, negotium seculare non est. Aiunt : Et quidem te uirum prudentem et strenuum scimus, sed  ipse ordo expostulat ut archiepiscopum unum pontificesque duos maioris testimonii quam te esse iudicemus. ---Et de litterarum, inquit, testimonio quid? Responderunt : Testimonium monachorum contra episcopos non recipimus, et ouine pellis reciperemus? ue, ue, aiunt, ad ista quilibet religiosi, nonne et Euangelia pellibus ouinis inscribuntur? O hinc simultatis detecta confusio! Quid in his Anselmus ageret, quod se uerteret, aliquandiu dubitauit. Graue quippe iudicauit quomodocunque ostendere, fidem se litteris apostolicis non habere; et fomitem grauis scandali uidit esse, uerba tantarum personarum, in episcopali ueritate illa uera esse contestantium, aduersa fronte refellere. Textus autem litterarum hic est :


Paschalis episcopus, seruus seruorum Dei, uenerabili fratri Anselmo, Cantuariensi archiepiscopo, salutem et apostolicam benedictionem.

Aduersus, etc. uide in Paschali II ad an. 1118.

Rex itaque ex his que episcopi dicebant, in sua sententia animosior factus constanter insistere cepit, fauentibus simul et incitantibus eum episcopis regnique proceribus quatenus sine retractatione sibi Anselmus hominium faceret, et eos quibus se daturum protinus episcopatus dicebat, consecraturum sponderet, seruata in omnibus antecessorum consuetudine. Tunc ille : Si suorum, dixit, uerbis episcoporum littere concordarent, intellecta ratione forsan quod exigit facerem. Nunc autem, ne in ullo  decipiar, electius uidetur Romanum super his pontificem consulere quam in re tam ambigua sententiam precipitare. Ad que, qui Roma uenerant episcopi respondere : Que diximus dicimus, que testati sumus confirmamus, inque his omnibus apostolice sedis testimonium, si nobis non credis, appellamus. Super hec quoque tibi ex parte domini pape, qui hoc iussit, denuntiamus quatenus consilio nostro te nichil hesitans credas quia, dum uoles, nos paratos habebis reipsa probare his que dicimus nichil duplicitatis inesse. At ille : Aduersus ea que asseritis lites conserere nolo. uerum quia sentio ex illis que auditu secretius didici uoluntatem procerum in hoc unam factam esse, scilicet ut si rex inuestituras Ecclesiarum, sicut se facturum minatur, dederit,  licet id me nec approbante nec consentiente faciet, ego causa uestri nec danti nec accipienti meam quasi excommunicatis communionem subtraham, donec nuntiis quos pro negotii huius discussione Romam destinabo reuersis pro certo sciam quid agam, solus ab eis discrepare nolo. Hoc interim obseruato penes me, ut nulla penites ratione quemquam in officium sic suscepti honoris consecrem, aut cuiuis alii consecrare precipiam uel concedam. Soluta in istis controuersia est, et utrinque res sopita. Tunc rex tanquam cupite potestati donatus, exsultans et hilaris per dationem uirge pastoralis illico duos de clericis suis duobus episcopatibus inuestiuit, Rogerium uidelicet cancellarium [a 1Kb]  episcopatu Serberiensi, et alium Rogerium, larderarium [b 1Kb] suum, pontificatu Herefordensi.

Per idem tempus celebratum est generale concilium episcoporum et abbatum totius regni in ecclesia beati Petri apostolorum principis, que in occidentali parte Lundonie sita est. Cui concilio presedit Anselmus archiepiscopus Dorobernensis, considentibus secum archiepiscopo Eboracensi, Gerardo, Mauritio episcopo Lundoniensi, Willhelmo electo episcopo Wintoniensi, Roberto episcopo Lincolniensi, Samsone Wigornensi, Roberto Cestrensi, Ioanne Barthoniensi, Herberto Norwicensi, Radulpho Cicestrensi, Gondulpho Roffensi, Herueo Pangorensi, et duobus nouiter institutis, Rogerio scilicet Serberiensi et Rogerio Herefordensi. Osbernus autem  Exoniensis, infirmitate detentus [c 1Kb] , interesse non potuit. In hoc concilio multa ecclesiastice discipline necessaria seruari Anselmus instituit, que postmodum sedis apostolice pontifex sua auctoritate confirmauit. Cuius concilii seriem, sicut ab eodem Patre Anselmo descripta est, huic operi inserere non incongruum existimauimus. Scribit itaque sic:

Anno Dominice Incarnationis millesimo centesimo secundo, quarto autem presulatus Paschalis summi pontificis, tertio regni Henrici gloriosi regis Anglorum, ipso annuente, celebratum est concilium in ecclesia beati Petri, in occidentali parte iuxta Lundoniam sita, communi consensu episcoporum et abbatum et principum totius regni. In quo presedit Anselmus, archiepiscopus Dorobernensis et primas  totius Britannie, considentibus uenerabilibus uiris Gerardo Eboracensi archiepiscopo, Mauritio Lundoniensi episcopo, Willhelmo Wintonie electo episcopo, aliisque tam episcopis quam abbatibus. Huic conuentui adfuerunt, Anselmo archiepiscopo petente a rege, primates regni, quatenus quidquid eiusdem concilii auctoritate decerneretur, utriusque ordinis concordi cura et sollicitudine tutum seruaretur. Sic enim necesse erat, cum multis retro annis, synodali cultura cessante, uitiorum uepribus succrescentibus, Christiane religionis feruor in Anglia nimis refriguerat.

Primum itaque ex auctoritate sanctorum Patrum  Simoniace heresis subreptio in eodem concilio damnata est. In qua culpa inuenti depositi sunt Guido abbas de Perscore [d 1Kb] , et Wimundus de uauestoch, et Ealdwinus de Rameseia, et alii nondum sacrati, remoti ab abbatiis, scilicet Godricus de Burgo, Haimo de Cernel, Egelricus de Mideltune; absque simonia uero remoti sunt ab abbatiis pro sua quique causa, Ricardus de Heli, et Robertus de Sancto Edmundo, et qui erat apud Micelenei.

Statutum quoque est ne episcopi secularium placitorum officium suscipiant, et ut, non sicut laici, sed ut religiosas personas decet, ordinatas leges habeant, et ut semper et ubique honestas personas testes habeant sue conuersationis.

Ut etiam archidiaconatus non dentur ad firmam [e 1Kb] .


Ut archidiaconi sint diaconi.

Ut nullus archidiaconus, presbyter, diaconus, canonicus uxorem ducat, uel ductam retineat. Subdiaconus uero quilibet, qui canonicus non est, si post professionem castitatis uxorem duxerit, eadem regula constringatur.

[f 1Kb] Ut presbyter, quandiu illicitam conuersationem mulieris habuerit, non sit legalis, nec missam celebret, nec, si celebrauerit, eius missa audiatur.

Ut nullus ad subdiaconatum aut supra ordinetur sine professione castitatis.

Ut filii presbyterorum non sint heredes Ecclesiarum patrum suorum.

Ne quilibet clerici sint secularium prepositi, uel procuratores aut iudices sanguinis.


Ut presbyteri non eant ad potationes, nec ad pinnas [g 1Kb] bibant.

Ut uestes clericorum sint unius coloris, et calceamenta ordinata.

Ut monachi et clerici qui ordinem suum abiecerunt, aut redeant, aut excommunicentur.


Ut clerici patentes coronas habeant.
Ut decime nonnisi Ecclesiis dentur.
Ne ecclesie aut prebende emantur.
Ne noue capelle fiant sine consensu episcopi.
Ne ecclesia sacretur donec prouideantur necessaria et presbytero et ecclesie.


 Ne abbates faciant milites a 1Kb] , et ut in eadem domo cum monachis suis manducent et dormiant, nisi necessitate aliqua prohibente.

Ne monachi penitentiam cuiuis iniungant sine permissu abbatis sui, et quod abbates eis licentiam de hoc dare non possunt, nisi de iis quorum animarum curam gerunt.

Ne monachi compatres, uel monache commatres fiant.

Ne monachi teneant uillas ad firmam.

Ne monachi ecclesias nisi per episcopos accipiant, neque sibi datas exspolient suis redditibus, ut presbyteri ibi seruientes in iis que sibi et ecclesiis necessaria sunt penuriam patiantur.

Ut fides inter uirum et mulierem occulte et sine testibus de coniugio data, si ab alterutro negata  fuerit, irrita habeatur.

Ut criniti sic tondeantur ut pars aurium appareat, et oculi non tegantur.

Ne cognati usque ad septimam generationem ad coniugium non copulentur, uel copulati simul permaneant, et si quis huius incestus conscius fuerit, et non ostenderit, eiusdem criminis se participem esse cognoscat.

Ne corpora defunctorum extra parochiam suam sepelienda portentur.

Ut presbyter parochie perdat quod inde illi iuste debetur.

Ne quis temeraria nouitate corporibus mortuorum, aut fontibus, aut aliis rebus, quod contigisse cognouimus,  sine episcopali auctoritate reuerentiam sanctitatis exhibeat.

Ne quis illud nefarium negotium quo hactenus homines in Anglia solebant  uelut bruta animalia uenundari, deinceps ullatenus facere presumat.

Sodomiticum flagitium facientes, et eos in hoc uoluntarie iuuantes, in hoc eodem concilio graui anathemate damnati sunt, donec penitentia et confessione absolutionem mereantur. Qui uero hoc crimine publicatus fuerit, statutum est, siquidem fuerit persona religiosi ordinis, ut ad nullum amplius gradum promoueatur, et, si quem habet, ab illo deponatur. Si autem laicus, ut in toto regno Anglie, legali sue conditionis dignitate priuetur. Et ne huius criminis absolutionem iis qui se sub regula  uiuere non nouerunt, aliquis nisi episcopus facere presumat.

Statutum quoque est ut per totam Angliam in omnibus Dominicis diebus excommunicatio prefata renouetur.

Et hoc quidem Lundoniensis concilii textus est.  qui post non multos institutionis sue dies multos sui transgressores in omni hominum genere fecit. Sane quod ultimum de renouanda excommunicatione Dominicis diebus statutum fuit, ipsemet Anselmus rationabili dispensatione usus postponi concessit. Finito concilio, Anselmus Lundonia discessit.

Prefatus ergo Rogerius, qui, ut diximus, in episcopatum Herefordensem assumptus erat, e uestigio in ipsa ciuitate Lundonie graui infirmitate percussus ad extrema deductus est. Qui, cum se proximum morti sentiret, misso nuntio cum epistola rogauit Anselmum quatenus preciperet duobus episcopis suis, Lundoniensi uidelicet atque Roffensi, ut cum, antequam moreretur, sub celeritate episcopum consecrarent. Quod ipse audiens insipientiam hominis admiratus paululum subrisit, nichilque respondens ad  postulata, nuntium a se, sicut uenit, uacuum emisit. Et ille quidem mox Lundonie mortuus est, et cancellarius regine, Reinelmus nomine, loco illius pari inuestitura subrogatus.

Mittens ergo rex rogauit Anselmum, quatenus pro suo iure hos nouiter electos cum Willhelmo iamdudum Wentane ciuitatis episcopo electo consecraret. Respondit : Equidem Willhelmum libens consecrabo, sed quod de nuper inuestitis inter me et illum conuenit, non mutabo. At ille, nonnichil ab animi tranquillitate mutatus, unum sine aliis illum, se uiuente, non sacraturum, interposito sacramento, asseruit. Erat quippe idem Willhelmus in episcopatum Wentane, ut prelibauimus, ciuitatis, Anselmo necdum ab exsilio reuocato, electus, sed ipse nec  electioni consentire, nec baculum sibi a rege porrectum suscipere, nec rebus uel causis episcopalibus ullo uolebat pacto intendere. Reuocato autem Anselmo, clerus et populus ei insistere, ac ut electum suum sibi preficeret, magno ceperunt opere postulare. Differt ipse, nec subitum prebet assensum. Tandem tamen et eorum assiduitate, et ecclesiastice necessitatis consideratione promotus, conniuente rege, Willhelmum in Ecclesiam, exsultantibus cunctis et monachis ipsius Ecclesie festiue procedentibus, adduxit, ac Wentani pontificatus curam ei, sub presentia totius multitudinis dato baculo pastorali, delegauit. Hunc igitur ita electum uisum est pontificali benedictione non esse iure defraudandum. Sed  cum rex illum sine aliis sacrarii permittere nequaquam, nec Anselmus eos cum illo sacrare ullatenus acquiescere uellet, precepit rex ut Gerarous Eboracensis simul omnes sacraret. Quod ubi prefatus Reinelmus aduertit, retulit regi baculum et annulum quos se iniuria suscepisse dolebat, sciens quia maledictionem pro benedictione susciperet, si tali  ordine benedicendus se manibus Gerardi submitteret. Unde rex nimis iratus eum gratia sua curiaque priuauit. Gerardus itaque, sociatis sibi cunctis episcopis Anglie, residuos duos, id est Willhelmum atque Rogerium, spreta omni equitate, statuto die Lundonie uoluit consecrare, Anselmo in uilla que non longe est, Murtclac nomine, consistente et euentum rei prestolante. uerum episcopis ad examinationem sacrandorum pro more paratis atque dispositis, Willhelmus, amore compunctus iustitie, mox inhorruit, et suis omnibus spoliari quam tam infando ministerio sub tanti mysterii administratione collum inclinare delegit. Quapropter episcopi, sua confusione percussi, infecto negotio ab inuicem sunt illico diuisi. Ad hec totius multitudinis que rei exitum  spectare conuenerat, clamor insonuit, una uoce Willhelmum recti amatorem, et episcopos, non episcopos, sed iustitie precipitatores esse concrepantis. At illi, mentis sue rancorem ex uultus immutatione pandentes, regem adeunt, illate sibi contumelie querimoniam coram illo depromunt. Willhelmus in medium deducitur, patrati delicti reus accusatur, minis non leuibus hinc inde concutitur. Ille stat nec auelli potest a recto, et ideo suis omnibus exspoliatus eliminatur a regno. Querit Anselmus super istis a rege iudicium et iustitiam nequidquam. Iterum atque iterum preces et querelas, pro qualitate negotii suggerit, sed ille nec prece nec querimonia motus cepto desistere uoluit.


Subsequenti dehinc media quadragesima fere, rex Cantuariam uenit, quedam, ut ferebantur, regni negotia Dofris cum comite Flandrie tractaturus. Moratus autem triduo Cantuarie est, et quod de comitis agebatur aduentu nichil fuisse agnitum est. Agnitum uero est quare uenerit, et ipsius more occasio patuit. In illis quippe diebus per suos conuenit Anselmum quatenus sua iam diutina patientia delibutus paternarum consuetudinum amplius sibi nichil derogaret, ne irritatus cogeretur actu monstrare qualiter ea que contra se faciebat sibi sederent in mente. Nam, sicut per eos qui secretorum illius conscii erant nonnullis innotuit, disposuerat apud se illum aut aliquo graui corporis damno lesurum, aut certe inhoneste trans mare pulsurum, ac demum omnia  iuri Ecclesie competentia direpturum, si eum ad exsecutionem sue uoluntatis de nota querela non reperiret omnino paratum. Quibus agnitis, ita Pater Anselmus respondit : Nuntii quos pro uerbis que detulerunt episcopi Romam direxi, iam reuersi sunt, et ueritati attestantes, ut aiunt, litteras attulerunt. Ipse, queso, littere inspiciantur, si forte in illis aliquid quod me uoluntati sue condescendere sinat inueniatur. Nequaquam, ait, ambages huiusmodi ultra non feram, finalem cause uolo habere sententiam.  Quid mihi de meis cum papa? Que antecessores mei hoc in regno possederunt, mea sunt. Hec si quis auferre mihi uoluerit, quod inimicus meus sit, omnis qui me diligit certissime nouerit. Tunc presul ad ista : Nihil eorum que ipsius esse scio ipsi tollo, aut tollere uolo. uerumtamen nouerit quod nec pro redemptione capitis mei consentiam ei de iis que presens audiui in Romano concilio prohiberi, nisi ab eadem sede interdictorum absolutionis sententia prodeat, a qua constitutionis ipsorum uinculum prodiit. Multiplicata sunt ergo uerba istius discidii, tantumque grauata ut filii Ecclesie magno timerent ne Patrem suum protinus perderent. Ipsos principes, quorum consibiis rex innitebatur, consideratione futurorum malorum ingemiscentes lacrymis  maduisse conspeximus. Fiunt preces et orationes ab Ecclesia ad Christum, et pio gemitu interpellatur quatenus sue pietatis intuitu sedet instantia mala. Hec inter, uoce submissa rex antistiti mandat et multis precibus obsecrat quatenus ipse per se Romam ire, et quod alii nequiuerant sua sibi industria conetur acquirere, ne ipse perdendo suorum iura antecessorum eis uilior fiat. Sensit Pater quo hec uergerent, et respondit : Differantur hec, si placet, usque in Pascha, ut, audito episcoporum regnique primatum consilio qui modo non adsunt, respondeant huic. Terminata in istis ea uice causa est, et abinuicem sunt in pace diuisi.

[a 1Kb] Igitur in Pascha curiam uenit, regni ingenuitatem [b 1Kb] de negotio presens consuluit, communis consilii  uocem unam accepit, equum scilicet fore illum, tante rei gratia, uie laborem debere non subterfugere. Refert : Dum in commune uultis ut eam, ego corpore licet imbecillis, senioque confinis iter aggrediar, iturus quo consulitis, prout uires concesserit Deus, omnium finis. Attamen, si ad apostolicum peruenire potuero, noueritis quod ipse nichil quod uel Ecclesiarum libertati, uel mee possit obuiare honestati, meo faciet uel rogatu uel consilio. Dixerunt : Legatum suum dominus noster rex suas preces regnique negotia apostolicis auribus expositurum tecum diriget, et tu solummodo iis que uera dixerit attestare. Ait : Quod dixi dico, nec uera dicenti, Deo miserante, contradictor existam.

Finitis itaque paschalibus festis a curia discessit  Anselmus, iter Angliam exeundi quantocius acceleratus. uulnerauerat enim quodammodo mentem eius, quod rex nec per se nec per suos, ut dixi, audire uolebat quid littere Roma nuper allate continerent in se. Quod ideo illum facere quidam opinati sunt, quoniam materiam earumdem litterarum ei iam reuelatam per unum illorum quos Anselmus Romam direxerat sensim intellexerunt. Formidabat ergo Anselmus ne si uerbis episcoporum in litteris ipsis papa non concordaret, pro inuestituris Ecclesiarum  que facte fuerant, et etiam consecrationibus quorumdam abbatum, quos ea tempestate inuestitos Robertus Lincolinus episcopus et Ioannes Bathioniensis sacrauerant, sepe dicta excommunicationis sententia tales nonnullos inuoluerit, a quorum communione se nequaquam, sine graui scandalo, cohibere ualeret. Litteras etenim nondum inspexerat, precauens ne si forte, mutato consilio, rex eas inspiciendas requireret, sigilloque exclusas reperiret, aliquid haberet quod earum auctoritati obiicere non iniuria posset. Festinato igitur ratus est Anglia exeundum, ne illic, excommunicatis communicando, aliqua excommunicationis culpa inuolueretur. uenimus ergo Cantuariam, ubi non ultra quatuor dies demorati, accepta sacre benedictionis licentia a  monachis dilectissimis filiis suis, necne a ciuium circumfluentiumque populorum numerositate, ingenti pietatis affectu prosecuti ad portum maris properauimus. Itaque naues ingressi Witsandis appulimus. Acta sunt hec anno incarnati uerbi millesimo centesimo tertio, u Kalend. Maii. Regia igitur pace suisque omnibus inuestitus mare transiit, et libera uia per Bononiam iter Northmanniam ueniendi assumpsit, quorumque nobilium terre non uili obsequio fretus.

Cum autem Becci fuisset  litteras ibi prenominatas sigillo absoluit. Quid itaque in eis inuenerit, textus earum quem  subscribimus declarabit.

Paschalis episcopus, seruus seruorum Dei, Anselmo Cantuariensi uenerabili fratri et cepiscopo, salutem et benedictionem.

Suauissimas dilectionis tue suscepimus litteras, etc. uide in Paschali II.

Cum autem de Becco Carnotum in festiuitate Pentecostes, utpote propositum iter inde acturus, Anselmus uenisset, accepit ab Iuone [a 1Kb] ciuitatis episcopo, et a multis non spernendi consilii uiris, satius fore ceptum iter in aliud tempus differendum, quam Italicis ardoribus ea se tempestate cum suis tradere cruciandum. Nimis etenim feruore estatis ita ubique, sed maxime, ut ferebatur, in Italia, tunc temporis  queque torrebat, ut incolis uix tolerabilis, peregrinis uero grauis et importabilis. Quod Pater intelligens, consilio credulus Beccum reuertitur. Resedit ergo illic usque ad medium mensis Augusti, monachorum edificationi indefessus inuigilans. Deinde posthac, in iter Carnotum reuersus est. Quid agam? Si potentum occursus, si honores, si obsequia ei delata et ultra quam recipere uellet, oblata singulatim describere manum imponerem, nimirum aliis occupatos tedio nimie prolixitatis afficerem. Quapropter paucis accipiatur dictum, eum, uallante ubique diuino presidio, summa pace ac prosperitate  iter peregisse, atque incolumem cum suis omnibus Romam peruenisse.

Itaque, ueniente illo, Guillelmus quidam a rege directus Angiorum, aliquantis diebus preuenerat Romanos in causam quam agitandam sciebat, sua sollicitudine pro uoto traducturus regis. Qui Willhelmus simili modo contra eumdem uirum ab alio rege missus Romam uenerat, et quemadmodum rei geste series supra designat, iis que tunc ecclesiastica gerebantur pro uiribus opem impenderat. Ubi ergo aduentus Anselmi summe sedis antistiti nuntiatus, illico mandans illum deprecatus est quatenus diem illum atque sequentem a fatigatione sui apud Sanctum Petrum quietos duceret ac demum se ipsius presentie Lateranis exhiberet. Ille paterne pietatis  mandatum gratiose suspiciens paret, quodque sibi a papa Urbano, ceu supra meminimus, in palatio Lateranensi datum fuerat, die tertia hospitium subit; dein pape presentatus honorifice suscipitur, ac pro eius aduentu ipse, et que confluxerat Romana curia uehementer se letari fatetur. Die post hoc constituto, causa propter quam illo potissimum uenerat, in medium duci iubetur. Adest et Willhelmus legationi qua fungebatur toto studio curam impendens, hoc est ut regi Henrico omnes patris et fratris sui consuetudines et usus apostolice sedis auctoritate firmaret. Exponi etiam statum regni, regiamque in Romanos munificentiam, unde ampliori quadam et digniori pre ceteris sublimitate ex apostolica largitione reges Anglorum probat antiquitus usos, eaque  re non solum molestum et indecens fore huic suorum antecessorum iura perdere, uerum etiam, sicut se certo cognouisse ferebat, magno Romanis hoc ipsum damno futurum si contingeret, et dum forte locum recuperandi inuenturi non essent, ab eis sero lugendum. Quid plura? Ducti sunt iis atque aliis necne perducti in causam regis Romanorum nonnulli, admittende rationis esse conclamantes que ferebantur, neque uota tanti uiri ulla consideratione postponenda. Inter ista silet Anselmus operiens in omnibus examen summi pontificis. Nec enim uerba sua dare uolebat, ut mortis homo Ecclesie Dei ostium fieret, ne postposito Christo qui se ostium ouium esse pronuntiat, et per quem si quis intrat saluatur,  et ingreditur atque egreditur et pascua inuenit , ouile intrare uolentes aliunde ascenderent, ac si non ouium pastores, sed fures fierent atque latrones . Ipse nichilominus pontificum pastor cum ad cuncta sileret, et quid quisque diceret, prudenti consideratione examinaret, estimans Willhelmus iamiam illum pro fauore Romanorum in se nichil eorum que querebat sibi negaturum erupit et ait : Quidquid hinc indeue dicatur, uolo norint quicunque assistunt dominum meum regem Anglorum nec pro amissione regni sui passurum se perdere inuestituras Ecclesiarum.  Tunc uir apostolicus paucis hec uerba locutus est : Si quemadmodum dicis, rex tuus nec pro regni amissione patietur Ecclesiarum donationes amittere, scias ecce, coram Deo dico, quia nec pro redemptione sui capitis eas illi aliquando Paschalis papa impune permittet habere. Quo auditum oppido conturbauit Willhelmum. Romanis autem dicto pontificis acclamantibus optatum in commune est quatenus ista existimatio procul ab omnibus filiis Ecclesie fieret, apostolicam uidelicet sedem nunquam facturam ostium ouilis Dei laicum quemlibet. Quapropter aliud, aiunt, regi respondeatur quod et illum ac bene agendum paulatim demulceat, et aliorum offensam principum exinde Roma non incurrat. Itaque Romanorum consilio papa nonnullos paternos usus, interdictis omnino Ecclesiarum inuestituris,  regi concessit, eumque ab excommunicatione, quam antecessorem suum fecisse superius diximus, immunem ad tempus constituit, eis duntaxat qui a manu ipsius inuestituras susceperant uel deinceps susciperent, usque ad dignam tanti reatus satisfactionem, pro seruanda ecclesiastici disciplina rigoris, sub excommunicationis catena retentis. Regia igitur causa que agebatur, tali modo Rome acta determinata est. Satisfactionem sane inuestitorum censure ac dispositioni Anselmi papa delegauit.

Post hec Anselmus, actis cum pontifice suis et aliorum de Christiane religionis obseruantia multiplicibus causis, que post principale negotium sui itineris non uilipendende cause fuerunt, reditum  suum apostolica petiit benedictione tueri. Cui papa : Benedictio, quam desideras, ita te comitetur ubique sicut ipsemet optas. Et ne a liminibus pastorum Ecclesie uidearis immunis abscedere, en uice illorum tibi scripta, sue auctoritatis sigillo roborata, manu nostra porrigimus, et ea que continent sub illorum testimonio tibi et successoribus tuis in perpetuum confirmamus. Datis ergo litteris, osculatus Patrem, et nos qui cum eo eramus, Deo nos commendauit ac sic in pace dimisit. Litterarum autem series hec est.

Paschalis episcopus, seruus seruorum Dei, uenerabili fratri Anselmo, Cantuariensi episcopo, salutem et apostolicam benedictionem.

Fraternitatis tue postulationibus, etc. uide in  Paschali II.

Nobis itaque Roma discedentibus, Willhelmus remansit, asserens sese uoto constrinxisse beatum Nicolaum adire, re autem uera Rome moraturus, et si posset, Anselmo absente, quod eo presente nequiuerat, antistitem a data sententia traducturus. Quod quia nequaquam facere potuit, persuasorias litteras regi deferendas, ne nichil uideretur egisse,  a papa obtenuit, sicque Romanos fines remeandi uia mutauit. Quem nos, ductu gloriose Mathildis [a 1Kb] comitisse per Alpes [b 1Kb] euntes, cum apud Placentiam reperissemus, tam uelocem hominis cursum a beato Nicolao admirati admodum sumus. Epistole quam regi detulit textus hic est :

Paschalis episcopus, seruus seruorum Dei, illustri et glorioso regi Auglorum, Henrico, salutem et apostolicam benedictionem.

In litteris quas nuper ad nos, etc. uide in Paschali.

Ac nos, una cum Willhelmo Placentinos fines deserentes, protecti gratia Dei, sani et incolumes Lugdunum usque peruenimus, acturi illic festum quod instabat Dominice Natiuitatis. Sed cum Willhelmus festinaret, nec nobiscum Lugdunum diuertire uellet,  separando se a Patris comitatu, dixit ei : Putabam Rome causam nostram alio euentu processuram, et idcirco distuli ea que rex dominus meus tibi dicenda mandauit hucusque propalare. Nunc autem quia, citato gressu, ad eum redire dispono, que mandat ulterius abscondere nolo. Dicit quia si sic ad eum redieris, ut talem te illi per omnia facias quales antecessoribus suis antecessores tui se fecisse noscuntur, tunc libenti animo tuum in Angliam reditum uolet et amplectetur. Cui Pater : Ne amplius dices?---Prudenti loquor, ait. Hac de re nichil amplius dicto. At ille : Scio quid dicas atque intelligo. Diuisi ergo sunt in istis ab inuicem, et Anselmus summo cum honore et gaudio a uenerabili Hugone Lugdunensi archiepiscopo et toto clero susceptus,  in maiorem ecclesiam ductus est, ibique ut Pater et dominus loci ab omnibus habitus. Directis interea nuntiis ac litteris ad regem Anglie, gesti negotii summam innotuit, et quid a Willhelmo ex parte illius acceperit, inter alia non celauit. Que littere sunt he :

Suo reuerendo domino, Henrico regi Anglorum, Anselmus Cantuariensis archiepiscopus, fidele seruitium cum orationibus.

Quamuis per Willhelmum de uarelwast cognoscatis quid Rome fecerimus, tamen quod ad me pertinet breuiter ostendam. Romam ueni, causam pro qua ueneram, domino pape exposui. Respondit se nequaquam uelle dissentire a statutis antecessorum suorum, et insuper precepit mihi ut nullam  haberem communionem cum illis qui de manu tua inuestituras acceperunt Ecclesiarum post huius prohibitionis notitiam, nisi penitentiam agerent, et sine spe recuperationis quod acceperant desererent, neque cum episcopis, qui tales consecrarunt, nisi ad apostolice sedis iudicium se presentarent. Horum omnium testis esse potest predictus Willhelmus, si uult. Qui Willhelmus, quando ab inuicem discessimus,  ex uestra parte commemorans amorem et benignitatem quam semper erga me habuistis, submonuit me sicut archiepiscopum uestrum ut talem me facerem quatenus sic intrarem in Angliam, ut sic esse possem uobiscum sicut fuit antecessor meus cum patre uestro, et uos me eodem honore et libertate tractaretis qua pater uester antecessorem meum tractauit. In quibus uerbis intellexi quia nisi me talem facerem, reditum meum in Angliam non uelletis. De amore quidem et benignitate gratias ago. Ut autem ita sim uobiscum sicut antecessor meus fuit cum patre uestro, facere non possum, quia nec uobis homagium facere, nec accipientibus de manu uestra inuestituras Ecclesiarum propter predictam prohibitionem me audiente factam audeo communicare.  Unde precor ut mihi uestram, si placet, mandetis  uoluntatem, utrum sic, quemadmodum dixi, possim in pace uestra et officii mei potestate redire in Angliam. Paratus enim sum et uobis et populo, diuina mihi dispositione commisso, officii mei seruitium pro uir bus et scientia mea, seruata regulari obedientia, fideliter exhibere. Quod si uobis non placuerit, puto quia, si quod animarum detrimentum inde contigerit, mea culpa non erit. Omnipotens Deus sic regnet in corde uestro ut uos per omnia regnetis in gratia eius.

His ita gestis, ipse, paucis de suis secum retentis, Lugduni resedit in summa pace et quiete propriam predicti pontificis domum inhabitando, nuntios suos exspectans, et ne ad horam quidem ab iis que Dei  sunt uerbo se uel actu elongans.



LIBER QUARTUS.

Igitur ubi Willhelmus Angliam peruenit, et gesti negotii seriem Henrico regi exposuit, rex illico omnes redditus archiepiscopatus Cantuariensis in suos usus redigi precepit. Cura tamen ipsorum reddituum colligendorum duobus hominibus archiepiscopi ab ipso rege delegata est, ea uidelicet ut abs  re credere non est consideratione, ea pietate, ut tanto diligentius aliis hominibus et rebus ipsius domini sui studium impenderent ne uexarentur, ne opprimerentur, ne diriperentur, quanto maiori fide ac sacramento eos illi astrictos fuisse cognoscebatur. uerum siue obtemperatum tam considerate pietati et pie considerationi sit ab illis, siue non sit, dum non multum mea intersit, uane scribendi operam insumerem. ueniet namque Dominus tenebrarum abscondita illuminaturus, et singulorum meritis equa lance sua premia retributurus. Ego, ducente Deo, cepto narrandi calle progrediar.

Euoluto igitur post hec aliquanto tempore, uenit ad nos unus ex monachis Cantuariensibus, nomine Euerardus, deferens Anselmo litteras regis, in quibus  idem rex plane testabatur se eorum que Willhelmus dixerat discedens ab Anselmo, ut prefati sumus, auctorem esse, hoc est, ut Anselmus Angliam non repedaret, nisi omnes patris ac fratris sui consuetudines se illi seruaturum primo promitteret. Quod dum Anselmus facere noluit, suis spoliatus Lugduni remansit, degens circa sepe nominatum uenerabilem Hugonem ipsius ciuitatis antistitem, anno integro et mensibus quatuor. Que autem mala ex hoc diutino exsilio eius per Angliam quaque emerserint, uel cuiusmodi studio illius ipsum exsilium, multi reditum illius desiderantes, eaque re minus rei ipsius ueritatem considerantes, ascripserint, melius puto liquebit, si aliqua ex iis que illi a religiosis uiris ac Deum amantibus scripto mandata sunt, huic operi paucis infigo. Scribit itaque ei quidam seruus Dei sic.

Domino uenerabili, et sancto Patri Anselmo Cantuariensi archiepiscopo, illius deuotissimus, et omnis familie Domini famulus, in Domino salutem.

Considerata loci nostri et sensus inopia, merito  decreuisse potuerim, Pater sancte, ne uerbis simplicioris ingenii semel uel iterum impedirem studium sancte mentis tue, in quo religionis insigne refulget, et quidam splendet uirtutis comes, nitor sapientie. Attamen extollit me, etiam supra me, tranquilla et beata gratia opinionis tue, quatenus tibi qualiscunque est dirigatur sermo noster, non ut te doceam qui uix humana indiges doctrina, sed ut tecum nostrum et tuum reminiscar dolorem. In cuius nostri sermonis exordio eo pacto conuenire postulo cum reuerentia tua, ut liceat mihi interim uindicare dulciores partes pie obiurgantis, non amaras fraudes adulantis. Sanctitatem quippe tuam nosse uelim quod animos nostros, quorum in te affectus idem est, immoderatior tristitia absorbeat de  absentia tua qui, ni fallor, utilius nostro adesses periculo, ut saltem te consortem filiorum discriminis exhiberes, quam nostre quodammodo et Ecclesie oblitus iniurie absens permittas nos turbari ab hostibus impuris et crudelibus, qui nec pudicitie parcant, nec saluti. Ego plane te, Pater sancte, eo ipso infelicem arbitror. Nam qui eras sancte spei fiducia in tuos, si nunc urgeri Angliam tam inopinato hoste pigeret, quantum ingemisceres, quantum affectares succurrere, uel subire nobiscum noua acerbitatum genera? Sponte tua nullo penitus cogente ereptus es periculis nostris, fortasse ne sentires que nos perpeti, et quod grauius est, spectare cogimur, sublimari ad sacros ordines quosdam de curialibus quibus nec canonica electio, nec iustitia  consentit. Quoniam dubium non est, si eosdem uerus Ecclesie ostiarius, qui Christus est, in sacra iura admitteret, neque posse perpetrari que quotidie cernimus in prouincia nostra, principum iniustam et immitem tyrannidem, rapinas pauperum, damna ecclesiarum, adeo ut locus corporis et sanguinis Domini libertatem amittat. Gemere uiduas, flere senes incommoda sua, eo quod eripiatur eis satis angusta, quam uix merentur, uictus sui portio. Rapi uirgines, et illicito incestari concubitu; quodque omnium primum malum est, ad dedecus honestatis nostre, sacerdotes uxores ducere. Et exceptis his, alia perplura flagitia que nefas est uel impossibile meminisse aut retulisse. Quod si dispensationis ecclesiastice regulam et antique consuetudinis  ordinem sollicita studuisses consideratione pensare, nec tibi aliqua exsulandi causa subriperet, nec alii occasione tue absentie tam graue discrimen incurrerent. Itane putas inimicorum Dei contumaciam inflectere, qui nec Deo crederent, nec ueritati nisi inuiti locum preberent? Qua uero ratione ad hoc paternitas tua aspiret, ignoro. Qui enim regendam nauim suscepit, tanto amplius necesse est uigilet, quanto amplius procellas timet. Sed tunc fortassis pro sola uoluntate inuidentium fugisse pudebit, cum uideris ante tribunal Christi ducentes choros animarum illos fortissimos diuini gregis arietes, quibus nec lupus nocuit, nec alicuius terror in fugam uertit. Quam beata erit tunc memoria inter ceteros illius sanctissimi Patris nostri  Ambrosii qui, sicut narrat ecclesiastica Historia, non erubuit Theodosio imperatori in faciem restitisse, et pro reatu suo limina ecclesie illi denegasse. Quid non impetraret talis affectus, et tanta constantia? Etiam, Pater sancte, si quispiam incarceratum et afflictum euisceraret, hoc modo recessisse non debueras. Quanto magis cum nichil horum expertus fueris, nec sedes tua tibi negata sit, sed pro uno uerbo cuiusdam Willhelmi fugere decreuisti, et relicto hoste, dilacerandas impiis oues tuas dimisisti. Pudet ergo quod euenit recolere, quoniam omnes illi, uel pene omnes quos Ecclesiarum presens erumna exspectabat ad sue necessitatis solatium, occasione timoris accepta, magis elegerunt tecum succumbere quam frustra sine te resistere.  Quid enim facerent quibus Pater deerat, et quibus caput non suppetebat. Proinde admonenda est sanctitas tua, non erudienda, ut matures aduentum sancte matris Ecclesie, depellas opprobrium, et  aduersus hostes nostros iam penetralibus insistentes festinum pretendas auxilium. Licet adhuc morbum eiicere, dum in superficie uulnus uidetur apertum. Scio namque, si ad sedem tuam redire uelis, in promptu multos, ut aiunt, reperies qui tecum partes Dei uiriliter defendant, nisi eneruauerit eos tue paternitatis defectus. Si Angliam, uti audiuimus, suspendere uel excommunicare uolueris, quid ego fratresque nostri faciemus qui semper tibi obedire presto fuimus, remandare queso digneris. uale.

Cum igitur hec et nonnulla istis deteriora, exsulante Anselmo, per Angliam fierent, et quidam, malorum magnitudine afflicti, regi insisterent ut ipsum, scilicet patrie Patrem, qui ea corrigeret reuocaret, ipse, tam religiositate uiri inductus quam  et immanium malorum exuberatione animo consternatus, fieri quidem de reditu uiri, quod petebatur, se libenter uelle fatebatur, sic tamen ut paternarum consuetudinum nichil sibi ab eo ulterius derogari ulla ratione pateretur. Unde nobis adhuc Lugduni degentibus nuntii Romam ab ipso rege directi sunt, qui modis omnibus elaborarent apostolicum ad hoc deducere ut Anselmum Angliam redire et regie uoluntati iuberet in cunctis subdi et obedire. Ad quod dum minime illum flectere possent, sicut uenerunt, infecto negotio reuersi sunt.

In diebus illis Gualo [a 1Kb] episcopus Parisiacensis de Roma ueniens ad nos, reliquias corporis beate martyris Prisce sibi Rome datas attulit, et inde mihi in presentia Patris Anselmi partem aliquantulam  dedit. Que pars dum admodum parua mihi uisa fuisset, rogantem me ut donum antistes augeret, Anselmus compescuit, dicens sufficere quod habebam. Cum enim, inquiens, os ipsum de corpore illius sit, donec eo caruerit, integritatem sui non habebit. Quapropter si illud digne seruaueris, et domine cuius est qua potes deuotione in illo seruieris, tam gratanter officii tui munus accipiet quam si toti corpori eius deseruires. Acquieui dicto, et quod acceperam diligenti custodia seruo. In secundo autem anno [b 1Kb] aduentus nostri a Roma Lugdunum, ipse papa coacto Lateranis generali concilio, comitem de Mellento, cuius sepe superius habita est mentio, et complices eius qui regem ad inuestiture flagitium sicut dicebatur impellebant,  necne illos qui ab eo inuestiti fuerant, a liminibus sancte Ecclesie iudicio Spiritus sancti repulit, et hoc ipsum per epistolam quam ecce supponimus Anselmo sub celeritate innotuit :

 Paschalis episcopus, seruus seruorum Dei, uenerabili fratri Cantuariensi archiepiscopo Anselmo, salutem et apostolicam benedictionem.

De illata tibi iniuria, etc. uide in Paschali.

Hanc igitur epistolam postquam Anselmus suscepit, inspexit, intellexit se amplius frustra Lugduni Romanam opem prestolari, presertim cum iam sepenumero ipsi Romane sedis antistiti legatos et litteras de sui negotii consummatione transmiserit, et eo usque nichil nisi quamdam quasi consolatorie exspectationis promissionem de termino in terminum ab eo meruerit. Tertio quoque litteras suas regi Anglie pro suarum rerum resaisitione direxerat, nec aliquid ab eo, nisi quod blandientem sibi dilationem ingereret, responsi acceperat. Consulto  itaque uenerabili prefato Lugdunensis ciuitatis episcopo Lugduno Franciam petiturus decessit, merente super hoc pontifice ipso et omni populo terre.

Cum ergo Cluniacum ad Charitatem [a 1Kb] , que cella Cluniacensis cenobii est, uenissemus, didicit Anselmus comitissam Bleisensem, maioris Willhelmi regis filiam, nomine Adalam [b 1Kb] , apud castrum suum Bleisum [c 1Kb] infirmari. uertit itaque iter quo se Remis ire  disposuerat, et Bleisum abiit ad comitissam, omnem cuiuslibet uituperii notam pro suo more ubique deuitans. Ipsa siquidem comitissa in pluribus ei tam in hoc quam et in alio exsilio eius magnifica liberalitate ministrauerat, eumque sicut uirum sanctum  ac religiosum uite sue, post Deum, institutorem elegerat atque tutorem. Si itaque illam extrema, ut dicebatur, agentem paterna presentia non uisitaret, notam iuste reprehensionis non euaderet. Igitur ubi ad illam uenimus, eamque languore sopito ferme conualuisse inuenimus, detenti ab ea in ipso castro per aliquot dies decentissime sumus. In quibus diebus cum uerba sepe inter se consererent antistes et illa, antistes illam pro suo officio studiose ad bene agendum instigando, illa antistitem pro uite sue qualitatibus, ut Patrem, que inquirenda esse sciebat interrogando, Anselmus comitisse causam reditus sui Franciam ab ea inquisitus innotuit, et quia fratrem ipsius Henricum, uidelicet regem Anglorum, pro iniuria, quam Deo  sibique iam per biennium et ultra fecerat, excommunicare ueniebat non celauit. Quod illa audiens fraterne damnationi uehementer indoluit, ac ut illum potius pontifici concordaret operam dare disposuit. Egit ergo apud uirum ut Carnotum secum pergeret.

Ego tempore ipse rex in Northmannia erat, ipsamque  pene totam sue ditioni subegerat. Potestas nempe Roberti Northmannorum comitis, fratris scilicet eiusdem regis, ita cunctis ea tempestate uiluerat ut uix ullus pro eo quidquam facere uellet quod pro terre principe quaque gentium fieri solet. Pium etenim cor et terrenarum rerum minima cupido, que in eo iuxta uigebant, hoc ei pepererant. Omnes igitur ferme Northmannorum maiores illico ad regis aduentum, spreto comite domino suo, et fidem quam ei debebant postponentes, in aurum et argentum regis cucurrerunt, eique ciuitates, castra et urbes tradiderunt.

Cum itaque rex per legatos comitisse Anselmi aduentum, et quamobrem relicta Burgundia Franciam uenerit accepisset, qualiter animum uiri a proposita  intentione deflectere posset perquisiuit. Inito igitur cum suis consilio, per nuntios deprecatus est comitissam quatenus ad loquendum sibi uirum Northmanniam duceret, pollicens se in multis de querela pristina uoluntati eius, pacis gratia, condescensurum. Quid plura? Statuto termino archiepiscopus et comitissa in castrum, quod Aquila [e 1Kb] uocatur, pro colloquio regis, uti petiuerat, una uenerunt, et regem uehementi gaudio pro aduentu Anselmi exsultare, ac non parum a pristina feritate descendisse repererunt. Deinde, habito inter eos colloquio, Anselmum rex de redditibus sui pontificatus reuestiuit, et in pristinam amicitiam utrinque recepti sunt. Quibusdam igitur ad hoc sollicite operam dantibus ut antistes statim Angliam remearet  rex annuit, sic tamen ut nulli eorum qui a se inuestituras Ecclesiarum susceperant uel eos consecrauerant, suam in aliquo communionem subtraheret. Cui conditioni Anselmus minime acquiescens  extra Angliam manere delegit, donec illi qui ad ipsum negotium et quedam alia, de quibus inter eos illa uice conuenire non poterat, determinanda, ex condicto Romam mittendi erant reuersi fuissent. Hec autem inter ipsos acta sunt anno tertio exitus nostri de Anglia, XI Kalend. Augusti.

Pro magna itaque exsultatione quam ex hac reconciliatione Anselmi rex concepit apud se, uideres illum, quandiu in prefato castro morabamur, non facile pati ad se uenire Anselmum, sed quoties erat  aliquid inter illos agendum semper ipsum ire ad Anselmum. Iam enim multis in locis per Angliam, Franciam atque Northmanniam fama uulgauerat regem ipsum ab Anselmo proxime excommunicandum, et idcirco ei, utpote potestati non adeo amate, multa mala struebantur, que illi a tanto uiro excommunicato efficacius inferenda putabantur. Quod  ille sciens uersam a se uiri sententiam magnifice letabatur. Denique omne malum quod eum exspectabat, auerso Anselmo, ab eo uersum est reuerso in amicitiam eius Anselmo. Itaque ut homo citius in episcopatum suum ad suorum exsultationem ac totius patrie reuelationem rediret, pollicitus est rex ita se nuntios suos Romam destinaturum ut in proxima Natiuitate Christi curie sue Anselmus in Anglia posset adesse. Misit super hec in Angliam litteras, precipiens ut omnes res et homines Anselmi, ubicunque essent, in pace essent et quiete, nec ullus eos grauaret aut implacitaret, sed, ab omni debito liberi, que tenebant cum honore tenerent, ac in cunctis ad nutum Anselmi iussionemque penderent. Hec ergo dum hominibus ad archiepiscopatum  pertinentibus innotuissent, mox quoddam quasi insperatum iubar solis illi emicuit, quod illos a pristine oppressionis immanitate et tenebris non modicum eiecit.

Cum posthac Anselmus Beccense cenobium, et rex Angliam remeasset, ortis quibusdam occasiunculis, legati, qui Romam mitti debuerunt, diu ultra statutum terminum morati sunt. Unde uehemens admiratio multorum corda concussit, arbitrantium tantam de reditu uiri dilationem diaboli esse seductionem, et aperte uidentium immanem totius Christianitatis in Anglia esse destructionem. Quod melius, ut puto, liquebit, si quedam scripta de his que ad nos in hac mora a quodam non contemnende auctoritatis uiro transmissa sunt breui subinferam.  Scribit itaque inter alia sic.

Charissime Pater et domine, quamuis optime sciatis quid facere debeatis et quid facere uelitis, uidetur tamen omni fere homini sano sensu sapienti omnino nichil aliud esse id quod inter uos et regem sub tam morosa exspectatione agitur nisi diabolice fraudis illusio et illudens dilatio, et, ut manifestius dicam, totius Anglorum Ecclesie, ac religionis ac legis Christiane quotidiana diminutio et summa destructio. Ecclesiarum namque que tam diu manent pastoribus uiduate possessiones diripiuntur. Ordo sancte religionis in eis neglectus annichilatur. Legis Christiane rectores non iam rectores, sed precipitatores, ac iuxta regie uoluntatis arbitrium  et suum libitum, pene omnis iustitie sunt effecti subuersores. De clericis quid dicam, qui circiter omnes reuoluti sunt ad iniquitatem pristinam ? Quid de laicis? Ipsi quippe, sed principes maxime, uix nisi ex propria parentela coniuges sibi accipiunt, clam desponsant, desponsatas contra legem ecclesiasticam scienter tenent et sibi defendunt. De Sodomitis uero, quos ipse in magno concilio usque ad penitentiam et confessionem excommunicastis, et de crinitis, quos in Paschali postmodum solemnitate pontificali stola redimitus coram uniuerso populo a liminibus sancte Ecclesie remouistis, quid dicendum, cum, ut deberetis, non subuenitis, nec uel unus in toto regno existat, qui hec et alia multa, Deo et omni seruo Dei contraria, uice nostra reprehendere  audeat aut emendare contendat ? Et si ueritatem uultis audire, fateor omnia hec multo deterius fieri quam possint scripto edici in tantum ut ipse etiam rex testetur nunquam tante fortitudinis nequitiam in patria ista fuisse, sicut modo est. Hec autem omnia procul dubio uos solum respiciunt et uestre sanctitati imputantur. uidete igitur et intendite oneri quod suscepistis, et cui curam eius uestri loco disponendam commisistis, quando uos, qui talibus obuiare constituti estis, pro nichilo tam diu regno in quo exercentur abestis. Considerate quoque, si uobis placet, si cor uestrum ita soli Deo uacat et si in tanta securitate uestri iam conseruamini ut talibus animarum miseriis alia uigilantia  condescendere non debeatis. Scio equidem et bene scio uos optime scire quid est quod facitis, sed ipsum scire uestrum perparum prodest nobis. Fructum etenim communi utilitate ex tam diuturno negotio uestro nullum adhuc procedere uidemus; mala autem solius uestri occasione in Ecclesia et populo Dei undique succrescere omni die conspicimus.

Et hec quidem ille uir tot mala exosus scripsit, autumans Anselmum non nisi propria uoluntate ab ingressu Anglie remorari. Sed reuera rex Henricus nullo eum pacto ingredi patiebatur, nisi postposita, ut supra meminimus, obedientia pape, episcopis et abbatibus excommunicatis communicaret. Attamen Anselmo Remis consistente  misit ei epistolam unam idem rex, quam ecce supponimus.

Reuerendissimo et amantissimo Patri Anselmo, Cantuariensi archiepiscopo, Henricus, Dei gratia, rex Anglorum, salutem et totius bone uoluntatis affectum.

uenerabilis Pater, non tibi displiceat quod eorum iter, quos Romam ad negotium meum peragendum, dirigere decreui, tandiu detinuit. Quod mox, ut Willhelmus de Warelwast ad te peruenerit, quem ad hoc negotium peragendum, sicut decreuimus,  Romam dirigo, tibi expediet. Te supplex igitur deprecor, et deuotus exoro, uti cum eodem Willhelmo Balduinum de Tornaio Romam dirigas ad nostram rem tractandam, et Deo uolente finiendam. uale.

Ad hanc scripsit Anselmus epistolam hanc :

Suo carissimo domino Henrico glorioso regi Anglorum, Anselmus archiepiscopus Cantuarie, fidele seruitium cum orationibus.

Quod uestra magnitudo me in suis litteris tam honorifice tanto bone uoluntatis affectu salutat, gratias magnas ago, sicut debeo. Quod autem tam suppliciter me rogatis ut non mihi displiceat quod legatus uester Romam mittendus tantum moratur, utique uestram precem, quantum in me est, contemnere non debeo, sed causa magis Dei est quam  mea ; unde corde fideli et benigno animo uobis dico quod tacere non debeo. Mihi quidem aliquid displicere, nisi cum propter Deum displicet, non est magnum, sed displicere Deo aliquid, nullatenus est contemnendum. Utique non parum displicet Deo episcopum spoliari rebus suis, quod iam gratia Dei uobis inspirante correxistis; sed episcopum segregari a suo officio et Ecclesiam a suo episcopo, sine causa quam Deus approbet, nimis graue iudicat. Expedit itaque anime uestre quatenus satagatis ut ego, qualiscunque sim episcopus, Ecclesie, quam Deus regie uestre potestati custodiendam commendauit, et regno uestro in pace uestra celerius restituar, et mihi opportunitas utendi secundum possibilitatem meam, officio pro quo ibi positus sum  diutius non impediatur. ualde quoque mihi timendum est ne Deo displiceat et me dominus papa iuste reprehendat, quia, postquam uos et ego simul conuenimus apud castrum, quod uocatur Aquila, in tam longo tempore non illi misi legatum nostrum, per quem quid de tanta re inter nos factum et quid peragendum sit cognosceret, et ego eius consilium et iussionem acciperem. Quapropter periculosum est mihi diu exspectare uestrum legatum, quem ante proximam Natiuitatem Domini, sicut in uerbis uestris intellexi, Romam rediturum speraui, presertim cum nescio quo consilio quaue ratione nullum terminum modo mihi constituitis. Quoniam igitur plus mihi debet esse de hoc quod ego Ecclesie mihi commisse presens esse nequeo quam de ulla  terrena possessione, precor ut mihi aliquem proximum terminum nominetis per litteras uestras quando possim legatum uestrum Romam iturum expectare, quia ego non audeo differre, ut multum dicam, ultra proximam Natiuitatem Domini, quin meum legatum mittam.

Scripsit quoque sepe memorato Roberto comiti de Mellento tunc temporis in hunc modum, utpote illi cuius consilio cuncta negotia sua rex ipse disponebat.

Anselmus archiepiscopus, domino et amico Roberto comiti de Mellento, salutem.

uos scitis quia, quando rex et ego conuenimus apud castrum Aquile, dictum fuit quod rex mitteret  legatum suum Romam pro iis in quibus concordare non poteramus nisi per dominum papam. Quod intellexi ut ita fieret quatenus ante proximam Natiuitatem Domini legatus rediret. uidetis autem quia dominus meus rex hoc quod tunc dixit facere moratur. Sed hoc solum mandat mihi qui legatum  meum cum eius legato mittere uolebam, non mihi displiceat quia suus tantum moratur, nullum mihi constituens terminum quando uenturus est. Unde quidam opinantur et dicunt quod rex non multum curat festinare ut ego redeam in Angliam, et Ecclesia Dei, quam Deus ille custodiendam commendauit, que iam fere per tres annos desolata est, suo uiuo pastore eius reditu et presentia consoletur, et pro consilio anime sue, quo diu priuata est, in illis qui hoc amant et desiderant letificetur. Quapropter dico uobis quia ualde timeo ne ipse super se prouocet iram Dei, et super eos quorum consilio differt tam necessarie rei, tam rationabili succurrere, cum ad illum hoc pertineat et facere possit ut nichil perdat de iis que secundum Deum ad regiam pertinent  potestatem. Sicut amicus, et sicut archiepiscopus, qualiscunque sim, consulo illi et iis qui circa illum sunt, ut non plus studeant satisfacere uoluntati sue quam uoluntati Dei, quia Deus aliquando satisfaciet uoluntati sue contra uoluntatem illorum qui hoc faciunt. Consulite ergo illi et uobis, priusquam Deus ostendat iram suam quam adbuc suspendit, exspectans ut humiliemini ad uoluntatem suam. Deus dirigat eum et consiliarios eius ad uerum honorem, et ad ueram utilitatem eius.

Hec idcirco ita describimus ut quicunque ista legit uel audit plane intelligat cui mala, que in Anglia exsulante Anselmo facta sunt, moramue exsilii eius potissimum ascribere debeat.

Itaque posthac missi sunt Romam, ex parte quidem  Anselmi, Baldwinus monachus, uir utique sancte libertatis Ecclesie et omnis boni non fictus amator; et ex regis, Willhelmus sepe superius memoratus, pro libertate Ecclesie sicut solebat acturus. Quas uero quantasue oppressiones inter hec tota Anglia oppressa sit, difficile dictu esse scio. Rex enim ipse a Northmannia digressus, quia eam totam eo quo supradiximus modo sibi subiugare nequiuerat, reuersus in Angliam est, ut copiosiori pecunia fretus rediens, quod residuum erat, exheredato fratre suo, sibi subiiceret. In cuius pecunie collectione nullus in collectoribus pietatis aut misericordie respectus fuit, sed crudelis exactio super omnes, ut nobis qui inde ueniebant testabantur,  deseuit. Denique uideres, sicut aiebant eos quidem qui non habebant quid darent, aut a suis domunculis pelli, aut auulsis asportatisque ostiis domorum [a 1Kb] penitus diripiendos exponi, aut ablata uili supellectile in summam penuriam redigi, aut certe aliis miserabilibus modis affligi et cruciari. [b 1Kb] In eos  autem qui uidebantur aliquid habere noua et excogitata quedam foris facta, obiiciebantur, et sic cum aduersus regem terre defendendi se placitum ingredi non audebant, ablatis rebus suis in grauem erumnam deiiciebantur. Sed hec ab aliquibus leuia dictu fortassis etimabuntur, eo quod ista non solum sub rege Henrico, sed et horum similia multa facta fuerunt sub fratre eius, ut de patre taceam, rege Willhelmo. Attamen ista illis grauiora et intolerabiliora uisa sunt, quoniam multo minus solito quod iam spoliatis et exhaustis auferretur inueniebatur. Ad hec. In concilio Lundoniensi societas mulierum, ut in superioribus diximus, omnibus presbyteris et canonicis Anglie interdicta erat, ipsumque interdictum, Anselmo exsulante, retentis  uel certe resumptis mulieribus, a pluribus eorum uiolatum fuerat. Hoc ergo peccatum rex impunitum esse non sustinens, suos ministros eos implacitare, et pecunias eorum pro huius peccati expiatione precepit accipere. Sed ubi perplures eorum ab illa transgressione sunt immunes reperti, pecunia, que ad opus principis querebatur, minorem quam exactores sperare poterant copiam administrabat. Quapropter mutata, imo super innocentes cum nocentibus sententia uersa, omnes Ecclesie que parochias habebant sub debito posite sunt, et unaqueque, indicta pecunie quantitate, per personam que in ea Deo seruiebat redimi iussa est. Erat ergo miseriam uidere. Cum enim exactionis istius tempestas ferueret, et nonnulli, quid uel darent non habentes uel rem  inauditam exsecrati nichil pro tali causa dare uolentes, contumeliose raperentur, incarcerarentur, cruciarentur, contigit regem ipsum Lundoniam uenire. Adunati ergo, ut dicitur, ferme ducenti presbyteri, induti albis et sacerdotalibus stolis, regi ad palatium suum eunti nudis pedibus occurrerunt, una uoce misereri implorantes. At ille forte, ut fit, ad multa diuisus, nulla ad preces eorum miseratione permotus est, uel saltem quauis eos, sicut homines omnis religionis expertes, responsi honestate dignatus, suis obtutibus festine abigi precepit. Qui confusione super confusionem induti, reginam adeunt, et interuentricem flagitant. Illa, ut fertur, pietate mota in lacrymas soluitur, sed, timore constricta, ab interuentione arcetur. Ferebantur eo tempore  plura his in huiusmodi per Angliam acta. Sed nos breuitati studentes, pauca que dicta sunt pro intentione presentis opusculi sufficere posse putamus.

Attamen dicendum quod eo usque mala super Angliam ipsis diebus inundauerunt ut ipsi episcopi, qui semper libertatem Ecclesie et Anselmum eamdem libertatem subleuare tuerique nitentem, ut ex superioribus intelligi potest, cum principe deprimere nisi sunt, tantorum malorum immensitate compulsi, mandata Anselmo cum epistola dirigerent, et opem subuentionis eius proponi deposcerent, seque illum amodo secuturos in Dei rebus, ut Patrem, promitterent. Sed hec, ut opinor, melius liquebunt, si  epistola ipsa subscribatur quam ei miserunt. Est igitur hec :

Patri dilectissimo Anselmo, Cantuariensi archiepiscopo, Gerardus Eboracensis archiepiscopus, et Robertus Cestrencis, et Herbertus Norwicensis, et Radulphus Cicestrensis, et Samson Wigorniensis episcopi, et Willhelmus Wintoniensis electus, salutem.

Sustinuimus pacem, et ipsa longius recessit, quesiuimus bona, et inualuit turbatio. uie Sion lugent , quia eas conculcant incircumcisi. Templum meret, quia intra Sancta sanctorum et ad ipsam aram irruperunt laici. Exsurge, ut olim senex ille Mathathias . Habes in filiis tuis uirtutem Iude, strenuitatem Ionathe, prudentiam  Simonis . Hi tecum preliabuntur prelium Domini, et, si ante nos appositus fueris ad patres tuos, de manu tua suscipiemus hereditatem laboris tui. Sed iam non est tibi pigritandum. Ut quid enim peregrinaris, et oues tue sine pastore pereunt? Iam apud Deum nulla tibi remanet excusatio. Te enim non solum subsequi, sed et preire, si iusseris, parati sumus. ueni ergo ad nos, ueni cito, uel nos aut ex nobis aliquos ad te uenire iube, ne dum seiuncti a te sumus in sinistram te partem inclinent eorum consilia qui sua querunt. Nos enim iam in hac causa non que nostra, sed que Dei sunt querimus.

Rescriptum Anselmi ad eos :

Anselmus archiepiscopus Cantuariensis, amicis  suis et cepiscopis quorum litteras suscepit, salutem.

Condoleo et mente compatior tribulationibus quas uos et Ecclesia Anglie sustinetis, sed ad presens, secundum meam et uestram uoluntatem, subuenire nequeo, quia nondum quid, et quantum confidere possim sum certus, donec per legatos nostros, quos in proximos Roma redituros exspecto, quid apud dominum papam effecerint cognoscam. Bonum tamen est et gratum mihi quia tandem cognoscitis ad quid uos perduxit, ut mitius dicam, uestra patientia, et quia promittitis mihi auxilium uestrum, non in mea, sed in Dei causa, et inuitatis me non pigriter uenire ad uos. Quamuis enim hoc modo facere non possim, quia rex non uult me esse in Anglia  adhuc, nisi discordem a iussione pape et eius concordem uoluntati, et ego nondum certus sim quid possim, sicut dixi, tamen gaudeo pro uestra bona uoluntate, et episcopali constantia quam promittitis, et exhortatione quam mihi facitis. Ut autem aliquos ex uobis ad me uenire faciam, sicut poscitis, ne, dum seiuncti sumus ab inuicem, peruertant consilium meum qui sua querunt, ad presens non opinor oportere. Spero enim in Deo quia nullus cor meum a ueritate, in quantum cognoscam, poterit auertere, et quia in proximo Deus mihi quid facere queam ostendet, et ego quam citius potero uobis notificabo. Quid autem uobis interim faciendum sit, prudentia uestra satis intelligit, sed tamen dico quia ego, in  quantum sperando in Deo conscientiam meam sentio, pro redimenda uita mea non preberem assensum, neque ministrum aut exsecutorem eius mali me facerem quod audio nouiter super Ecclesias Anglie promulgari. ualete.

Inter hec crebris de Anglia nuntiis Northmanniam uenientibus, id quod de presbyteris Anglie rex faciebat nimis diuulgabatur, et non solum hos qui infamia eius, uerum et eos qui laude illius pascebantur, in odium et uituperium eius adducebat. At Anselmus, tam malam famam de rege non ferens eumque a tanta iniuria reuocare desiderans, scripsit ei de negotio semel et iterum, totiesque responsi eius scripta recepit. Que scripta eo quo missa sunt ordine subter adnotanda putauit, ratus ea futuris  temporibus, exempli gratia, profutura, si altiori consilio Deus non sedauerit in regno Anglorum que sub oculis eius hodie fiunt maxima mala. In quo tamen ab iis qui ista legunt uel audiunt petitum iri optamus, ne nobis succenseant quod scribendis epistolis tantum occupamur. Negotii enim, quod manu uersamus, quedam et magna pars est, nec totum alicuius rei, ignotis partibus eius, sciri potest. Ipsarum igitur epistolarum textus hic est :

Henrico suo carissimo domino, gratia Dei, regi Anglorum, Anselmus archiepiscopus Cantuarie, fideles orationes cum fideli seruitio.

Ad me pertinet, si audio quod faciatis aliquid quod anime uestre non expediat, ut hoc uobis non taceam, ne, quod auertat, Deus irascatur et uobis,  si facitis quod illi non placeat, et mihi pro taciturnitate mea. Audio quod uestra excellentia uindictam exercet super presbyteros Anglie et foris facturam exigit ab eis qui non seruauerunt preceptum concilii, quod ego cum uestro fauore tenui apud Lundoniam cum aliis episcopis et religiosis personis. Quod hactenus inauditum et inusitatum est in Ecclesia Dei de ullo rege et de aliquo principe. Non enim pertinet, secundum legem Dei, huiusmodi culpam uindicare, nisi ad singulos episcopos per suas parochias; aut, si et ipsi episcopi in hoc negligentes fuerint, ad archiepiscopum et primatem. Precor igitur uos sicut carissimum dominum cuius animam diligo plus quam presentem uitam corporis mei,  et consulo sicut uere fidelis corpori et anime uestre, ne uos contra ecclesiasticam consuetudinem in tam graue peccatum mittatis, et, si iam incepistis, ut omnino desistatis. Dico enim uobis quod ualde timere debetis quod pecunia taliter accepta, ut taceam quantum noceat anime, non tamen, cum expendetur, adiuuabit terrena negotia quantum postea perturbabit. Denique uos scitis quia me in Northmannia in pacem uestram suscepistis, et de archiepiscopatu meo me resaisistis, et quod cura et uindicta talis offense maxime pertinet ad archiepiscopatum, quoniam plus  sum episcopus pro spiritali cura quam pro terrena possessione. Omnipotens Deus sic et in hoc, et in aliis actibus uestris dirigat cor uestrum secundum uoluntatem suam, ut post hanc uitam perducat uos ad gloriam suam. Amen.

Henricus, Dei gratia, rex Anglorum, Anselmo archiepiscopo Cantuarie, salutem.

In die sancti Gregorii apud Tenebrigge mihi fuerunt delate littere reposte in tuo sigillo. Et per eas mihi mandasti talia unde multum miror quia quod feci credo me per te fecisse. Et in die Ascensionis Domini habebo omnes barones meos mecum congregatos, et per consilium eorum ita conuenienter tibi respondebo quod, cum tecum loquar, non credo te me inde blasphematurum [a 1Kb] . Et quidquid fiat alias,  scito quod tui, quidquid ipsi fecerint, per omnes terras tuas in pace permanserint.

Suo carissimo domino Henrico, gratia Dei, regi Anglorum, Anselmus archiepiscopus Cantuariensis, fidele seruitium et fideles orationes.

Gratias ago Deo, et dignationi uestre que in litteris suis promisit se conuenienter responsuram mihi de hoc unde precatus eam fueram in litteris meis de sacerdotibus Anglie, et oro Dominum, cuius consilium manet in eternum, ut ipse uobis consulat respondere et facere quod illi placeat, et unde fideles dilectores anime uestre gaudeant. De hoc autem quod legi in litteris uestris quod creditis uos facere per me quod facitis, pro certo scitote, mi domine, quod non est per me, quoniam contra Deum facerem,  si per me esset. Quapropter adhuc precor magno et fideli affectu quatenus in tali incepto nullius consilio persistatis. ualete.

Henricus rex Anglorum, Anselmo archiepiscopo Cantuarie, salutem et amicitiam.

De hoc quod mihi mandasti de sacerdotibus, scias quod ita decenter feci, ut opinor, secundum quod facere debui. Nec tibi sit incognitum breui interuallo temporis me transfretaturum. Et ex quo tecum locutus fuero, si qua commisi in his, omnipotentis Dei, et tuo consilio corrigam. Teste Waldrico cancellario apud Merlebergam.

Dum hec ita fiunt, ecce qui Romam missi fuerant redeunt. Suspensus autem fuerat ab officio episcopali  iam olim Willhelmus archiepiscopus Rothomagensis, et per hos nuntios intercesserat pro eo apud dominum papam Anselmus archiepiscopus Cantuariensis. Mandauit itaque ei dominus papa ut de causa ipsa quod faciendum intelligeret sua uice faceret, sciens eum a iustitie semitis nullius rei interuentu scienter flecti posse. Iuit ergo Rothomagum, et in synodo clericorum, que tunc erat adunata, aduentus sui causam exposuit. Profert litteras Willhelmus legatus regis quas, ex parte apostolici, de re Roma detulerat, et coram omnibus recitantur sic :

 Paschalis episcopus, seruus seruorum Dei, uenerabili fratri Willhelmo Rothomagensi episcopo, salutem et apostolicam benedictionem.

Licet cause tue qualitas, etc. uide in Paschali II.

Misit quoque dominus papa epistolam hanc Anselmo :

Paschalis episcopus, seruus seruorum Dei, uenerabili fratri Anselmo Cantuariensi episcopo, salutem et apostolicam benedictionem.

Quod Anglici regis cor, etc. uide ibid.

His diebus uenit Rothomagum Bemundus [a 1Kb] , unus de nominatissimis Hierosolymitane uie principibus, habens in comitatu suo quemdam Romane Ecclesie cardinalem, nomine Brunonem [b 1Kb] . Huic erat magister  militum, Hgyrus [c 1Kb] nomine, uir strenuus, et non ignobilis fame inter suos. Hic, ab adolescentia sua notus Anselmo, multa fuerat eius beneficia consecutus. Familiariter itaque cum eo agens inter plurima que ipsi de superatis bellis, de urbibus captis, de situ locorum aliisque nonnullis que in expeditione Hierosolymitana acceperat delectabili allocutione disseruit. Quod multas sanctorum reliquias haberet, quoque modo eas adeptus fuerit aperuit. In quibus, imo super omnibus quas habebat, precipue gloriatus est de capillis beate matris Dei Marie, quorum aliquos sibi datos ferebat a patriarcha Antiocheno [d 1Kb] , ubi magistratum militum ipse sub Bemundo agebat, Et ad hec intulit : Hos capillos, fateor, suscipere ausus non fuissem, si me amor patrie istius in qua  natus fui et educatus ad hoc non animasset. Sperabam enim me huc quandoque peruenturum, et ipsis hanc meam patriam sublimaturum. Quoniam igitur illa spe, protegente Domino, fraudatus non sum, duos ex ipsis huic Ecclesie que totius Northmannie principatum obtinet Christianitatis, dare disposui; duos abbatie Beati Petri, et Sancti Audeni, duos monasterio eiusdem uirginis uirginum, in quo sub tuo patrocinio ad etatem hominis prouectus sum, et duos tibi. Duodecim enim numero de illis mihi prefatus episcopus dedit, contestans illos, ab ipsa domina sibimet auulsos [e 1Kb] , cum iuxta crucem Filii sui stans gladius animam eius pertransiuit, secundum quod in antiquarum monumentis litterarum que  magne auctoritatis apud illos habebantur, et in  archiuis Ecclesie cui presidebat seruabantur, sicut astruebat, scriptum reperit. Et hec ille. Super quibus Anselmus admodum exhilaratus, actis cum pontifice Rothomagensi et Bemundo ac Hierosolymitanis que uidebantur agenda, Beccum reuertitur. Ac crines, de quibus predictus miles locutus fuerat, quoniam Carnoti, ubi familia et pene tota supellex Bemundi reditum eius prestolabatur, remanserant, missi ab archiepiscopo Rothomagensi, et abbate Beccensi [f 1Kb] religiosi ordinis uiri sunt qui illos deferrent. Et factum est. Appropinquantibus eis qui quos Rothomagus habere debebat apportabant ipsi ciuitati, adiunctis sibi canonicis et omni clero ciuitatis, cum monachis Sancti Audeni, ac totius populi innumera multitudine, pontifex longa processione  deuotus occurrit, et quanto potuit honore susceptos in ecclesiam detulit et sacratiori loco reposuit. Quatuor autem ex illis Beccum delati sunt, quorum duos ipsi loco residuos Anselmus reuerenter sibi excepit. Mihique, utpote qui capelle illius custos eram atque dispositor, custodiendos commendauit, quod usque hodie facio. Quid itaque de istis aliorum sensus habeat nescio. Ego tamen certissime scio dominum et reuerendum Patrem Anselmum eos in magna semper ueneratione habuisse, et meipsum sacro et grandi experimento sensisse magnum quid et mundo amplectendum insigne sanctitatis illis inesse. De his ita.

Itaque Willelmus [g 1Kb] , ubi ad regem in Anglia uenit, et ei que de negotio eius ad Romanum pontificem  acta fuerant enarrauit, letus ille ad audita, illico Anselmum ad Ecclesiam suam redire per eumdem Willhelmum postulauit; qui Willhelmus, ad nos post paucos dies reuersus, Anselmum infirmum inuenit, et ualde conturbatus est. Erat enim tunc iam ad libertatem Ecclesie Dei cor habens, et, in quantum poterat, sollicite operam dans ut Anselmus sue sedi in pace et honore restitueretur. Timens ergo ne uirum loci ac fratrum amor non minus quam ea qua grauabatur corporis inualetudo ab itinere Anglie prepediret, modis quibus poterat, tam per se quam et per nos qui secum eramus, agere cepit, qualiter uirum loco euelleret, et in iter quod desiderabat promoueret. Premissis igitur precibus quibus eum  ex parte domini sui regis Anglorum interpellauit  quatenus Angliam, eius absentia desolatam, citato reditu uisitaret, affirmabat, et affirmando promittebat regem ipsum penitus ad uolantatem ipsius in omne quod deinceps preciperet promptissimam mentem habere, nec ulterius a Romana Ecclesia uelle dissentire. Et subiungens, ait : Propterea obsecro ut omnem moram rumpatis in ueniendo, ne forte ex aduerso aliqua secularis aura prorumpat, que eum ab istis subuertat. Hec ille audiens Deo super admirabili dono eius gratias egit, acceptaque licentia a fratribus inter quos iamdiu magno cum amore et honere habiti fueramus, in Angliam iturus Gemeticum [a 1Kb] uenit. Ubi renouata infirmitate qua, ut memorauimus, Becci grauatus fuerat, a loco progredi nequaquam potuit. Quapropter missis in Angliam  nuntiis, intimauit regi quid sibi ne rediret obstabat. Turbatur ille ad audita et uehementer indoluit, iurans, per uerbum Dei, scilicet omnia damna equanimius toleraturum quam Anselmi decessum. Remissis ergo celerrime nuntiis, orat uirum sibi ipsi parcere ac omnimodis indulgere quieti. Precepit quoque ut de iis que sui iuris in Northmannia erant pro uoto acciperet, et sibi ac suis exinde ministrari sufficienter iuberet, seque in proximo transfretaturum exspectaret; quo ipse gratiose accepto, circiter mense uno ibi remansit. Mitigato deinde languore Beccum rediit, ratus sibi opportunius et honestius fore illic quam alias regium prestolari aduentum. Ubi omnibus mira alacritate de reditu eius exsultantibus, ecce lacrymabile malum concussit atque subuertit  gaudium ipsum. Nam tam grauis infirmitas iterum inuasit Anselmum ut de eo preter mortem nichil exspectaremus. Confluunt episcopi et abbates terre illius, ac de funere eius quique pertractant. Sed omnipotens Deus, sua pietate, ipsum contra omnium opinionem sanitati restituit, et multos magno exinde gaudio letificauit.

Igitur in Assumptione beate Marie rex Beccum uenit, celebratoque ab Anselmo solemni misse officio, una rex scilicet et ipse conuenerunt, et tandem omnia que illos in diuersa traxerant pacem et concordiam inuenerunt. Siquidem Ecclesias Anglie quas Willhelmus rex frater regis Henrici sub censum, ut longe superius retuli, primus redegerat, liberas ab eadem exactione rex in manus Anselmi reddidit, et  se de ipsis, dum uiueret, nichil accepturum quandiu essent sine pastore, promisit. Pro pecunia autem quam a presbyteris, ut prefati sumus, acceperat, eam emendationem spopondit ut ii qui nondum inde quid dederant nichil darent, et qui dederant tribus annis sua omnia in pace et quiete libera possiderent. Cuncta uero que de archiepiscopatu, exsulante Anselmo,  suo iussu accepta fuerant se redditurum, cum in Angliam esset reuersus, dato uadimonio pollicitus est.

His et aliis que res expetebat inter uiros compositis, Anselmus iter Angliam remeandi ingressus est, et, diuino tutamine fretus, sanus et alacer cum suis omnibus Dofris est appulsus. Qua uero exsultatione, qua iucunditate, qua spe boni in Angliam ueniens susceptus sit, reor, ex consideratione malorum que paucis tetigimus illic ante reditum eius prouenisse, aliquantulum subintelligi posse; unde, ut diuerse etatis et ordinis hominum gaudia sileam, de ipsa regina hoc breuiter dixerim quod nec terrena negotia, nec pompa secularis glorie ulla poterant eam detinere quin uirum loca diuersa adeuntem precederet,  et, monachis seu canonicis ei pro more obuiam procedentibus, ipsa procederet, hospitiaque eius, sua prouidentia, dignis apparatibus adornaret.

Itaque post hec, ii qui ecclesiis ac monasteriis pro exigenda regia pecunia fuerant intromissi, eiecti sunt, et personis cuiusque ecclesie res intus et extra ad communem utilitatem commendate. Presbyterorum etiam cause, sicut regem Anselmo promisisse diximus, disposite sunt, atque id ipsum per totum regnum diuulgatum.

Rex ipse inter hec Northmanniam sibi bello subegit [b 1Kb] , et id Anselmo per epistolam, quam ecce subscribimus, significauit.

Henricus rex Anglorum, Anselmo Cantuariensi  archiepiscopo, salutem et amicitiam.

Paternitati et sanctitati uestre significamus Robertum comitem Northmannie, cum omnibus copiis militum et peditum quos prece et pretio adunare potuit, die nominata et determinata mecum ante Tenerchebraium acriter pugnasse [c 1Kb] , et tandem sub misericordia Dei uicimus, et sine multa cede nostrorum. Quid plura ? Diuina misericordia ducem Northmannie et comitem Moritonii, et Willhelmum Crispinum, et Willhelmum de Ferreris, et Robertum de Stuteuille senem, et alios usque ad quadringentos milites, et decem millia peditum in manus nostras, et Northmanniam dedit. De illis autem quos gladius peremit, non est numerus. Hoc autem non elationi uel arrogantie, nec uiribus meis tribuo, sed dono  diuine dispositionis attribuo, quocirca, Pater reuerende, supplex et deuotus genibus tue sanctitatis aduolutus te deprecor ut supernum iudicem, cuius arbitrio et uoluntate triumphus iste tam gloriosus et utilis mihi contigit, depreceris ut non sit mihi ad damnum et detrimentum, sed ad initium bonorum operum et seruitii Dei, et sancte Dei Ecclesie statutum  tranquilla pace tenendum et corroborandum, ut amodo libera uiuat, et nulla concutiatur tempestate bellorum.

Igitur ob pacem quam rex fecerat cum Anselmo hac uictoria eum potitum multi testati sunt.

Northmannia ergo sub regia pace disposita, et duce Roberto cum comite Moritonii in Angliam sub captione premissis, rex ipse in regnum suum reuersus est. Adunatis autem ad curiam eius in Pascha terre principibus, dilata est ecclesiarum ordinatio quam rex se facturum disposuerat, eo quod summus sedis apostolice pontifex Paschalis Franciam uenerat [a 1Kb] , et sibi ad concilium [b 1Kb] quod Trecis erat celebraturus, a rege Henrico et ab Anselmo archiepiscopo, sepe supra memoratos uiros, Willhelmum et  Baldwinum mitti mandauerat. Ratus itaque rex aliquid noui se in reditu illorum accepturum, in subsequens festum Pentecostes omnia distulit, quatenus, eis reuersis, securius queque, agnita pontificis uoluntate, disponeret.

Soluta igitur curia Anselmus ad abbatiam sancti Eadmundi uadit crucem magnam ibi consecraturus, et alia quedam episcopalia officia administraturus. Quibus expletis, cum iam rediturum se putaret graui corporis infirmitate corripitur, et ingrauescente languore ad extrema fere perducitur. Detentus autem est ibi propter ipsam infirmitatem usque ad octauas Pentecostes, et concilium quod, sicut diximus, dilatum erat, causa infirmitatis eius, inducias in Kalend. Augusti accepit.


Inter hec, ex parte apostolici allata est Anselmo epistola ista:

Paschalis episcopus, seruus seruorum Dei, uenerabili fratri Anselmo, Cantuariensi episcopo, salutem et apostolicam benedictionem.

De presbyterorum filiis, etc. uide in Paschali II.

In Kalendis ergo Augusti, conuentus episcoporum, abbatum, procerum regni Lundonie in palatium regis factus est. Et per tres continuos dies, absente Anselmo inter regem et episcopos satis actum de Ecclesiarum inuestituris, quibusdam ad hoc nitentibus ut rex eas faceret more patris ac fratris sui, non iuxta preceptum et obedientiam apostolici. Nam papa, in sententia que exinde promulgata fuerat,  minus stans, concesserat hominia que Urbanus papa eque ut inuestituras interdixerat, ac per hoc regem sibi de inuestituris consentaneum fecerat, ut ex epistola quam supra descripsimus colligi potest. Dehinc, presente Anselmo, astante multitudine, annuit rex et statuit ut ab eo tempore in reliquum nunquam per dationem baculi pastoralis uel annuli quisquam episcopatu uel abbatia per regem uel  quamlibet laicam manum inuestiretur in Anglia, concedente quoque Anselmo ut nullus in prelationem electus pro hominio, quod regi faceret, consecratione susecpti honoris priuaretur. Quibus ita dispositis, pene omnibus Ecclesiis Anglie, que suis erant pastoribus diu uiduate, per consilium Anselmi ac procerum regni, sine omni uirge pastoralis aut annuli inuestitura Patres a rege sunt instituti. Instituti quoque sunt ibidem et eodem tempore ab ipso rege quidam ad regimen quarumdam Ecclesiarum Northmannie, que similiter suis erant Patribus destitute.

Inter ista cepit Anselmus coram rege regnique episcopis atque principibus exigere a Gerardo archiepiscopo Eboracensi, professionem de sua obedientia  et subiectione, quam non fecerat ex quo de episcopatu Herefordensi in archiepiscopatum Eboracensem, ut supra meminimus, translatum fuerat. Ad que cum rex ipse diceret sibi quidem non uideri necesse esse ut professioni quam ordinationis sue tempore Gerardus fecerat aliam superadderet, presertim, cum licet Ecclesiam mutauerit, idem tamen qui fuerat in persona permanserit, nec a prima professione absolutus exstiterit, Anselmus, ut presentis quidem regis uerbis acquieuit ea conditione ut Gerardus in manum sibi daret se eamdem subiectionem in archiepiscopatu ei seruaturum quam in episcopatu professus fuerat. Annuit Gerardus, et sua manu imposita manui Anselmi, interposita fide sua, pollicitus est se eamdem subiectionem et obedientiam  ipsi et successoribus suis in archiepiscopatu exhibiturum quam Herefordensi Ecclesie ab eo sacrandus antistes promiserat.

Exin statutum est ut qui ad episcopatum electi erant Cantuariam irent, et ibi dignitatis ipsius benedictionem ex more susciperent. Willhelmus itaque Wintoniensis, et Rogerius Serberiensis, ac Reinelmus tunc nuper Ecclesie Herefordensi restitutus episcopus, quorum supra meminimus, nec non Willhelmus qui legatione regis fungi solebat, tunc autem Execestrensi Ecclesie electus episcopus, Urbanus quoque Glamorgatensi Ecclesie [c 1Kb] , que in Gualis est, similiter electus episcopus, simul Cantuariam uenerunt, et in Dominica die, que fuit tertio Idus Augusti [d 1Kb] pariter ab Anselmo consecrati  sunt, ministrantibus et cooperantibus sibi in hoc officio suffraganeis ipsius sedis, Gerardo uidelicet archiepiscopo Eboracensi, Roberto Lincoliensi episcopo, Ioanni Bathoniensi, Herberto Norwicensi, Roberto Cestrensi, Radulfo Cicestrensi, Ranulfo Dunelmensi. Ipso die priusquam eorumdem episcoporum consecrationem Anselmus faceret, presentibus eis et episcopis qui conuenerant iuxta mandatum  domini pape  reddidit Ealdwino uirgam pastoralem abbatie de Ramesei, quam, ut supra meminimus, perdiderat in concilio Lundoniensi.

In subsequenti etiam quinta feria, sacrauit in ipsa sede Robertum monachum cenobii Sancti Petri Westmonasterii, ad regimen abbatie sancti Eadmundi.

Ordinatio autem abbatis Sancti Angustini per id temporis ea causa, ut ita dixerim, dilata est quod ipse qui in abbatem, scilicet Hugo monachus Beccensis, electus erat, nondum sacros ordines habebat. Ordinatus uero est ad diaconatum ab archiepiscopo in capella sua Cantuarie cum multis aliis, in ieiunio septimi mensis, et item ad presbyteratum  a Willhelmo Exoniensi episcopo in eadem capella ieiunio decimi mensis [a 1Kb] . Anselmus enim infirmabatur, et partim ea re, partim propter imminens festum Natiuitatis Christi, Cantuariam ad Anselmum idem episcopus iussus uenerat. Post hec cum Anselmus ordinationem ipsius abbatis accelerare uellet, eo quod res Ecclesie pessumibant, et quotidie in sui diminutionem intus et extra decidebant, uoluit ut predictus episcopus eum in abbatem ad altare Christi Cantuarie solemniter  consecraret. Sed ubi monachis Sancti Augustini res innotuit, ad contradicendum animati sunt. Nam Ecclesiam suam priuilegia habere commentati sunt per que abbatem suum non nisi in sede sua ordinari debere manifesta allegatione se probaturos  asseruerunt. Durauit autem hec fabula illorum diebus nonnullis, Anselmo nullatenus assertioni eorum cedere uolente. Tandem in initio quadragesime [b 1Kb] cum Anselmus iuxta Lundoniam pro colloquio regis uenisset, quidam ex ipsis monachis quos ad rem exercendam ii qui domi remanserant pari uoto selectos eo direxerant, omissis priuilegiis suis  per suos aduocatos regi persuaserunt ut Anselmo mandaret abbatem in ecclesia Sancti Augustini ex antiqua consuetudine consecrare. Huius mandati nuntii fuerunt Willhelmus episcopus Wintoniensis, et Rogerius Serberiensis, et Willhelmus Exoniensis, cum Giesleberto abbate, Westmonasterii a rege ad Anselmum. Respondit ergo  Anselmus : Si rex me rogaret quatenus pro suo amore ipsum abbatem in ecclesia sua ordinarem, fortassis facerem, ea consideratione, eo intuitu quod antecessorum meorum, iuris fuit et mei est indifferenter per Angliam, ubicunque uoluntas tulit, episcopale officium administrare. Nunc autem quia mandat ut id faciam ex consuetudine, dico consuetudinis illud non esse. At illi : Si contra fidem non esse dignoscitur, omnino uult ut in sua sede  consecretur. Refert : Non omnia facienda sunt que fidei contraria non sunt, alioquin plura inconuenientia fierent. Hoc quoque unde agitur, quamuis, si fieret, fidei contrarium non esset, fieri tamen ex consuetudine non debet, eo quod nimis inconueniens esset. Ei quippe qui canonice mihi et Ecclesie nostre per omnia subiici debet, subditus in hoc contra ordinem fierem. Ad hec, archiepiscopus Cantuariensis primas est totius Anglie, Scotie, Hibernie et adiacentium insularum, nec pro alicuius persone consecratione, nisi solummodo regis ac regine, sedem suam ex consuetudine egreditur. Si ergo rex uult ut ego eumdem honorem exhibeam abbati Sancti Augustini quem sibi, parem eum uult in regno suo facere sibi. Quod ne fiat consulo, sicut  ei cui fidem debeo, quatenus se ab hac uoluntate cohibeat. Re etenim uera dico quia si in unquam tanta inordinatio in Anglia facta fuerit, non modo regi, sed archiepiscopis, episcopis, principibus, et toti regno grande opprobium erit. Dixerunt : Eia, si eum in sede sua ordinare istis rationibus actus non uis, mandat ut in sua capella, se presente, illum ordinari permittas ab aliquo episcoporum cui ipse preceperit. Respondit : Cur illum ab alio episcopo ordinari permitterem quem ego, gratia Dei, pro meo iure, uti debeo, ordinare potis sum? Et hoc quidem, aiunt, mallet, ut illic eum tu ipse consecrares. Dixit : Si hoc fecero nonnullam iniuriam faciam ipsi domino meo; meum quippe non est in capella eius missam celebrare, nisi quando  ipse debet a me coronari. Itaque si hoc facio pro abbatis consecratione, regius honor uilescet, et deinceps mei exemplo exigetur pro consuetudine quod hactenus fiebat statuto tempore pro solo regis honore. uerum quia ipse uult ut proxime consecretur, eo quod nondum confirmato abbate fluctuant res abbatie, si uoluerit, hic in capella hospitii mei cum ordinabo, quoniam quidem mihi facile non est pro tam leui re hac uice Cantuariam ire. Relata sunt ista regi et, approbata ratione Anselmi, laudauit ut omissis cunctis obiectionum ambagibus abbas sacraretur, uti dixit Anselmus. Ordinauit igitur illum Iu Kal. Martii, quinta feria prime septimane Quadragesime apud Lambetham in capella Roffensis  ecclesie, ubi tunc Anselmus erat hospitatus. Accepta ab eo professione, ex more, qua se Ecclesie Dorobernensi et archiepiscopis eius canonice per omnia obediturum promisit. Ii ergo qui affuerunt multo honestius ipsum Cantuarie potuisse sacrari dixerunt, et, quod maior honor esset abbati, requirere patrem patrie pro benedictione sua in metropoli sede quam in capella Roffensis ecclesie. Inter hec Anselmus misit domino pape epistolam hanc:


Paschali domino Patrique reuerendo, summo pontiflci, Anselmus, seruus Ecclesie Cantuariensis, debitam obedientiam cum orationum assiduitate.

Non debeo tacere excellentie uestre, quod per eam Dei gratia operatur in Anglia et in Northmannia. Rex qui dominatur Anglis et Northmannis obedienter suscipiens uestram iussionem, inuestituram Ecclesiarum, renitentibus multis, omnino deseruit; quod ut faceret, Robertus comes de Mellento et Richardus de Redueris, ut fideles uestri et filii Ecclesie ueritatis attracti, monitis uehementer institerunt. Rex ipse in personis eligendis nullatenus propria utitur uoluntate, sed religiosorum se penitus committit consilio. De me autem quantas debeo gratias paterne benignitati uestre scribendo non  sufficio reddere, sed eas in charta cordis mei scriptas lego assidue. Cum enim, sicut serui uestri dilecti fratres nostri Willhelmus et Balduinus retulerunt, uite mee corruptibilis curam ne cito deficiat tam benigna sollicitudine mihi gerere precipitis, non modicum pietatis affectum magnitudinem uestram erga paruitatem meam habere monstratis. Omnipotens Deus uitam uestram nobis in omni prosperitate diu custodiat.

Hanc epistolam idcirco placuit huic operi admiscere, ut ea teste monstraremus que de inuestituris Ecclesiarum diximus rata esse. Ad quam etiam correctionem Mellentinus comes pro litteris quas ei, utsupra scripsimus, papa direxerat, perductus fuerit,  huius testimonio designare, pari uoto cordi fuit. Re etenim uera ab iis in quibus olim uersatus fuerat quadam ex parte mutatus erat, si quidem iusti amator istis consilium, illis auxilium, aliquibus utrumque, iuxta quod ratio exigebat, sepe exhibebat. Rex ipse Henricus, illius consilio in regni negotiis prestantius et efficacius ceteris credens, defuncti fratris sui regis uestigia sequi, sicut fatebatur, perhorrebat. Attamen prefatus comes nec Anglos diligere, nec aliquem illorum ad ecclesiasticam dignitatem prouehi patiebatur.

Supra meinorato Gundulpho Roffensi episcopo de hac uita sublato, Anselmus ad eum sepeliendum Roffam iuit, qui, obsequio sub magna lugentium monachorum, clericorum de laicorum multitudine  decenter expleto, res ipsius episcopii, sicut expedire melius intelligebat, ad opus Ecclesie intus et extra suas uidelicet ordinauit. Baculus autem episcopalis Cantuariam ab Ernulfo monacho Roffensi, qui eiusdem episcopi capellanus exstiterat, pro more delatus est, et in presentia fratrum super altare Domini Saluatoris presentatus.

Inter ista rex Henricus considerans totum pene regnum in grauem erumnam multis ex causis decidisse, per consilium Anselmi et procerum regni  operam dare instituit qualiter atque modo mala que pauperes maxime deprimebant mitigarentur. Cuius boni exordium gnarus a sua curia cepit. Tempore siquidem fratris sui regis hunc morem multitudo eorum qui curiam eius sequebantur habebat ut que pessundarent diriperent, et, nulla eos cohibente disciplina, totam terram, per quam rex ibat, deuastarent. Accedebat his aliud malum: plurimi namque eorum sua malitia [a 1Kb] debriati [al. inebriati], dum reperta in hospitiis que inuadebant penitus absumere non ualebant, ea autem ad forum per eosdem ipsos, quorum erant, pro suo lucro ferre ac uendere, aut supposito igne cremare, aut, si potus esset, lotis exinde equorum suorum pedibus, residuum illius per terram effundere, aut certe aliquo  alio modo disperdere solebant. Que uero in patresfamilias crudelia, que in uxores ac filias eorum indecentia fecerint, reminisci pudet. Has ob causas quique, precognito regis aduentu, sua habitacula fugiebant, sibi suisque, quantum ualebant, in siluis uel aliis locis, in quibus se tutari posse sperabant, consulentes. Huic malo rex Henricus mederi desiderans, indicto edicto omnibus qui aliquid eorum que dixi, fecisse probari poterant, aut oculos erui, aut manus uel pedes uel alia membra constanti iustitia strenuus faciebat amputari. Que iustitia, in pluribus uisa, ceteros integritatem sui amantes ab aliorum lesione deterrebat.

Item moneta corrupta et falsa multis modis multos affligebat. Quam rex sub tanta animaduersione  corrigi statuit ut nullus qui posset deprehendi falsos denarios facere, aliqua redemptione, quin oculos et inferiores corporis partes perderet, iuuari ualeret. Et quoniam sepissime, dum denarii eligebantur, flectebantur, rumpebantur, respuebantur, statuit ut nullus denarius uel obolus integer esset. Ex quo facto magnum bonum ad tempus toti regno creatum est. Hec in secularibus ad releuandas terre erumnas interim rex faciebat.

Diuina nichilominus officia quoniam indigne per quorumdam sacerdotum manus eo usque tractabantur, sollicitus institit ut et ipsa suo ritu caste celebrarentur. Multi nempe presbyterorum statuta concilii Lundoniensis, necne uindictam quam in eos rex exercuerat, quorum superius mentionem fecimus,  postponentes, suas feminas retinebant, aut certe duxerant quas prius non habebant. Quod incontinentie crimen rex subuertere cupiens, adunatis ad curiam suam in solemnitate Pentecostes apud Lundoniam cunctis maioribus regni, de negotio cum Anselmo archiepiscopo et ceteris episcopis Anglie tractauit, eosque ad malum illum exstirpandum regali auctoritate atque potentia fultos roborauit. Unde Anselmus archiepiscopus Cantuariensis, et Thomas electus archiepiscopus Eboracensis  et omnes alii Anglie episcopi statuerunt in presentia eiusdem gloriosi regis Henrici, assensu omnium baronum suorum, ut presbyteri, diaconi, subdiaconi caste uiuerent, et feminas in domibus suis non haberent, preter proximas consanguinitate sibi iunctas, secundum quod sancta Nicena synodus definiuit. Illi uero presbyteri, diaconi, subdiaconi, qui post interdictum Lundoniensis concilii feminas suas tenuerunt, uel alias duxerunt, si amplius missam celebrare uellent, eas omnino a se facerent sic alienas ut nec ille in domos eorum, nec ipsi in domos earum intrarent, sed neque in aliqua domo scienter conuenirent, neque huiusmodi femine in territorio ecclesie habitarent; si autem propter aliquam  honestam causam, eos colloqui oporteret, cum duobus ad minus legitimis testibus, extra domum colloquerentur. Si uero in duobus aut in tribus legitimis testibus, uel publica parochianorum fama aliquis eorum accusatus esset, quod hoc statutum uiolasset, purgaret se adiunctis sibi secum ordinis sui idoneis testibus; sex, si presbyter; quinque, si diaconus; quator, si subdiaconus esset. Cui autem hec purgatio deficeret, ut transgressor sacri statuti iudicaretur. Illi autem presbyteri qui diuini altaris et sacrorum ordinum contemptores preeligerent cum mulieribus habitare, a diuino officio remoti et omni ecclesiastico beneficio priuati, extra chorum ponerentur infames pronuntiati. Qui uero rebellis et contemptor feminam suam non relinqueret et missam  celebrare presumeret, uocatus ad satisfactionem, si negligeret, octauo die excommunicarentur. Eadem sententia archidiaconos  et canonicos omnes complectebatur, tam de mulieribus relinquendis quam de uitanda earum conuersatione, et de districtione censure, si statuta trangressi fuissent. Iurarent insuper archidiaconi omnes quod pecuniam non acciperent pro toleranda transgressione huius statuti, nec tolerarent presbyteros, quos seirent feminas habere, cantare uel uicarios habere, et si eos audirent calumniari, ueritatem inde inquirerent. Similiter et decani hec eadem per omnia iurarent. Qui uero archidiaconus uel decanus hoc iurare nollet, archidiaconatum uel decanatum irrecuperabiliter perderet. Presbyteri uero qui, relictis  mulieribus, Deo et sacris altaribus seruire eligerent, quadraginta dies pro transgressione prefati concilii ab officio cessantes, pro se interim uicarios haberent, iniuncta eis penitentia, secundum quod episcopis eorum uisum esset. Omnia uero mobilia lapsorum posthac presbyterorum, diaconorum, subdiaconorum et canonicorum traderentur episcopis, et concubine cum rebus suis, uelut adultere.


His diebus sermo habitus est de parochia episcopi Lincoliensis que in nimium tendebatur, eoque processit  2Kb] ut, quoniam ratio Christianitatis id utile fore suadebat, regi et archiepiscopo ceterisque principibus regni uisum fuerit, de ipsa parochia sumendum quo fieret alter episcopatus  , cuius cathedre principatus poneretur in abbatia de Heli. Sed Anselmus, quem ipsius negotii summa respiciebat, sciens preter consensum et Romani pontificis auctoritatem nouum episcopatum nusquam rite institui posse, scripsit ei sic:

Domino et Patri reuerendo Paschali, summo pontifici, Anselmus Ecclesie Cantuariensis, debitam obedientiam cum fideli obsequio et orationibus.

Quoniam robur dispositionum que utiliter fiunt  in Ecclesia Dei de uestre pendet auctoritate prudentie, quando fiunt, ad uestrum referende sunt notitiam et iudicium, ut, cum apostolico assensu fuerint confirmate, nulla presumptione a posteris que salubriter statute sunt queant uiolari, sed rata permaneant in perpetuum. In Anglia est quidam episcopatus, scilicet Lincoliensis, cuius diecesis tam ampla est ut ad ea que non nisi ab episcopali persona fieri queunt unus episcopus plene sufficere non possit. Quod cum consideraret rex, et episcopi, et principes, et alii rationabiles et religiosi uiri regni Anglorum, ad utilitatem Ecclesie uisum consilium est episcopatum prefatum in duos diuidere, ita ut sedes episcopalis in quadam abbatia, que sita est in insula uocata Heli, et est intra prefatam diecesim,  constituatur, monachis ibidem permanentibus, sicut sunt multi episcopatus qui monachos in matre ecclesia habent, non canonicos. Quod libenter concedit ipse episcopus Lincoliensis, Robertus nomine, quia pro iis que assumuntur de sua Ecclesia ad instaurandum nouum episcopatum in Heli, tantum Ecclesie Lincoliensi restauratur a 1Kb] ut ipse sufficiens et gratum sibi esse fateatur. Cui rei mihi, tum propter predictam necessitatem, tum propter multitudinem predictorum qui in hoc consentiunt, uisum est ut, salua uestra auctoritate, assensum preberem. Precatur igitur suppliciter mea paruitas, quatenus hoc quod pro utilitate Ecclesie sic dispositum est, uestra auctoritate in perpetuum roboretur, ne a posteris  ulla presumptione  uioletur. Oramus Dominum omnipotentem ut Ecclesie sue uos in diuturna prosperitate custodiat [b 1Kb] .

Soluta curia, Anselmus ad uillam suam, Murtelac nomine, iuit, ibique in subsequenti ieiunio quarti mensis, multos ad sacros ordines promouit. Inter quos Ricardum quoque in precedenti proxima solemnitate Pentecostes electum ad pontificatum Ecclesie Lundoniensis, ad presbyteratum ordinauit.


Deinde ad festiuitatem gloriosissimorum apostolorum Petri et Pauli Cantuariam ueniens, die ipsius festiuitatis in capitulo presentibus Ecclesie fratribus et multis aliis tam monachis quam clericis, nec non et laicis, dedit Radulpho abbati Sagii [a 1Kb] , uiro equidem bono et religioso, et ipsi ecclesie ualde familiari, episcopatum Roffensem, accepto prius ab ipso coram omnibus hominio ac fidelitate. Quam fidelitatem se illi, et cunctis legitimis successoribus eius Ecclesieque Cantuariensis perpetuo seruaturum promisit, et hoc super quatuor Euangelia iurando confirmauit. In crastino autem misit eum Rouecestram, et cum eo Willhelmum archidiaconum suum, ut illum ex sua parte ipso episcopatu inuestiret. Eiusdem quoque negotii causa misit et Antonium  monachum illuc, qui subprioris officio in monasterio Cantuariensi fungebatur. Nam ex quo Aernulphus ipsius Ecclesie prior apud Burgum [b 1Kb] abbas fuerat factus, usque id temporis nullus in prioratum successerat.

Eodem tempore rex Northmanniam ire parabat. Anselmus autem ad benedicendum illi portum maris ubi transire debebat ab eo inuitatus aduenit. Sed nocte, cum sequenti mane brachiolum maris quo regis hospitium ab hospitio Anselmi dirimebatur regi locuturus transire deberet, adeo infirmatus est ut ad regem accedere nullo pacto ualeret. Quod ubi nuntiatum est regi, ei per Willhelmum episcopum Wintoniensem et eiusdem nominis episcopum Execestrensem precipiendo mandauit ne ad se ullatenus  iret, sed plene indulgeret quieti. Per eosdem quoque semetipsum quo pergebat, et filium suum quem in regno relinquebat, cum toto regno commendauit tuitioni eius, ut quidquid statueret, ratum esset; irritum, quod prohiberet. Rogauit etiam illum, propter amorem sui, consecrare supra memoratum Richardum Lundoniensi Ecclesie electum pontificem, apud Cicestram, quoniam prope erat, et episcopi, quos adiutores ac ministros in officio ipso haberet, presto. Causa autem propter quam hoc ita festinato fieri uolebat, illa dicebatur esse quia eumdem Richardum, in secularibus multum ualentem, longe uersus occidentales Anglie fines ad sua negotia exercenda transmittere sub celeritate disponebat. At Anselmus consideratis quibasdam rationabilibus  causis renuit, nec episcopum sacrare in Cicestra, sicut petebatur, acquieuit. uerumtamen ne nichil pro rege, qui cuncta que tunc petebantur pro Anselmo faciebat, facere uideretur, eumdem episcopum pro amore illius in capella sua apud Pagaham consecrauit, uII Kal. Augusti, ministrantibus ei in hoc officio Willhelmo episcopo Wintoniensi,  Rogerio Serberiensi, Radulfo Cicestrensi, et Willhelmo Execestrensi, accepta prius ab eo pro more de obedientia et subiectione sua professione.

Posthec uenit Anselmus Cantuariam, et ibi cum magno honore sacrauit prefatum Radulphum, Roffensi Ecclesie electum episcopum, quinto Idus Augusti, ministrantibus sibi in hoc Willhelmo episcopo Wintoniensi, Radulfo Cicestrensi, et Richardo Lundoniensi. Qui Richardus, antecessorum suorum [f, morem] secutus, honesto munere honorauit ipso die matrem suam ecclesiam Cantuariensem, iuxta quod statutum fuerat a rege quanto impetrauit ab Anselmo ut eum sacraret apud Pagaham, sicut diximus.

Inter hec electus est ab Alexandro rege Scotie  et clero et populo menachus quidam Dunelmensis, nomine Turgodus [c 1Kb] , ad episcopatum Sancti Andree de Scotia. Cuius consecratio dum ultra quam expediret demoraretur, tum propterea quia Thomas Eboracensis Ecclesie antistes electus necdum fuerat consecratus, tum propter quedam alia, que longum est enarrare, Ranulphus Dunelmensis episcopus proposuit eumdem electum in presentia ipsius Thome apud Eboracam consecrare, associatis sibi episcopis Scotie et Orcadarum insularum. uerum quia id preter consensum et auctoritatem Cantuariensis episcopi rite fieri non posse sciebat, mandauit ei de negotio per militem quemdam, et ut eius consilio et concessione sacraretur deprecatus est. Ad que scripsit ei epistolam hanc:


Anselmus archiepiscopus Cantuarie, Ranulfo episcopo Dunelmensi salutem.

Mandastis mihi per quemdam militem, Scollandum nomine, quod uolebatis ut electus episcopus ecclesie Sancti Andree de Scotia sacraretur, et hoc uolebatis fieri meo consilio et mea concessione. Sed hoc nec debet nec potest canonice fieri ab eodem electo archiepiscopo, nec ab alio per illum, priusquam ipse fiat archiepiscopus canonica consecratione. Quapropter nec consulo nec concedo  ne fiat ante consecrationem eiusdem electi archiepiscopi, nisi a me, si forte hoc necessitas exegerit. uale.

Post hec Anselmus considerans Thomam episcopalem suam benedictionem non ita expetere, sicut  debebat, scriptam hanc epistolam ei direxit

Anselmus archiepiscopus Cantuariensis, amico suo Thome, electo archiepiscopo ecclesie Eboracensi, salutem.

Canonica auctoritas precipit  ut ecclesia episcopatus ultra tres menses non maneat sine pastore. Quoniam autem regi placuit consilio baronum  suorum et nostra concessione ut uestra persona eligeretur ad archiepiscopatum Eborace, non debet per uos terminus salubriter constitutus diutius differri. Unde miror quia post electionem uestram non requisistis ut consecraremini ad quod electi estis. Mando itaque uobis ut octauo Idus Septembris sitis apud matrem uestram ecclesiam Cantuariensem ad faciendum quod facere debetis, et ad suscipiendam consecrationem uestram. Quod si non feceritis, ad me pertinet ut ego curam habeam et faciam que pertinent ad episcopale officium in Eboracensi archiepiscopatu. Preterea audiui quod uos priusquam consecremini facere uultis ut electus episcopus Sancti Andree de Scotia apud Eboracam consecretur. Quod nec uos facere debetis, nec ego concedo, sed  omnino interdico ne fiat, aut de illo aut de aliqua persona que in regimen animarum debet prouehi ab archiepiscopo Eboracensi, quia non pertinet ad uos dare, uel concedere alicui regimen, aut curam animarum, quia nondum accepistis. ualete.

Ad illam scripta est epistola hec:

Dilectissimo Patri et uenerabili domino Anselmo, sancte Cantuariensis Ecclesie archiepiscopo, Thomas Eborace metropoli electus, licet indignus, salutem et amice fidelitatis obsequium.

Gratias ago uobis, reuerende Pater, quod me semper dilexistis et audiuistis, et de prouentu meo exsultauit, et letatum est cor uestrum in Domino. Dominus Deus retribuat uobis pro me! Quod ad consecrationem meam uenire distuli, causa fuit non  una nec parua que me detinuit. Pecaniam quam pro facultate mea magnam causa ueniendi ad uos contraxeram, ultra spem meam, et nimium diu moratus totam dispendi Wintonie a qua citius discedens, ad uos uenire disposueram. Placuit autem domino nostro regi ut cum ille legatos Romam pro causa sua mittebat, ego cum eis meum mitterem ad requirendum Ecclesie nostre pallium. Festinanter igitur consilio regis ad propria reuersus ad hoc opus quesiui, et adhuc quero pecuniam, sed parum, nisi grauiter mutuatam, inuenio, quoniam dominus Girardus archiepiscopus ecclesias nostras et homines et ipsum dominium nostrum multum pauperauit. Et certe rex promisit mihi quod uobis colloqueretur,  et dilationem meam apud uos excusaret. Termino a uobis constituto  ero apud sanctam Cantuariensem Ecclesiam, si opportune potero, suscepturus et facturus que debeo. Quod si non potero, cum mihi paternitas uestra mandauit ut quindecim diebus ante uobis renuntiarem, precor benignitatis uestre sanctitatem, ut decem diebus ante uobis renuntiare possim [a 1Kb] , mihi concedatis. Litteras uero paternitatis uestre requiro in testimonium persone et electionis nostre quales debetis et scitis oportere. Hoc modo uestra sanctitas mee paruitati debet, hoc uestra Ecclesia nostre denegare non debet.  De electo episcopo Sancti Andree de Scotia, quod audistis, rumores sunt quibus credere non oportet. Facile ergo est interdici, quod, ut fieret, non a me excogitatum est. uiuere uos sanum letumque, diuque Deoque nostra Domino nostro supplicat Ecclesia. Sancte Cantuariensis Ecclesie congregationem saluto, et oro ut pro me oret. ualete.

Rescriptum Anselmi ad eumdem Thomam:

Anselmus archiepiscopus Cantuariensis, amico suo Thome, electo archiepiscopo Eboracensi, salutem.

Mansdatis mihi in litteris uestris quod, termino a me uobis constituto , Cantuarie eritis, si opportune poteritis, suscepturus et facturus quod debetis. Rogastis quoque ut si id efficere non ualetis, concederem quatenus id mihi X diebus  ante renuntiare possetis. Sed et Willhelmus clericus nuntius uester precatus est me ex uestra parte quatenus ego ipsum terminum aduentus uestri aliquantum extenderem, ut ad nos opportunius possetis uenire. Quod et ego causa uestri amoris et opportunitatis libenter facio. Ne itaque opus sit uos mihi quidquam ante de uestro aduentu renuntiare, submoneo uos ut die Dominico, qui erit quinto Kal. Octobris, Cantuarie sitis ad faciendum quod facere debetis, et ad suscipiendam consecrationem uestram. Preterea quod dicitis in litteris uestris uos pecuniam querere ut Romam mittatis pro pallio Ecclesie uestre, non concedo. Et puto quod id frustra faceretis, quoniam nullus debet habere pallium antequam sit consecratus. Litteras quas requiritis in testimonium  persone et electionis uestre, cum mihi locuti fueritis et ostenderitis cui eas dirigere debeo, libenter faciam pro uobis sicut pro amico, quod facere debeo. ualete.

Ratus ergo Anselmus non esse abs re premunire dominum papam de negotio pallii, quod sibi Thomas se mandauerat requisiturum, scripsit ei epistolam hanc:

Domino et Patri uere diligendo et reuerendo Paschali, summo pontifici, Anselmus seruus Ecclesie Cantuariensis, debitam obedientiam cum fidelibus orationibus.

Quoniam fortitudo et directio Ecclesiarum Dei maxime pendet ex auctoritate paternitatis uestre post Dominum, quando ratio exigit ad eius libenter recurrimus auxilium et consilium. Archiepiscopus  Eboracensis, Girardus nomine, migrauit de hac uita, et alius, Thomas nomine, loco eius electus est. De quo rumor est quod queritur ei pallium antequam sit consecratus, et mihi faciat professionem secundum antiquam consuetudinem antecessorum meorum et suorum. Hec est igitur summa precum mearum in hac re, ut, antequam consecretur et mihi debitam obedientiam  profiteatur, et hoc factum esse litteris nostris cognoscatis a uestra excellentia pallium non suscipiat. Quod non dico idcirco quod illi pallium inuideam, sed quoniam quidam autumant,  et etiam procurant ut, si hoc a uobis concessum fuerit, confidat se professionem debitam mihi posse denegare. Si enim hoc contingeret, scitote quia Ecclesia Anglie scinderetur, et secundum sententiam Domini dicentis: Omne regnum in seipsum diuisum desolabitur , desolaretur, et uigor apostolice discipline in ea non parum debilitaretur; ego quoque nullatenus remanerem in Anglia. Non enim deberem aut possem pati, ut  primatus Ecclesie nostre destrueretur. Hoc ipsum et eodem affectu suggero reuerentie uestre de Lundonia, si eius episcopo pallium petitur  ut scilicet ad hoc nullatenus assensum prebeat. Quidam namque concinnant, sub hac specie boni, primatus Cantuarie  dignitatem quemadmodum non oportet humiliare. Misi sanctitati uestre in hoc anno post Pentecosten litteras per Bernardum seruientem domini Petri camerarii uestri, quod rex Anglie conqueritur quod sustinetis regem Teutonicum dare inuestituras Ecclesiarum sine excommunicatione, et ideo minatur sine dubio se resumpturum suas inuestituras, quoniam ille suas tenet in pace uideat igitur prudentia uestra sine dilatione quid inde agere debeatis, ne quod tam bene edificastis irrecuperabiliter destruatur. Rex enim noster diligenter inquirit quod de illo rege facitis. Oramus Dominum Deum ut nos letificet de diuturna prosperitate uestra.

Rescriptum domini pape ad Anselmum:


Paschalis episcopus seruus seruorum Dei, dilecto fratri Anselmo Cantuariensi archiepiscopo, salutem et apostolicam benedictionem.

Litteras tue dilectionis recepimus, per quas affabilitatis tue dulcedinem recognouimus, etc., usque ad: Rex uero si in paterne nequitie tramite perseuerauerit, beati Petri gladium, quem iam educere cepimus, procul dubio experietur [a 1Kb] . Date Beneuenti Iu Idus Octobris.

Supra memoratus Thomas inter ista, mutato priori consilio, Cantuariam statuto sibi termino, prohibitus a canonicis suis, sicut per litteras Anselmo mandauit, uenire non potuit, et ob hoc quid sibi inde foret agendum, consilium ab eo petiuit. Ipsi quippe canonici scientes Anselmum etate simul et debilitate fatigari, rati sunt eum citius huic uite  subtrahendum, et ideo mota calumnia Ecclesiam Eboracensem parem esse Cantuariensi Anselmo scripserunt. In quo tamen electum antistitem Ecclesie sue Cantuariam ire debere pro benedictione sua cognouerunt, sed professionem de subiectione sua pontifici Cantuariensi eum facere debere negauerunt, ac ne faceret, quantum in eis fuit, ex parte Dei et Romane Ecclesie prohibuerunt. Quod quali fama ipsos canonicos apud multorum mentes notauerit, et, me tacente, coniicere possunt qui quid  iuris ex antiquo Ecclesia Cantuariensis super Eboracensem semper habere consueuerit sciunt. Anselmus autem postponens clericorum litteris respondere, ad litteras Thome scripsit hec:

Anselmus archiepiscopus Cantuariensis, amico suo Thome, electo archiepiscopo Eboracensi, salutem.

Mandaui uobis caritatiue plusquam semel, quatenus ad matrem uestram Ecclesiam Cantuariensem ueniretis, ad suscipiendam benedictionem uestram, et ad faciendum quod debetis et non uenistis. Quapropter eadem dilectione uobis adhuc mando quatenus apud ipsam matrem uestram sexto Idus Nouembris sitis, ut faciatis quod debetis, et suscipiatis benedictionem nostram. Preterea, quia  consilium petitis, consulo uobis ut non incipiatis aliquod quod non debetis contra Ecclesiam Cantuariensem. Nam pro certo sciatis quia omnibus modis quibus possum ad hoc me impendam, ut de sua dignitate Ecclesia ipsa meo tempore nichil perdat. ualete.

Non uenit sed directa epistola hec inter alia scripsit:

Causam qua differtur sacratio mea, quam nemo studiosius quam ego uellet accelerare, qui protulerunt non desistunt corroborare. Quamobrem quam periculosum, quam turpe sit contra consensum Ecclesie  regimen ipsius inuadere, uestra discretio nouerit. Sed et quam formidabile, quam sit euitandum sub specie benedictionis  maledictionem induere!

Ex his Anselmus aduertens Thomam clericorum suorum magis quam suo, quod petiuerat, consilio inherere, fecit episcopos uenire ad se, et cum eis negotio tractans, quid precipue foret agendum disquisiuit. Probant illi duos adhuc episcopos ad eum dirigi, qui illum ex parte Anselmi et omnium episcoporum Anglie moneant, cepte rebellioni renuntiare, et siquidem id facere nolit, suadeant ei Cantuariam pro benedictione sua, secundum quod se facere debere cognouerat, uenire, ibique  probet se a subiectione quam Anselmus exigebat debere liberum esse, et, hoc si queat efficere, sacratus redeat in sua cum pace. Placuerunt ista Patri. Et hec agere missi sunt episcopi duo, Lundoniensis uidelicet, quia decanus Ecclesie  Cantuariensis, et Roffensis, qui eiusdem Ecclesie proprius atque domesticus esse dignoscitur. Hi ergo, iter aggressi, mandauerunt Thome, et occurrit eis apud Suthwellam uillam suam. Exponunt ei pro quibus uenerint. At ipse nuntium suum, quem Northmanniam ad regem miserat, et plures de suis, quos ad se longe inde peruenire mandauerat, se exspectare respondit. Qui cum uenerint, inquit, audito eorum consilio, faciam quod potissimum mihi faciendum laudauerint. Reuersi in istis episcopi sunt.


Post hec, breui temporis spatio interposito, nuntius ex parte Thome ad Anselmum directus, litteras, quas ecce scribimus, sigillo regis inclusas ei porrexit.

Henricus, Dei gratia, rex Anglorum, Anselmo Cantuariensi archiepiscopo, charo Patri suo, salutem et amicitiam.

Mando uobis ut reexspectetis equo animo et bona uoluntate benedictionem Thome Eboracensis archiepiscopi usque ad Pascha, et quidquid inter uos inde actum est. Ego enim, si infra predictum terminum in Angliam rediero, consilio episcoporum et baronum meorum uos iu te et honorifice inde concordabo. Quod si tam cito non rediero, taliter inde agam, quod fraterna pax et bona concordia inter uos erit.


Ad hec nuntio petenti quid Anselmus uellet dare responsi, dixit : Se regi qui sibi litteras misit non Thome responsurum. Delegata igitur legatione huius rei Odoni decano Ecclesie Cicestrensis, et Alboldo monacho cenobii Sancte Marie Beccensis, destinauit eos in Northmanniam ad regem narrare illi totum quod presentis dissidii tenore, inter se et Eboracenses actum exstiterat. Rogarent etiam illum quatenus sue auctoritatis ingenuitate et prouisione satageret, ne integritas Christianitatis in duo diuisa scinderetur in Anglia, certus existens quod scissionem, iuxta Domini dictum, desolatio sequeretur . De induciis autem quas Thome Eboracensi archiepiscopo dari mandauerat, pro certo sciret quod prius pateretur totus membratim dissecari  quam de negotio, in quo illum contra antiquas sanctorum Patrum sanctiones, si iniuste et aduersus Deum erexisse sciebat, uel ad horam illas aliquando daret. Reuersi nuntii, referunt regem equo animo ac benigno uerba Anselmi suscepisse, pollicitumque se per auxilium et misericordiam Dei re ipsa ostensurum, quod integritatem Christianitatis diligeret in Anglia, non scissuram.

Inter hec languor qui corpus Patris Anselmi grauiter affligebat grauior sibi ipsi de die in diem fiebat. Note tamen rebellionis non immemor, scripsit Thome epistolam hanc:

Anselmus minister Ecclesie Cantuariensis, Thome electo archiepiscopo Eboracensi.

Tibi, Thoma, in conspectu omnipotentis Dei,  ego Anselmus archiepiscopus Cantuariensis et totius Britannie primas loquor. Loquens ex parte ipsius Dei, sacerdotale officium quod meo iussu [a 1Kb] in parochia mea per suffraganeum meum suscepisti, tibi interdico, atque precipio ne te de aliqua cura pastorali ullo modo presumas intromittere, donec a rebellione quam contra Ecclesiam Cantuariensem incepisti discedas, et ei subiectionem quam antecessores tui, Thomas uidelicet et Girardus archiepiscopus, ex antiqua antecessorum consuetudine  professi sunt, profitearis Quod si in iis que cepisti magis perseuerare quam ab eis desistere delegeris, omnibus episcopis totius Britannie sub perpetuo anathemate interdico, ne tibi ullus eorum manus ad promotionem pontificatus imponat, uel, si ab externis promotus fueris, pro episcopo uel in aliqua Christiana communione te suscipiat. Tibi quoque, Thoma, sub eodem anathemate ex parte Dei interdico ut nunquam benedictionem episcopatus Eboracensis suscipias, nisi prius professionem quam antecessores tui Thomas et Girardus Ecclesie Cantuariensi fecerunt facias. Si autem episcopatum Eboracensem ex toto dimiseris, concedo ut officio sacerdotali, quod iam suscepistis, utaris.

Hanc epistolam omnibus episcopis Anglie, singulam  singulis, cum suo sigillo direxit, unicuique mandans atque precipiens, per sanctam obedientiam quam Ecclesie Cantuariensi debebant, ut, secundum quod in illa scriptum erat, se erga ipsum Thomam deinceps tenerent.

Post hec XI Kal. Maii defunctus est Cantuarie in metropoli sede gloriosus Pater Anselmus, et die sequenti, que fuit Cena Domini, in maiori ecclesia ad caput uenerande memorie Lanfranci predecessoris sui, honorifice sepultus, anno Incarnati uerbi millesimo centesimo nono, regni uero Henrici gloriosi regis Anglorum nono, pontificatus autem ipsius Anselmi XuI, etatis uero septuagesimo sexto,

Itaque post hec, paucis diebus euolutis, uenit Angliam missus a uenerando summo pontifice Paschale,  clericus quidam  cardinalis sancte Romane Ecclesie. Hic pallium Eboracensi Ecclesie secum ferens, ubi didicit Anselmum uitam finisse  consternatus animo, quid potissimum sibi foret agendum dubitabat. Pallium etenim ipsum Anselmo primitus deferendum a Romano pontifice sumpserat, et ut demum iuxta consilium ac dispositionem ipsius inde ageret, ab eodem preceptum acceperat.

In subsequenti festiuitate Pentecostes, rex Henricus curiam suam Lundonie in magna mundi gloria et diuiti apparatu celebrauit. Qui transactis corone sue festiuioribus diebus, cepit agere cum episcopis  et regni principibus, quid esset agendum de consecratione electi Ecclesie Eboracensi. Ad quod recitata est coram eo epistola, quam proxime supra scripsimus, ipsi electo ab Anselmo destinata, interdicendo uidelicet illi benedictionem, si primo non faceret Ecclesie Cantuariensi professionem. Quam Robertus comes de Mellento sibi expositam uti intellexit, sciscitatus est quisnam episcoporum eamdem epistolam suscipere ausus fuerit preter assensum et imperium domini regis. In qua interrogatione  episcopi aduertentes comitem uelle calumniam mouere, qua eos regie maiestati obnoxios faceret, remoti a multitudine, habito consilio, statuerunt apud se suis omnibus, si regia sententia hoc forte comitis instinctu dictaret, se malle despoliari quam iis que Anselmus de presenti querela preceperat non obtemperare. Erant autem hi, Richardus Lundoniensis, Willhelmus Wintoniensis, Robertus Lincoliensis, Herbertus Norwicensis, Rogerius Serberiensis, Radulphus Roffensis, Reinelmus Herefordensis, Robertus Cestrensis, Ioannes Bathoniensis, Radulfus Cicestrensis, Willhelmus Exoniensis. Istis ergo, firmato consilio, ut diximus, inter se, uisum est Samsonem Wigornensem episcopum accersendum, et quam de negotio sententiam ferret etiam  ipse perquirendum. Factum est, et respondit: Licet hunc qui in pontificatum Eboracensem electus est, olim ex coniuge filium susceperim, eique iuxta seculum et carnis naturam honoris ac dignitatis profectus ius equissime debeam, multo maxime tamen id matri mee Ecclesie Cantuariensi debeo, que me in eum, in quo sum, honorem prouexit, et gratie quam a Christo Domino meruit me per pontificale ministerium participem fecit. Quapropter notum omnibus esse uolo me et litteris Patris nostri Anselmi de causa que nunc inter nos agitur factis modis omnibus obediturum, nec unquam assensum prebiturum, ut is qui electus est in episcopatum Eboracensem aliquatenus consecretur, donec de subiectione sua Ecclesie Cantuariensi debitam et  canonicam obedientiam profiteatur. Ipse enim presens fui quando frater meus Thomas archiepiscopus Eboracensis tum antiquis consuetudinibus, tum inuincibilibus allegationibus actus, eamdem professionem Lanfranco archiepiscopo Cantuariensi, et cunctis eius successoribus fecit. His dictis, illico simul omnes episcopi ad regem reuersi sunt, constanter et litteras super quibus comes sciscitatus fuerat, se suscepisse, et contra eas nulla ratione quidquam acturos asserentes. Ad que, cum idem comes caput agitaret, autumans iam in illos quasi de contemptu regis crimen iniiciendum, dixit rex : Quidquid in iis aliorum sententia ferat, de me constat quia cum episcopis sentio, nec uel ad horam excommunicationem  Anselmi subiacere aliquatenus uolo. Quibus auditis, gauisi sunt omnes. Et agentes Domino grates pariter conclamauerunt Anselmum adesse, et quam non poterat in corpore degens, iam mundo absentem causam Ecclesie sue determinasse. Deinde in laudibus eximii principis demoratum est, ac ut ipse dignitatem primatus Ecclesie Cantuariensis humiliari a nullo permitteret postulatus, siquidem in hoc, dicunt, consuetudines antique et earum confirmationes, astipulatione totius regni sub magno rege Willhelmo facte, necne priuilegia que his priora existunt ab apostolica sede ipsi Ecclesie  collata corrumperentur, scinderentur, annichilarentur. Acquieuit istis rex, et iussit ipsarum quoque scripta auctoritatum, que Ecclesia Cantuariensis habebat, sub celeritate afferri, allata recitari. Quod ubi factum est, intulit : Quid amplius queritur? Auctoritates, et priuilegia apostolice sedis et que in presentia patris et matris mee, sub testimonio et confirmatione episcoporum, abbatum, et procerum regni definita sunt ut quasi de epistola Anselmi penitus taceatur, ego in questionem mitterem, ego nouis ambagibus agitari permitterem? Imo sciat Thomas se aut subiectionem et obedientiam Ecclesie Cantuariensi eiusque primatibus, ut antecessores sui professi sunt, professurum aut archiepiscopatui Eboracensi ex toto cessurum. Eligat ergo quod uult.  Consideratis itaque Thomas auctoritatibus quibus Ecclesiam Dorobernensem niti et circumuallari uidebat, spretis clericis suis quorum se consilio credidisse sero dolebat, se contra ipsas auctoritates nolle stare, sed morem antecessorum suorum sequendo, et ipsis acquiescere et Ecclesiam ipsam deinceps semper diligere uelle dixit et honorare. Precepit igitur rex ut professio quam Thomas erat facturus in sui presentia dictaretur, scriberetur; sigilloque suo charactere, ut uocant, rotundo erat imprimenda, ne quid in ea quouis molimine, antequam eam profitendo Thomas legeret, mutaretur, seruaretur inclusa. Quod et factum est.

Dominica ergo die que fuit u Kal. [a 1Kb] Iulii conuenerunt, iubente rege, Richardus Lundoniensis, Willhelmus  Wintoniensis, Radulphus Roffensis, Herbertus Norwicensis, Radulphus Cicestrensis, Ranulphus Dunelmensis, et Herueus Pangornensis episcopi in ecclesia beati Pauli Lundonie pro consecratione Thome. Inter solitam ergo examinationem, suo loco professionem de subiectione et obedientia sancte Ecclesie Dorobernensi exhibenda Richardus Lundoniensis episcopus, qui Thomam erat sacraturus, ab illo exegit. Professio igitur, sicut erat sigillata, sibi coram omnibus oblata est, fractoque sigillo euoluta et lecta ab eo est ita : Ego Thomas Eboracensis Ecclesie consecrandus metropolitanus, profiteor subiectionem et canonicam obedientiam sancte Dorobernensi Ecclesie, et eiusdem Ecclesie primati canonice  electo et consecrato, et successoribus suis canonice inthronizatis, salua fidelitate domini mei regis Henrici Anglorum, et salua obedientia ex parte mea tenenda, quam Thomas antecessor meus sancte Romane Ecclesie ex parte sua professus est.

Intererat huic officio prior Ecclesie Dorobernensis  et ex monachis eiusdem loci quamplures, qui pro hoc ipso, quoniam res eos maxime respiciebat, illo conuenerant. Lectam itaque professionem cum a Thoma sibi oblatam Richardus antistes Lundoniensis accepisset, eam nominato  priori et fratribus tradidit, dicens : Hanc, fratres et domini mei, in testimonium auctoritatis uestre Ecclesia suscipite, et ipsam uobis factam in memoriam posteritatis seruate. Deinde a Radulpho Cicestrensi episcopo dictum in populo est ipsam consecrationem ex recto et antiqua consuetudine debere fieri Cantuarie. Et adiecit : uerum quia ipsa ciuitas, defuncto Patre nostro Anselmo, nunc quidem pontifice caret, uisum regi sacratisque ordinibus regni est atque principibus, eam hic atque ab huius sedis episcopo pre aliis potissimum celebrandam, eo intuitu, ea ratione quod episcopus Lundoniensis inter alios episcopos est decanus Ecclesie Cantuariensis, et ideo speciali quadam dignitate ceteris anteponendus. Ita ergo in episcopatum  Eboracensem Thomas consecratus est, suscipiens a ministro quod suscipere detrectauit a magistro. Dum ergo uite presenti superfuit [a 1Kb] , penitudo huius facti ab animo eius non recessit, se infelicem, nec tanti Patris benedictione dignum fuisse pronuntians.

Quibus peractis, prefatus Ecclesie Romane cardinalis, audito rege curieque regis consilio, pallium quod detulerat, Eboracam detulit, ipsoque pontificem eius inuestiuit, sicque Romam redeundi iter repetiit.

Inter hec Herueus episcopus Pangornensis, cuius supra meminimus, ab Ecclesia sua, quam olim dimiserat, penitus translatus est, et nouo episcopatu, quem rex et principes dudum in Heli statuendum,  iuxta mentionem inde superius factam, decreuerant inthronizatus. Quod quidem ut adipisci mereretur, multa prece, multis multarum rerum promissionibus, multorum quoque officiorum exhibitionibus, uix post obitum strenuissimi Patris Anselmi obtinere potis fuit.

Ipso anno apparuit stella, quam cometam quamplurimi nominabant. uisa est autem in mense Decembri circa lacteum circulum, crinem in australem celi dirigens plagam.

In subsequenti Natiuitate Domini Christi, regnum Anglie ad curiam regis Lundonie pro more conuenit, et magna solemnitas habita est atque sublimis. Ipsa die archiepiscopus Eboracensis se loco primatis  Cantuariensis regem coronaturum et missam sperans celebraturum ad id omnino paratum semet exhibuit. Cui episcopus Lundoniensis non acquiescens, coronam capiti regis imposuit, eumque per dextram induxit Ecclesie, et officium diei percelebrauit. At cum ad mensam regis uentum esset, et de loco sessionis inter eosdem episcopos dissensio mota fuisset, noluit eos rex audire, sed utrumque a prandio suo remotum, pransurus hospitia sua precepit adire. Et quidem quod episcopus Lundoniensis ita fecit  ea ratione usus est quod et  decanus Ecclesie Cantuariensis, et, item iuxta institutionem beati Gregorii Anglorum apostoli, tunc prior alterius exstitit, quia prius eo fuerat ordinatus. Cuius nimirum prioratus gratia se sub tanta festinatione, ut supra diximus, licet aliud in populo predicaretur, in pontificatum ordinari gnarus, expetiit, quemadmodum nobis testati sunt qui animi eius absque dubio secreta nouerunt, et ipsemet a me percunctatus familiari affatu asseuerauit. Sed de sessione prandii regalis tunc inter episcopos, res ita remansit determinanda iudicio futuri pontificis Cantuariorum.

Per id temporis, acta est causa presbyterorum Anglie, et districtius quam tempore Patris Anselmi; a consortio mulierum cerciti sunt. Quamplurimi  namque illorum, ex obitu Patris Anselmi non modicum exhilarati, promiserant sibi, eo de medio sublato, licitum fore quod, ipso superstite, sibi illitum fuisse condoluere. Sed in contrarium res lapsa est. Rex enim qui plus Deo a multis timebatur, sua lege eos constrinxit quatenus, uellent nollent, concilii Lundoniensis  saltem oculis hominum fierent exsecutores. At si ipsi presbyteri deterius agere, quasi in damnationem et contumeliam Anselmi pro hoc elaborauerunt, ipsi uiderint. Onus suum quisque portabit. Scio quippe quoniam si fornicatores et adulteros iudicabit Dominus, consanguinearum, ne dicam sororum uel filiarum stupratores, non effugient iudicium eius. Nec quod eos Anselmus ab illicitis amplexibus prohibuit,  ulla suarum iniquitatum excusatio erit, sed nimirum unusquisque recipiet, prout gessit. Quod si aliquis dixerit Anselmum melius fecisse, si tacendo toleraret, quod prohibitum in peius pullulaturum fortasse procederet, dicere poterit diuitem illum euangelicum qui ad cenam quam preparauit multos uocauit, seruum suum non debuisse ad conuocandum inuitatos destinare, eo quod contigit simul ne uenirent omnes excusare. Et hanc ipsam Euangelii lectionem, tam in consecratione ipsius Anselmi super eum repertam quam et in pallii eius susceptione in populo lectam, ea forsitan presignasse non alienum a ueritate est credere. Quoniam pene omnibus que predicando docuit uel docendo prohibuit,  excusatio obiecta est, et in nullo uerbis eius efficaciter obtemperatum. Legat, qui uult, textum concilii Lundonieusis, et, inspectis statutis eius atque preceptis, perpendat quis eis obediat, quis eorum exsecutor existat, quis non ea quasi inania ducat. Ecce, ut plurima taceantur, abbates quidam qui in ipso concilio pro Simonia dispositi fuerunt, aut illas quas perdiderunt aut alias abbatias, dato pretio per laicos adepti sunt. Item qui presbyteri dicuntur siue canonici iam tepescente regis edicto, apud episcopos suos et archidiaconos infami commercio  id effecerunt ut aut suas quas reliquerant, aut alias que magis placeant, spretis prioribus, libere meretriculas ducant. Ad hec criniti quos a Patre Anselmo a sancte ecclesie liminibus certissime nouimus excommunicatos, in tantum abundant tantumque se de crinium suorum feminea et ignominiosa longitudine iactitando magnificant, ut qui crinitus non est, rustici uel presbyteri proboso uocabulo denotetur. Cetera horum indignitate non minus indigna, ne eorum amatores, cum mea nichil intersit, gratis offendam, silentio premam. Tantum dico quia quid futura dies sit paritura nescio ; in presenti scio quam pauci  inueniuntur, qui uia quam illustris Pater Anselmus docendo monstrauit, ad cenam Domini puro ac simplici corde  properare contendant. Exiuit Angliam semel, exiuit secundo, ad modum uidelicet precepti quod euangelico seruo suo Dominus fecit. In quibus exitibus quod ingentem multitudinem predicando, admonendo, castigando cene Dominice de alienigenis introduxerit, nos qui itineris eius et laboris comites fuimus omni remoto ambiguo scimus. Auertat igitur omnipotens Deus ab illis uocatis, ad quos adducendos primo missus est, sententiam quam idem Dominus intulit: Dico scilicet uobis quod nemo uirorum illorum qui uocati sunt gustabit cenam meam .

His ita digestis, presens opus, cui quidem ut operam darem, sincera dilectio quam erga beate memorie Patrem Anselmum superna pietas mihi  indigno concessit habere, maxima inter alias causa fuit, fini addicam. Prius tamen, et ab iis qui modo sunt, et ab eis qui post nos filii Ecclesie Cantuariensis, id est Dorobernensis  futuri sunt, paucis petitum iri precamur, ne nobis, qui ista scripsimus, quasi in nichil laborauerimus, ipsi succenseant, iudicantes fortassis apud se ea que gloriosum et magnificum Patrem Lanfrancum suo tempore constat fecisse, ad tuendam conseruandamque  nominate Ecclesie dignitatem satis sufficere et superabundare. Et nobis utique de illis que ipse fecit  nullum aliud quam illorum iudicium est uel aliquando fuit. Unde ut tantum onus scribendi assumeremus, quasi nostro opere opera eius aliquatenus fulcire cogitauerimus, amentia esse uidetur in mentem alicui cadere, presertim cum nostra, que illis continuantur, non nisi per illa robur unde subsistant salua rerum quas descripsimus ueritate sortiantur. Attamen  queso accipiatur non parum ad exterminandum scandalum quod Eboracenses super ipsam Ecclesiam mouerunt et confirmare nisi sunt, ut de aliis taceam, ipsa epistola profuit,  quam pie recordationis Paschalis papa Girardo pontifici Eboracensi de professione quam episcopo Cantuariensi facere debebat pro Anselmo direxit. Siquidem eadem epistola Cantuarie cum sigillo pape remansit, quam Girardus, ut uir in ecclesiasticis disciplinis educatus, illius auctoritatis precepto non egens, factam in episcopatu professionem Anselmo  interposita fide sua, firmauerat. Textum autem ipsius epistole hic, ut omnibus qui legere uel audire ista dignantur, innotescat, subscribemus, et eum in laudem nobis Dei terminum huius operis constituemus.

Paschalis episcopus, seruus seruorum Dei, uenerabili fratri Girardo, Eboracensi episcopo, salutem  et apostolicam benedictionem.

Quanquam praue aduersus nos, etc. uide in Paschali.

Hic igitur et in omni opere suo laudetur ipse, et benedicatur, qui idem in se manens innouat omnia, transfert regna, et quem uult super illa constituit, uiuens et regnans ante et ultra omnia secula Deus. Amen.



LIBER QUINTUS. Et hoc ex abundanti.


Terminus quarti libri Historie, cui Nouorum in Anglia notam indidimus, plane indicat nos ibi deliberasse totius operis metam ponere, imo modis omnibus posuisse. Translato etenim eo de hac uita cuius amor ipsius Historie describende causa precipua fuit, uidelicet domino et gloriosissimo Patre Anselmo Anglorum summo pontifice, ratus sum, uisa mora pontificis substituendi, me, si ultra procederem in scribendo, aut inania forte scripturum, aut in priuato conuersantem non multa, que scribenda ratio expeteret, pleniter agniturum, tacita incertitudine uite mee que nunc quidem mihi non certior est  quam tunc fuit. uerum inter hec, ex his que scripseram certo comperiens me multorum uoluntati ac dilectioni morem gessisse, placuit seriem rerum describendo illis annectere, iuxta quod Deus, omnium finis, dignabitur inspirare. Eo siquidem respectu quo illa pluribus accepta esse deprehendi sperabam et ista oneri non affutura. Prius tamen quam illa aggrediar, quibusdam qui adhuc prefato pontifici, uere sancto, detrahere non uerentur, eo scilicet quod nec secularium, nec ecclesiasticarum rerum exstructionibus ipse  in sua manu omnia tenens ita studium impenderit, sicut antecessor illius uenerande  memorie Pater Lanfrancus suo tempore fecit, paucis rationem ostendere in mentem uenit, quatenus inspecta negotii qualitate, ex ipsa ueritate perpendant an amodo sit eis silendum super hoc, an non.

Utique cum idem Anselmus primo pontificatum Cantuariensem regere suscepisset, ita omnes terras ad ipsum honorem pertinentes uastatas inuenit, et omnes redditus a Willhelmo filio maioris Willhelmi regis direptos, ut unde subsisteret  non haberet. Quamobrem fraudatus redditibus, quibus a festo sancti Michelis  usque in Natiuitatem Domini uiuere debuit, summa necessitate coactus, de iis quibus ab ipsa solemnitate usque in Pascha uicturus erat, uictum sibi ministrari faciebat. Sicque  subsequentium terminorum redditus, in precedentibus terminis paulatim et discreto moderamine sumens, uix tertio sui introitus anno, ad statum a predecessoribus suis statutum in his pertingere potuit. Quid autem angustiarum, preter has a rege Willhelmo et suis passus sit per illos tres et quarto, qui subsecutus est, anno, in primo et secundo nominate Historie libro, utpote qui eis affuimus, nonnullis digessimus. Ita igitur in tribulatione et atroci persecutione quatuor annis in Anglia degens, quinto pulsus ab eodem rege est, et totus archiepiscopatus inuasus, ac per tres continuos annos, hoc est donec rex idem sagitta interiit, usque in immensum, uastatus. Anselmus uero inter hec patria eliminatus, dum unde se suosque procuraret de suis ab Anglia nichil  habere mereretur, ab externis necessaria mutuatus est, nolens quidem grauis esse his inter quos morabatur, nec gratis accipere omnia que sibi offerebantur. Deinde reuocatus a rege Henrico qui in regnum fratri successerat, et res suas in supremam paupertatem redactas reperit, et exactores pecuniarum quas mutuo acceperat, de transmare quotidie uenientes uacuos a se dimittere, considerata equitate, honestum esse non iudicabat. Si in istis angustiabatur, nulli mirandum. Super hec, pax inter illum et regem diutina firmitate non durauit. uexatus itaque graui modo per biennium est, ac demum extra terram exire seductus. Exiuit, nec, nisi quarto sui exitus anno pene peracto, redire  potis  fuit. Tandem reuersus duobus annis superuixit, tertio transiit, debitis quibus se in peregrina patria sustenta uerat uix solutis. His ita se habentibus, qua, queso, ratione poterat terrenis operibus operam dare, quem tam assidue oppressiones et suarum rerum destructiones non cessabant fatigare? Ea tamen que per se ipsum non ualebat, per fideles Ecclesie sue filios, liuore carens, et nichil usque secularis glorie querens exercebat. Nam res monachorum posuit in dispositione eorum, constituens eis in priorem post Henricum, Ernulfum, post Ernulfum, Conradum  ad quorum nutum negotia Ecclesie cuncta referrentur, et communi consilio fratrum tractarentur, disponerentur, terminarentur. Ex libertate igitur, qua in res suas  monachi per bonum Anselmum potiti sunt, multum per omnem modum Ecclesia aucta est, in recuperatione uidelicet plurimarum terrarum, quas quidam laici tenentes in hereditatem sibi uindicabant, in diuersis ornamentis, inque omni decore domus Dei, ita ut pauca et indecora uisa fuerint Ecclesie ornamenta, comparatione decoris et multitudinis illius que in his diebus perducta sunt. Super hec, ipsum oratorium, quantum a maiore turri in orientem porrectum est, ipso Patre Anselmo prouidente, disponente auctum est. Et hec quidem omnia de rebus ecclesie acta sunt, sicut et multa que per Lanfrancum facta fuerunt, Anselmo de suis preter illa plurimam pecunie quantitatem in augmentum domus Dei conferente. Ex his uero que in dominio suo  possidebat, et offerende maioris altaris medietatem  et quasdam terras ad subsidium monachorum antiquius pertinentes, tunc autem in alios usus distractas, et pallia ualde bona quamplurima, ac nonnulla alia decori domus Dei competentia, iuri Ecclesie perpetuo possidenda concessit. Ad hec, postquam de secundo exsilio reuocatus est, ut quadam pace potitus, dedit in opera Ecclesie denarios, qui singulis annis de parochianis Ecclesiis in Pascha matri Ecclesie pendi solent. Aequius enim esse iudicauit eos ab Ecclesia cui pro signo debite subiectionis conferuntur possideri quam a seculari potestate, quasi suos, obeunte episcopo, auferri, eo quod illos quoque pontifices, pro suo officio, antehac, iuri proprio uindicabant.  Nec eo defuncto aliter ac ipse disposuerat, in his a rege actum est, sed in eo statu quo Ecclesiam Pater ipse moriens reliquit, toto temporis spatio quo pastore carebat, eius instituta mutare consilii esse non autumans, eam conseruabat. Pax igitur qua potita est, cui post Deum ascribenda sit satis elucet. Detractores itaque tanti uiri et tam magnifici benefactoris Ecclesie Christi parcant, obsecro, lingue sue, parcant, obsecro, anime sue. Nam si hos qui secrete detrahunt proximo suo persequitur Deus, timendum fateor ne illos qui publice et contra equum prauis uerbis corrodunt Patrem suum destruat Deus. His hoc modo pro negotii necessitate succincte propositis, accedamus ad res gestas, ab illis que descripsimus  narrandi exordium sumentes.

Igitur ubi beatus et felix presul Anselmus ab erumnis uite labentis in beatitudinem uite permanentis translatus est, omnia ad episcopatum quidem Cantuariensem pertinentia, morem fratris sui Willhelmi regis secutus, in suum dominium rex Henricus redigi precipit, rebus monachorum in ea qua illas Pater Anselmus posuerat libertate et prouidentia persistentibus. Unde et tunc multa in decorem domus Domini Christi facta sunt. Quapropter cum maligni quidam regi suggessissent monachos insanire, et que regalibus expensis magnifice possent adminiculari, in superfluos usus ab eis quotidie profligari, ipse . Quid, inquit, in externas expensas, in secularia aliqua,  in uana uel ordini suo contraria opera res suas monachi ponunt? At, si in augmentum et gloriam domus Dei eas expendunt, benedicatur Deus, qui et illis huiusmodi animum inspirauit, et hanc mihi suo munere gratiam tribuit, ut meis diebus mea mater Ecclesia crementum potius capiat, quam detrimen tum. Sic itaque et Ecclesia proficiebat, et ne a quouis infestaretur, regia censura prospiciebat. Agebat quoque in ea curam pontificalis officii Radulphus Roffensis antistes, et ei intus et extra, si qua emergebant, assiduus propugnator erat atque fidelis. Ipse ecclesias in omnibus terris totius pontificatus Cantuariensis intus et extra Cantiam inconsultis episcopis, uti petebatur, dedicabat. Ipse que ad Christianitatem pertinent, in eisdem terris, prout  res exigebat, sedulus ministrabat. Et hec ita integro quinquennio quo a transitu Patris Anselmi Ecclesia ipsa uiduata permansit, in filiis ac rebus eius agebantur. Quo tempore pene peracto, rex Henricus et monitis domini pape, et precibus fratrum Cantuariensium, aliorumque multorum, imo, quod maximum est, instinctu Dei permotus, episcopos et principes Anglie in unum apud Windleshoram fecit uenire, eorum consilium in constituendo pontifice Cantuariensi uolens habere. Inuitati etiam sunt prefatus Radulphus Roffensis episcopus, et prior ac nonnulli fratres Cantuarienses curiam uenire, ignorantes certitudinem cause, propter quam inuitabantur. Iuimus ergo illuc, quamplures uero nobis euntibus obuiantes, et se a curia uenire, et nos  absque omni contradictione abbatem Abendonie, Faricium nomine, archiepiscopum habituros asseuerabant. Quod nos, industriam hominis probatam habentes, gaudenti animo amplectebamur, placeret solummodo Dei uoluntati, in quo totam spem nostram locaueramus. Quid multa? Ad curiam uenimus, et ecce omnia plena erant de abbate que audieramus. Et reuera regia uoluntas hoc proposuerat, ac propter idipsum iussus a rege idem abbas curie se presentauerat. Animus tamen episcoporum, et quorumdam magnatorum in aliud uergebat, preoptantium uidelicet aut quemlibet episcopum de ordine clericali, aut clericum aliquem de capella regis in opus illud ascisci. uerum ubi eis obiectum est nullum a beato  Augustino  nisi de monachico ordine unquam pontificatui Cantuariensi presedisse, uno duntaxat excepto, qui et ob hanc presumptionem, et alia quedam peruerse ab eo commissa depositus per Romanum pontificem fuit, et ea re tam antiquam et authenticam consuetudinem, cum nulla ratio uel necessitas exigeret, subuerti non oportere, desistere cepto, quod plurimo conatu perficere laborabant, compulsi sunt. Disponente igitur prouidentia summi Dei in prenominatum Roffensem episcopum, subito uersa episcoporum sententia est, illum scilicet in primatem totius Britannie constitui cupientium, et assensum regis in hoc sibi cooperari postulantium. Ad quod rex, statim mutata mente quam in promotione abbatis habebat, libens in ea que de episcopo  suggerebantur animum transtulit, uellent tantummodo monachi, natuque maiores et populi Cantuarienses. Nec mora; requiritur quale sit in istis uelle eorum, et uota omnium inueniuntur esse unum. Refertur in turbam negotii summa, et in laudem Dei laxantur pro hoc omnium ora. Sic electus in pontificatum Cantuariensem Radulphus Roffensis episcopus est, et inexplicabilis letitia omni multitudini que confluxerat exinde procreata. Mira namque affabilitas, que ad cunctos in eo uigebat, et eum magnopere diligi et honori eius aggaudere quemque bonum faciebat. Audires interea  multos una conclamare : uere cor regis in manu Dei; quocunque uult inclinat illud . Acta sunt hec anno Incarnationis Dominice millesimo  centesimo quartodecimo, uI Kalend. Maii, quinto die peracto quinquennio a transitu gloriosissimi Patris Anselmi. uenit dehinc Cantuariam XuI Kal. Iunii, et gloriose a clero et populo susceptus est, atque ab episcopis  loco pontificis sublimatus. Egit autem primos introitus dies sui, in magna gloria et diuiti rerum apparatu, gaudentibus cunctis, et Deum collaudantibus quod iam tandem, post diutinam exspectationem, Ecclesie sue pastorem non de externis, sed de domesticis instituere dignatus sit.

Post hec, semotis a dominatu iis qui pontificatui dominari solebant, locauit suos ut sibi quidem melius uidebatur, et sensus plurimorum necne uoluntas  ab eo quo fuerant super ipsum demutata sunt, ac fama illius que antehac ab omnibus predicabatur, a multis, uulgi more, sinistrorsum detrahebatur. Inter hec rex Henricus Northmanniam ire parabat, Francos suosque uicinos sibi inimicitias exstruentes paci subigere qua preditus erat industria uolens. Sed ne quid in Anglia, se abeunte, remaneret indispositum, monasteria cuncta, que iamdiu cura pastorali fuerant destituta, consilio episcoporum et principum suorum, locatis personis, in hoc officium ordinauit. Quod si aliqui eorum lupi magis quam pastores effecti sunt, ipsi uiderint; rex eos ut pastores, non lupi essent  collocauit. Quod tamen credibilius forte uideretur, si non omnes ex alienigenis, sed aliquos saltem ex indigenis terre,  non usquequaque Anglos prorsus, tali ministerio substituisset. uite etenim meritum ac regularis obseruatio discipline, nec non prudentia rerum administrandarum que oportebat, eis qui respuebantur, non minus quam iis inerat qui assumebantur. Unum eos, natio scilicet dirimebat. Si Anglus erat, nulla uirtus, ut honore aliquo dignus iudicaretur, eum poterat adiuuare; si alienigena, solummodo que alicuius boni speciem amicorum testimonio pretenderent, illi ascriberentur, honore precipuo illico dignus iudicabatur. uerum in istis nemo cuiusuis iniustitie Deum accuset, cum eius dispositioni cuncta subiaceant, cum nichil iniuste usquam disponat, cum interea nichil fiat sine causa. Que dum ita  sint, nullus sibi de iis que Deus non approbat, plaudat, quoniam unde isti coronam, inde illi nouit equo iudicio penam prerogare. Sed de his, hac interim uice sufficiat. Dies enim mali sunt.

Dum itaque rex Ecclesiarum dispositioni, ut diximus, operam daret, postulatus a pontifice Cantuariorum est, quatenus sibi monachum Ecclesie Cantuariensis, tunc quidem abbatem Burchorum, Ernulfum nomine, redderet, ut eum Roffensi Ecclesie loco pontificis sibimetipsi subrogaret. Et hoc quidem faciebat, tum quia sapientiam ac religionem hominis compertam habebat, tum quia ignotam personam super ipsam Ecclesiam uel inter fratres Cantuarienses immittere nolebat, tum etiam quia se ex uicinitate ipsius multum sperabat adiuuandum  in dispositione rerum suarum. Quod rex perpendens, libenter annuit. Abductus igitur abbas a Burcho est, et Cantuarie in capitulo fratrum ab archiepiscopo Iu Kal. Octobris episcopatu Roffensi, ex antiquo more inuestitus, conuenientibus ad hoc eumque eligentibus monachis, clericis, et laicis ad ipsum episcopatum pertinentibus, et alia hominum multitudine copiosa. Qui electus, licet Ecclesie Dorobernensis monachus esset professus, tamen antequam episcopatu per uirgam pastoralem inuestiretur, tactis Euangeliis, promisit se et fidelitatem Ecclesie Cantuariensi et antistiti eius per omnia seruaturum et nullo unquam molimine aut occasione se intromissurum, uel assensum prebiturum, ut Ecclesia Cantuariensis dignitatem aut potestatem quam super  Roffensem Ecclesiam eatenus habuit, ullo modo perderet. Ut enim ista sponsio fieret archiepiscopus  omnimodo expedire sciebat. Moratus est autem ipse electus Cantuarie pene quindecim diebus post hec, ac demum uI Id. Octobris ab archiepiscopo Rhopham perductus atque in sedem pontificalem digno cum honore a clero et populo susceptus. Eadem die fluuius, Medewege uocatus, ita ab australi pontis parte, prope castrum ciuitatis, per nonnulla milliaria in se defecit, ut in medio alueo sui etiam paruissime naues, ob penuriam aque, elabi minime possent, nec hunc defectum solus ille fluuius, ipsa die, passus est. Tamisia nichilominus eidem illa die defectui patuit.  Nam inter pontem et regiam turrim, sub ponte etiam in tantum fluminis ipsius aqua diminuta est ut non solum equi, sed et innumera hominum et puerorum multitudo illud pedibus transuadarent, aqua uix genua eorum attingente. Durauit autem hic aque defectus a medio noctis precedentis usque ad profundas tenebras noctis subsequentis, sicut hi testati sunt, et hucusque testantur qui presentes ista uiderunt, et transuadantes transuadantium socii exstiterunt. Similem quoque aquarum defectum ipso die apud Geruemutham, et in aliis locis per Angliam certo relatu contigisse didicimus.

Dehinc Kal. Nouemb. Radulphus archiepiscopus sacrauit Cantuarie in metropoli sede Alboldum, Beccensis cenobii monachum, cuius in quarto libro  prefate Historie meminimus, ad regimen abbatie Sancti Edmundi.

His diebus missi sunt Romam nuntii, qui pallium archiepiscopo Cantuariensi ab apostolica sede deferrent. Fuerunt autem hi, Ioannes monachus Sagii, qui paulo ante hos dies in abbatem Burchorum post prefatum Ernulphum electus fuerat et consecratus, Warnerius monachus Cantuariensis, et Ioannes clericus filius sororis archiepiscopi, qui Romam uenientes litteras regis Anglorum et archiepiscopi, conuentus quoque fratrum Ecclesie Cantuariensis, et singulatim omnium pene episcoporum Anglie domino pape detulerunt. Quorum litterarum unas de omnibus hic ponere non abs re estimauimus, uolentes et aliarum sensus per illas agnosci. Sunt  igitur he :

Domino sancte uniuersalis Ecclesie summo pastori, Paschali, conuentus Ecclesie Christi Cantuariensis, fideles orationes et totius sancte deuotionis obsequium.

Notum esse non dubitamus, etc. uide in Paschali II.

Ad hec, qui missi fuerant, legationis sue officium, qua prediti erant prudentia, apostolicis auribus suggesserunt, sed responsum, quod eis alicuius cause sue effectus spem promitteret, primo recipere non meruerunt. Locuti sunt his et illis sibi non notis et respondebatur eis sicut ignotis. Fluctuabant ergo, nec quo se tuto uerterent aduertebant.

Erat illis diebus Rome Anselmus nepos Anselmi  domini archiepiscopi, domino pape familiaris, et ab eo abbas Sancti Sabe confessoris effectus. Qui, in diebus beati auunculi sui plurimo tempore in Anglia degens, pro mansuetudine sua ab indigenis terre quasi unus eorum diligebatur. Hic, audito prefatos nuntios aduenisse, alacer ad eos Lateranis uenit, et in cunctis que negotii sui tenor exigebat, erga eos morem ueri amici sequens, exercuit. Quid plura? Romanum pontificem, et quorum consilio nitebatur communicata instantia, ita cause illorum fautores effecit ut gratis omnino uoti sui compotes fierent, et ipsum Anselmum  tradente illum eodem summo pontifice,  per manum acciperent. Quibus peractis nuntii Roma regrediuntur, Anselmo pro iis que sua intererant cum papa relicto. uenientes igitur in Northmannia ad regem, quid egerint edisserunt, et sue industrie meritas laudes excipiunt. Inde directo nuntio in Angliam, qui archiepiscopo gesta referret, ipsi aduentum prefati Anselmi trans mare prestolantur. Qui adueniens a rege cum honore suscipitur, ac pro sua sollicitudine dignitati regni Anglorum impensa digne grates persoluuntur. Traditis deinde litteris ipsi a papa directis, post aliquot dies cum eo exacto, Angliam nuntii qui Roma uenerant, comitatus impiger tendit. Litterarum textus quas regi detularat, hic est :

Paschalis episcopus, seruus seruorum Dei,  dilecto filio Henrico illustri Anglorum regi, salutem et apostolicam benedictionem.

Cum de manu Domini, etc. uide in Paschali.

Igitur Anselmus Angliam ingressus, archiepiscopum adiit, a quo decenter susceptus, decenter est per plurimum tempus ab eo detentus. Die ergo Dominica, que fuit u Kal. Iulii, conuenerunt in metropoli sede Cantie episcopi, abbates, quique nobiles et innumerabilis quaqueuersum coacta hominum multitudo. Itaque iuxta quod fuerat preordinatum, prefatus Anselmus pallium in uase argenteo honorifice ferens, Cantuariam uenit, itumque est illi obuiam usque ad portam ciuitatis, ab utroque conuentu duarum Ecclesiarum, archiepiscopatus scilicet et uicine abbatie Sancti Augustini, cum omnibus  qui pro hoc ipso illo confluxerant. Pater stipatus episcopis, et indutus, ut alii, uestibus sacris, nudis pedibus deuotus occurrit. Sicque delatum super altare Saluatoris pallium est, et a pontifice inde susceptum, facta prius Romano pontifici de fidelitate et canonica obedientia professione. Deinde pro reuerentia beati Petri ab omnibus deosculatur, et indutus eo pontifex summus ad cathedram patriarchatus Anglorum gloriose perducitur, et inthronizatur. Ante quam cathedram, dictis orationibus, et aliis que ipsius Ecclesie sacer usus dici instituit, mox Ecclesie uigornensis antistes electus, Theobaldus nomine, ei consecrandus presentatur. Qui ab eo examinatus et more solito canonicam ei et successoribus suis obedientiam professus, sacratus  est honorifice in pontificatum ad quem fuerat pretitulatus. Huic consecrationi interfuerunt et adiutores exstiterunt episcopi qui conuenerant, uidelicet Richardus Lundoniensis, Rogerius Serberiensis, Herbertus Norwicensis, Raduiphus Cicestrensis, Ioannes Bathoniensis, Herueus Eliensis. Quod episcopus Roffensis ea die, licet adfuerit, sacratus non fuit, in eo remansit, ratione detento, que in aliud tempus id differendum magis expedire persuasit animo eius.

Litteras quoque per id temporis dominus papa Fratribus Ecclesie Christi Cantuariensis destinauit, quas hic ponere non alienum putaui a ratione; sunt autem he :

Paschalis episcopus, seruus seruorum Dei, Cantuariensis  Ecclesie filiis, salutem et apostolicam benedictionem.

Ecclesie uestre legatos, etc. uide ibid.

Post hos dies Radulphus archiepiscopus, consilio et petitione episcoporum proxime supra nominatorum, dedit, concedentibus et approbantibus monachis Cantuariensibus, archidiaconatum ipsius Ecclesie, Ioanni nepoti suo, clerico uidelicet honestorum morum et mansuete conuersationis ad omnes. Que donatio facta est in capitulo, presente fratrum conuentu, copiosa clericorum ac laicorum multitudine pro hoc ipso in medium adducta, facto prius coram omnibus ab eodem Ioanne, tactis Euangeliis, sacramento quo se fidelitatem Ecclesie ipsi per  omnia et in omnibus exhibiturum, dum uiueret, repromisit. Eodem anno Henricus rex iussit omnes episcopos et principes totius regni ad curiam suam sub uno uenire. Unde rumor per totam terram dispersus est pontificem Cantuariorum generale concilium  celebraturum, et noua quedam tantoque conuentui digna pro correctione Christiane religionis in omni ordine promulgaturum. Itaque ut rex iusserat XuI Kal. Octob., conuentus omnium apud Westmonasterium in palatio regis factus est, et quod de concilii celebratione et Christianitatis emendatione rumor disperserat nichil fuisse que confluxerat multitudo tandem aduertit. uenit tamen illuc sepe nominatus Anselmus, qui pallium Cantuariam  detulerat, deferens epistolam ex parte apostolici regi et episcopis Anglie, hunc textum habentem.

Paschalis episcopus, seruus seruorum Dei, dilecto filio Henrico illustri regi, et episcopis Anglici regni, salutem et apostolicam benedictionem.

Qualiter Ecclesia Dei fundata sit, etc. uide in Paschali II.

Rex ad hec, consilio cum episcopis habito quid super his et quibusdam aliis que animum suum plurimum offendebant pape responderet, placuit in commune ut suos nuntios mitteret, per quos que uellet securius pape mandaret. Nam ante hos dies quidam Romane Ecclesie cardinalis, functus legatione apostolice sedis, Cono nomine, Franciam uenerat,  et ibi, iuxta sue legationis officium, generalia concilia celebrans, episcopos Northmannie ab episcopali officio suspensos excommunicauit, eo quod conciliis tertio uocati interesse noluerant. Que episcoporum excommunicatio, animum regis ualde reddidit conturbatum, et rationis esse duxit super his papam conuenire, maxime quod in huiusmodi uisus sit priuilegia patri et fratri suo, sibique a Romana Ecclesia iam olim collata, se non promerente scidisse. Ad hec itaque agenda directus est Willhelmus antistes Exoniensis, pape notissimus, utpote qui sepe ad cum tempore gloriosi Patris Anselmi, pro negotiis que tunc inter reges Anglie et eumdem Patrem uersabantur, ab ipsis fuerat regibus destinatus. Nec enim cecitas que uisum ei  tulerat ab ipso itinere illum poterat excusare, quia preterita gesta eius fiduciam regi prebebant illum pro posse, iuxta morem suum, sue cause fideliter uelle insistere.

Interea clerici Meneuwensis Ecclesie, que sub patrocinio beati Andree et sancti Dauid in Walis fundata consistit, episcopum sibi defuncto episcopo suo Walfrido, a rege Henrico postulauere, et clectus est in hoc opus Bernardus quidam, capellanus regine, uir probus et multorum iudicio, sacerdotio dignus. Electus est autem Sabbato ieiunii septimi mensis, et eodem die ad presbyteratum a Wentano episcopo Willhelmo apud Suthwercham consecratus. De promotione uero pontificatus, quam mox in crastino  fieri et rex et alii plures optabant, cum ubi aptius fieri posset disquireretur, intulit Robertus comes de Mellento superuacue de loco dubitari, dum constaret episcopum tali euentu electum, ex consuetudine in capella regis debere sacrari, et hoc se probaturum, si opus esset pronuntiat. Quod non equum hominis dictum Pater Radulfus parato animo ferre non ualens, dixit eum huiusmodi allegatione leuiter posse efficere, ut nec ibi, nec alibi, nisi Cantuarie, pro quauis causa pontifex idem sacraretur. Sciret tamen comes ipse, quia, postquam de capella tantum regis dixit, nulla ratione se illum inibi consecraturum. Ad que rex, ad comitem uersus, nichil est, inquit, quod intendis. Nec enim ego, aut quilibet alter potest episcopum Cantuariensem  aliquo modo constringere ut episcopos Britannie alibi consecret quam uelit ipse. Quapropter uiderit. Suum est. Consecret episcopum suum ubi uoluerit. Proposuit itaque illum in ecclesia hospitii sui apud Lambetam consecrare; uerum quia ipsi officio regina interesse uolebat, postulatus ab ea sacrauit ipsum in ecclesia beati Petri Westmonasterii XIII Kal. Octobris, accepta ab eo solita professione, et subiectione et obedientia Ecclesie Cantuariensi et episcopis eius exhibenda. Huic consecrationi interfuerunt, et cooperatores exstiterunt suffraganei Ecclesie Cantuariensis, episcopi uidelicet hi Willhelmus Wintoniensis, Robertus Lincoliensis, Rogerius Serberiensis, Ioannes Bathoniensis, Urbanus Glamorgacensis, Gilebertus Lumniensis de  Hibernia.

Hoc eodem tempore Alexander rex Scotorum misit Radulfo epistolam hanc:

Domino et Patri carissimo Radulfo, uenerabili Cantuariensi archiepiscopo, Alexander, Dei misericordia, rex Scotorum, salutem, et deuote fidelitatis obsequium.

Notificamus uobis, benignissime Pater, quod episcopus ecclesie Sancti Andree apostoli, dominus, uidelicet Turgodus II Kal. Septembr. migrauit a seculo. Unde ualde constristamur tanto solatio destituti. Requirimus ergo uestre consilium et auxilium, sicut confidimus in uobis, ut secundum Deum talem substituere ualeamus qui nos et gentem nostram per Deo placitam conuersationem regere et  docere utiliter sciat. Petimus etiam ut recordari dignemini quid uobis iam quadam uice suggessimus de episcopis Ecclesie Sancti Andree; quod in antiquis temporibus non solebant consecrari, nisi ab ipso Romano pontifice, uel ab archiepiscopo Cantuariensi; hocque tenuimus, et per successiones temporum, ex auctoritate ratum habuimus, quousque dominus Lanfrancus archiepiscopus, nescimus quo pacto, absentibus nobis et nostris Thome Eboraci archiepiscopo illud ad tempus relaxauerat. Quo omnino uestra, si placet, auctoritate suffulti, ut amplius sic remaneat, non concedimus. Nunc igitur, si ad id nobis nostreque Ecclesie reparandum uestrum adiutorium sperare debemus, quod humillimis  uotis desideramus et petimus, secreto nobis certitudinem dignis uestris apicibus remandare curate. ualete.

Ipso anno, uII Kal. Ianuarii, Radulfus archiepiscopus sacrauit super memoratum Ernulfum in pontificatum Ecclesie Roffensis, et Gosfridum ad regimen Ecclesie Herefordensis. Sacrati sunt autem simul Cantuarie in metropoli sede, conuenientibus et cooperantibus in hoc officio suffraganeis ipsius sedis, Willhelmo episcopo Wintoniensi, Herberto Norwicensi, Radulfo Cicestrensi, et Bernardo Meneuwensi.

Post hec XIII Kal. Aprilis factus est conuentus episcoporum abbatum et principum totius regni apud Serberiam, cogente eos illuc sanctione regis  Henrici. Siquidem Northmanniam se proxime transfretaturum disposuerat, et quid sibi euenturum foret ignorans, Willhelmum, quem ex ingenua coniuge sua filium susceperat, heredem regni substituere sibi uolebat. Igitur agnita regis uoluntate mox ad nutum eius omnes principes facti sunt homines ipsius Willhelmi, fide et sacramento confirmati. Radulfus autem archiepiscopus Cantuariensis, et alii episcopi atque abbates regni Anglorum fide et sacramento professi sunt se et regnum et regni coronam, si defuncto patre suo superuiuerent, in eum omissa omni calumnia et occasione, translaturos, eique, cum rex foret, hominia fideli mente facturos. De his ita. Habita quoque est his diebus causa de querela que inter archiepiscopum Cantuariorum,  et electum pontificem Eboracensem per integrum pene annum uersata fuerat. Defuncto siquidem Thoma, cuius circa finem quarti libri supra memorate Historie satis habita mentio est, electus erat ad regimen predicti pontificatus quidam de clericis regis, uocabulo Thurstanus, conniuente Radulfo archiepiscopo, et aliam quam rei exitus probauit, de eo habente opinionem. Hic itaque electus cum ab ipso pontifice moneretur ut Ecclesie Cantuariensi faceret quod debebat, et benedictionem suam ecclesiastico more susciperet, respondit benedictionem quidem se libenter uelle suscipere, sed professionem quam exigebat, et antecessores suos fecisse sciebat, nulla ratione facturum. Cuius uerbis  quia Radulfus nec auditum prebere equanimiter uoluit, negotium ipsum eousque indeterminatum remansit. Ipse quoque Thurstanus legatos suos Romam direxerat, modis quibus apud Romanos agi oportere sciebat, a papa cupiens absolutionem debite professionis obtinere, sed nichil effecerat. Rex autem Henricus, ubi aduertit Thurstanum in peruicacia stare, et eamdem peruicaciam quasi ex tuitionis sue fiducia fulcire ac manutenere, rupit ei ipsius fiducie nodos, et aperte protestatus est illum aut morem antecessorum suorum tam in professione facienda quam et in aliis dignitati Ecclesie Cantuariensis ex antiquo iure competentibus exsecuturum, aut episcopatu Eboracensi cum benedictione funditus cariturum. Ad que ille, clericorum quasi dignitatis  sue libertati ficta reuerentia acclamantium, suique cordis consilio impremeditatius credens, renuntiauit pontificatui, spondens regi et archiepiscopo se, dum uiueret, illum non reclamaturum, nec aliquam calumniam inde moturum, quicunque substitutus fuisset. Sed cum post dies, et consueta obsequia et pristini honores circa se defectui magno paterent, tabescebat animo, et se fecisse quod fecit uehementer indoluit. Quapropter mutato consilio, regem trans mare euntem secutus est, sperans se reuestituram sui pontificatus recuperaturum, et tali modo erga eum facturum ut, eo precipiente, benedictionem ab archiepiscopo sine professionis exactione adipisceretur. Cui negotio cum se medium nisi rem protelando rex facere nollet, sciens archiepiscopum  abominabile habere tanto precipitio se perenniter fieri obnoxium, suspensa res est, et nec ipse, nec alius quis in episcopatum Eboracensem substitutus.

Ipso anno circa mensem Augustum, reuersus a Roma supra memoratus Anselmus uenit Northmanniam ad regem Henricum litteras apostolici deferens, que sibi uices apostolicas in Anglia administrare concedebant. Quod regno Anglie breui innotuit. Admirati ergo episcopi abbates et nobiles quique Lundonie adunati sunt super his, et quibusdam aliis, presente regina, communi consilio tractaturi. Quid multa? Placuit omnibus archiepiscopum Cantuariensem, quem maxime res hec respiciebat, regem adire, et exposita ei antiqua  regni consuetudine simul ac libertate, si consuleret, Romam iret et hec noua annichilaret. Amplectitur ille consilium, et amore quam maximo uisitandi apostolorum limina ardens mare transiit, et regem Rothomagi reperit. A quo et Ecclesia pontificatus ipsius ciuitatis summo gaudio et honore susceptus, per plures dies in eadem ciuitate ab ipso rege detentus est. Supra memoratum quoque Anselmum ibi reperimus transitum in Angliam, gratia legationis sue exercende, prestolantem. Sed rex Henricus antiquis Anglie consuetudinibus preiudicium inferri non sustinens, illum ab ingressu Anglie detinebat, et ei, utpote nuntio beati Petri, largiter et officiose ministrari faciebat.

Radulfus igitur archiepiscopus cum rege de negotiis,  pro quibus uenerat, iuxta rerum ordinem diligentius agens, consilium eius Romani itineris callem ingreditur. Ubi autem in Franciam uenit, graui ulcere in facie percussus est, et, intumescente toto capite, usque ad extrema pene perducitur. Qua de causa in castro  per integrum mensem lecto decubuit, nobis qui cum eo eramus uix uitam illi pollicentibus. Melioratus tandem ab infirmitate, prout pati potuit, paulatim Romam eundi iter repetiit. Ibat autem cum magno et diuiti comitatu, et admirabilis cunctis habitus magnifice suscipiebatur ab omnibus ad quos ueniebat.

Lugdunum uero cum uenissemus, ubi dominus  et inclytus Pater Anselmus olim ab Anglia pro iustitia pulsus, non sicut exsul aut peregrinus, sed incola et uere ipsius loci presul et dominus ab omnibus habitus fuerat, Lugdunum, inquam, cum uenissemus et cum honore et amore precipuo suscepti fuissemus, mansimus ibi aliquandiu, tum sincera omnium mihi conuersantium dilectione illecti, tum nimia hiemis asperitate constricti, tum instanti Natiuitatis Christi solemnitate deuincti. His diebus pro nota mihi locorum et hominum familiaritate, ad sanctum Hireneum quadam uice ascendens, diuerti ad oratorium beate Marie Magdalene, duabus ancillis Dei iuxta idem oratorium pro Deo reclusis, locuturus. He Patri Anselmo pro sua religione quondam note, eius fuerant sacratissima  institutione in multis edocte. Inter has instinctu maligni, grauissima quedam discordia post discessum domini Anselmi orta est, ex inuidie, ut fit, malo producta. Dum igitur inter se lites, improperia et plurima que earum proposito indecentia erant singulis pene diebus uersarentur, secundum quod ab eis ipsis accepi, una noctium astitit uni illarum, quam maior ipsius discidii culpa notabat, Pater Anselmus, dura illam inuectione corripiens, et quod ab eis male obseruata doctrina sua, de remotis mundi partibus se ad eas usque fatigauerit, conquerens. Iussit tamen ut ceptis desisterent, et si suam  pacem perdere nollent, sub omni celeritate, omissis ambagibus cunctis, in pacem redirent. Factum est quod suasit admirabilis presul,  et ecce habitant in Domo Dei unanimes, nec dubitant eum sibi esse presentem quem sunt experte salubriter corripientem. Preterea una de istis, Achaleidis nomine, familiari affatu mihi sub testimonio ueritatis innotuit, se post obitum memorandi Patri Anselmi quadam uice plus solito ex dono gratie Dei orationibus ac lacrymis deditam subito uelut in mentis excessum super se raptam, et tribunali gloriosissime regine celorum a quibusdam reuerendis personis adductam. Quam cum debita ueneratione salutasset, et iussa ante pedes eius concidisset, post plurima que uidit et audiuit admiranda patrie celestis preconia, quasi quadam fiducia constantior effecta est. Inter alia que a domina rerum inquisiuit, nec que fuerint mihi dicere uoluit. De uenerabili  Hugone Lugdunensi pontifice sciscitata est, quomodo, scilicet, aut in qua sorte iudicii Dei, iam defunctus seculo, esset constitutus. At illa, bene, inquit, filia, bene ille erit per misericordiam Dei. Et de domino meo, ait, Anselmo Cantuariensi archiepiscopo, pia domina, si tibi placet, precor insinua quid sentiemus. Respondit : De illo certissima esto quod in magna gloria Dei est. Ad hec illa ad se reuersa : quid fecerit, in quo uidelicet residuum noctis expenderit dulcedo et dignitas uisionis considerantes quosque docebit. Hec quasi per excessum diximus, ducti amore dignissimi Patris Anselmi, quo uehementer, Domino miserante, imbuti, de eo semper scribere aut loqui dulce habemus. Hinc narrandi ordine progredimur.

 Cum itaque Placentiam peruenissemus, episcopus Norwicensis, Herbertus nomine, qui nobiscum Romam iturus Angliam exierat, ualida infirmitate correptus est, ita ut, ingrauescente languore, decem continuis diebus sine cibo et uoce mutus iaceret. Quamobrem quatuor hebdomadas ibi exegimus, suspensi quid de episcopo faceret Deus. Ubi uero illum conualescere certo aduertimus, ad petitionem et consilium eius Pater noster cepto sese itineri reddidit, ipse debilitate nimia fessus ibi remansit, archiepiscopum aut illic prestolaturus, aut conualescens, si moram faceret, redeundo precessurus. Nos itaque Romam, ille Northmanniam, prout Dominus posse dedit, post nonnullas dies usque peruenimus. Quoniam igitur dominus papa propter discordiam,  que illis diebus inter ipsum et imperatorem erat, et Romanos, Beneuenti morabatur, nec Radulfus usque ad eum, partim propter corporis sui imbecillitatem, partim propter prefatam discordiam, cuius causa omnibus ad papam ire uolentibus graues insidie ab incolis struebantur, ullatenus accedere poterat, missis nuntiis cum litteris innotuit ei et aduentum, et aduentus sui causam usque Romam. Quos ille benigne suscipiens, et uerba eorum moderata equitatis lance perpendens, iuxta negotii modum scripsit episcopis Anglie et regi, sic:

Paschalis episcopus, seruus seruorum Dei, uenerabilibus fratribus episcopis Anglie, et carissimo filio Henrico illustri regi, salutem et apostolicam benedictionem.

 ueniente ad nos, etc. uide in Paschali II.

In his nuntii papam deserentes ad nos Romam reuersi sunt, nobis autem a Roma Sutriam usque egressis, post aliquot dies Radulfus archiepiscopus inuitatus ab imperatore eum, annuente papa, adiit, et per octo dies in exercitu suo, quem circa Romam adduxerat, conuersatus cum illo est. Inde iterum Romam reuersus denuo Sutrie multis diebus moratus est. Fama siquidem quaque disperserat Romanum pontificem sub celeritate in urbem uenturum, et ratus est se, colloquium eius magnopere desiderantem, illic opportunius prestolaturum. uerum ubi intellectum est rem aliter esse, remeandi patriam iter arripuit. uenimus itaque Rothomagum ad regem  Anglorum, et ab eo multo tempore in Northmannia detenti sumus.

Quibus diebus clerici Eboracenses supra memoratum Thurstanum, electum uidelicet suum, sue Ecclesie restitui cupientes, et ne professionem de subiectione sua pontifici Cantuariorum faceret, modis omnibus insistentes, quos prudentiores de suis habebant, ad papam dirigunt, desiderium suum eius auctoritate et imperio noua lege per eos stabiliri gestientes. Qui uiam aggressi et ad papam usque profecti, quam ueridici cause sue relatores apud eum exstiterint, et res gesta, ueraci, fateor, superius stylo digesta, et textus epistole quam ipse papa pro eodem Thurstano direxit, scire uolentibus declarabit. Est autem hec :

 Paschalis episcopus, seruus seruorum Dei, dilecto filio Henrico, illustri Anglorum regi, salutem et apostolicam benedictionem.

Nos auctore Deo, etc. uide in Paschali.

Restitutus in pontificatum Thurstanus uenit Angliam circa Februarium mensem, anno scilicet secundo quo ipse in Northmanniam ad regem uenerat. uenerabilis autem Pater Radulfus, necdum se a regis consortio seiungere ualens, in Northmannia resedit, reditus sui opportunum tempus operiens. Superius quoque nominatus Anselmus eousque morabatur Rothomagi cum rege, pecuniam que beato Petro de Anglia quotannis pendi solet Romam reuersurus cupiens secum habere. Ut autem ipse in Angliam pro exercenda legatione sibi iniuncta  transiret, rex, ut diximus, consentire nolebat, ratione quam prelibauimus, et aliis non minus rationabilibus usus. Quatenus ergo quid in huiusmodi  sit agendum secutura posteritas animaduertat, que nostris diebus acta sunt breui perstrinximus, nulli preiudicium, quod malit sequi, prefigentes.

Post hec, secundo uidelicet anno quo et Radulfus archiepiscopus Romam iturus Angliam exierat, et Anselmus pro exercenda legatione Angliam ut sperabat intraturus de Roma Northmanniam ad regem Anglie uenerat, sacre memorie Paschalis papa defungitur, et loco eius Ioannes quidam Caite natus substituitur. Qui Ioannes in monasterio montis Cassini ab infantia monachus nutritus et  adultus, in ministerio uenerabilium apostolicorum Desiderii, Urbani et Paschalis assiduus fuerat cancellarii officio functus. Successor igitur summi pontificis institutus, mutato nomine, Gelasius est nuncupatus. Rex uero Teutonicus, qui et Romanus imperator, audito papam huic uite decessisse, Romam aduolat, et Bracharensem episcopum, iam anno preterito ab eodem papa Beneuenti excommunicatum, cedente ab urbe Gelasio, suum papam instituit, et, ex Burdino, Gregorium nominat. Que omnia ut scire uolentibus clareant, epistolam super his ab ipso Gelasio in Gallias missam, quem et ecce subscribimus, legant.

Gelasius episcopus, seruus seruorum Dei, uenerabilibus  fratribus, archiepiscopis, episcopis, abbatibus, clericis, principibus, et ceteris per Galliam fidelibus, salutem et apostolicam benedictionem.

Quia uos Romane Ecclesie membra estis, etc. uide in Gelasio II, infra.

His diebus graui damno Anglia percussa est, in morte regine. Defuncta siquidem est apud Westmonasterium Kal. Maii, et in ipso monasterio decenter sepulta. Quo autem iudicio Dei, ignoramus. Illico post hec plures Northmannorum quam regi iurauerant fidelitatem postposuerunt, et in regem Francie principesque eius aduersarios, scilicet ipsius naturalis domini sui non ueriti iustitiam, se transtulerunt. Unde que et quanta mala emerserint, cogitatu ne dicam dictu scimus esse difficile. Inter que  prefatus papa Gelasius per mare Burgundiam uenit, et aduentus eius mox Gallie toti innotuit. Excitati sunt quique potentes cum mediocribus ei occurrere, et certatim parabantur interesse concilio quod ipse disponebat se media Quadragesima Remis celebraturum. Radulfus quoque archiepiscopus, audito pape aduentu, de Rothomago, ubi eousque morabatur egressus, impiger ei occurrere statuit. Sed ubi aliquantum itineris confecit, accepit a quibusdam ipsum papam longius discessisse, et uersus Hispanias ire proposuisse. Unde ob laborem et prolixitatem difficilis uie, consilio amicorum suorum profectionem suam ab incepto rediens distulit, eamdem, ut putabat, profectionem non multo post resumpturus, et ei Cluniacum uenienti, auctore  Deo, occursurus; ratus tamen consilii fore, destinauit ad eum legatos suos, qui et itineris illius certitudinem, et animi eius qualitatem erga se quidque de negotiis suis apud eum confidere posset diligentius inuestigarent. Que ubi Thurstano Eboracensi innotuerunt, relicta Anglia papam, ut sperabat, sue cause gratia petiturus mare transiit et Rothomagum uenit. Ubi a rege, quod se inconsulto transfretauerit redargutus, ultra procedere inhibitus est, donec certiorem de processu pape sententiam edisceret. Sed euoluto non multo temporis spatio, legati quos archiepiscopus direxerat, reuersi nuntiant se ad papam uenisse, eumque, multa nostris seculis noua et inaudita proponentem facturum, morte preuentum et Cluniaci esse sepultum.

 Itaque post hec cardinales et alii Romani qui papam secuti Galliam uenerant, sibi, ueluti a suis longe remoti, consulentes, Guidonem uiennensem archiepiscopum loci auctoritate et opibus fultum, quo tutiores in aliena prouincia essent, loco defuncti pape substituunt, et mutato nomine Calixtum nuncupant. Dum hec ecclesiastica ita in Burgundia disponuntur, apostolatus Romane Ecclesie, prefato Gregorio sedi beati Petri presidente, administratur. Super his ergo multis rumoribus Anglia concussa est, aliis hunc, aliis illum, aliis neutrum Ecclesie Dei iure prelatum asserentibus. Galli tamen et rex Anglorum cum pontifice Cantuariorum in Calixtum se transtulerunt, et eum   pro apostolico susceperunt. Utrum autem aliqua uel a Calixto regi et primati Anglorum, uel ab istis illi mandata sint, illis diebus que authentica et memorie digna exstiterint, necne, nulla nobis hucusque certitudo illuxit. Nos enim, qui his scribendis operam dedimus, in Anglia; illi uero de quibus agitur, extra Angliam ea tempestate morabantur. Cum enim Pater Radulfus Roma reuersus, cum rege Henrico in Northmanniam conuersaretur, et me, qui continuus comes beati Anselmi, dum uiueret, esse solebam, quique in obsequio sui ipsius ex quo in pontificatum Cantuariensem assumptus fuerat, eousque assiduus eram, aliquantum infirmari aduerteret, paterno affectu mihi condoluit. Non igitur extra Ecclesiam, in qua ab infantia nutritus  fueram, aliquo me mortis periculo premi ullatenus sustinens, Cantuariam mihi ire suasit ac persuasit scribens pro bonitate sua conuentui fratrum Ecclesie nostre epistolam hanc, et per suum nuntium dirigens.

Dilectissimis fratribus ac filiis Chuonrado priori, ceterisque seruis Dei, qui sunt Cantuarie in Ecclesia Christi, fidelissimus eorum frater Radulfus, eiusdem Ecclesie presbyter et minister deuotus, salutem et amorem cum benedictione Dei et sua.

Desiderio desideraui uidere facies uestras, et eo amplius quod existimabam uos aliquatenus desolari super prolixitate morosa peregrinationis mee. Ad uos igitur uenturus in breui, premitto uobis fratrem et amicum nostrum dominum Eadmerum, omnium  laborum et actuum nostrorum conscium et socium, qui cor nostrum funditus uobis denudare potest, et enucleatius omnia que circa me aguntur, queque desiderii mei sint, reuelare, quam alicui scripto credere iudicauerim. Precor autem obnixius ut gratias ei referre semel et sepe reminiscamini, pro seruitio et honore quod mihi ex amore uero, ut uir prudens et perfectus, exhibuit, pro labore et onere quod sine murmure pro me mestus, pro se uero nichil questus sustinuit. Mementote ergo ut illi parem gratiam referatis, ostendentes mihi amorem quem erga me habetis, seruientes ei, et eum honorem et amorem impendentes quem mihi impendere cuperetis, scientes quoniam eius absentiam egre sustineo. Sed terruit me quidam quasi ramusculus illius  infirmitatis quo preterito anno uexatus est, cuius rei gratia eum premittere coactus sum. uos igitur curate ut sitis ei piissimi fratres, et impigerrimi administratores omnium earum rerum que saluti sue congrua et consequentia uideritis. ualete nostri memores.

Hanc epistolam, non pro commendatione persone mee, quam nullius laude dignam certissime scio, hic notaui, sed ut his qui opinantur et obloquuntur, dicentes me patrem meum quasi in alieno positum deseruisse, et ei solatium obsequii mei more prolis adulterine subtraxisse, rem gestam simplici stilo describendo proponam. Et quidem, cum illum moram ultra condictum in redeundo  facere uiderem, profecto ad eum rediissem, si ex sua parte mihi interdictum non fuisset. Nam aduentum suum iamiam instare suis in Anglia sepissime mandans, nolebat sue pietatis intuitu fatigari, sed se quantocius, ut putabat, aduenturum, ubi eram, iussit prestolari. Hec ita se habuisse, ueritas ipsa nouit. Quia ergo ab ipso patre non alio, sed hoc modo ad presens separatus sum, si ea que interim geruntur, aut gesta sunt memoranda non scribo, nulli succensendum existimo. Nihil enim dubii pro certo hactenus uolui, sed nec nunc quidem scribere uolo. Eum tamen aliquid egisse aut agere disposuisse de negotio, quod eousque uersabatur inter ipsum et sepe superius memoratum Thursta num Eboracensem, dubitare non possum. Magna  siquidem instantia priuilegium, quod tempore uenerande memorie Lanfranci archiepiscopi sub magno rege Willhelmo de ipsa re promulgatum, et sigillo ipsius regis firmatum in Ecclesia Christi Cantuarie diligenti cura seruatur, illis diebus sibi mitti precepit. Quod a tanto uiro abs re factum non facile crediderim. Hoc itaque priuilegium ad imperium suum sibi allatum Pater Radulfus cum suscepisset, pape, ut nobis in Anglia dicebatur, de suis et aliis quibusdam ecclesiasticis negotiis cum eo acturus, se presentasset, nisi forte sponsione regis Henrici qua, se in regnum suum reuerso omnem iustitiam ei facturum, et sepe nominatum Thurstanum ad uoluntatem et subiectionem suam se exhibiturum pollicebatur, illo procedere detineretur. Et hec  quidem sponsio nonnichil eum in transmarinis partibus detinebat, et euentum rei patienter exspectare persuadebat. Rex quoque bellicis tumultibus undique occupatus, nec se, ut uolebat, deliberare, nec eis omissis in Angliam salua honestate sua poterat remeare.

Inter hec, ipso uidelicet electionis sue anno, Calixtus papa instituit Remis generale concilium, XIII Kal. Nouembris, qui fuit annus ab Incarnatione Domini millesimus centesimus nonus decimus, et ex quo Radulfus archiepiscopus Romam iturus Angliam exierat, annus quartus. Ad hoc concilium factus est multiplex archiepiscoporum, episcoporum, abbatum et principum diuersarum prouinciarum concursus, cum numerosa clericorum ac plebium multitudine.  Quos inter  directi quoque sunt ab Henrico rege Anglorum ad ipsum concilium episcopi et abbates Northmannie et insuper episcopi Anglie qui tunc temporis in Northmannia cum illo degebant, Willhelmus uidelicet Exoniensis, Ranulfus Dunelmensis, Bernardus Meneuuensis, et Urbanus Glamorganensis. Ranulfus autem pontifex Cantuariorum, partim corporis imbecillitate, partim aliis rationibus prepeditus, ab accessu ipsius conuentus prohibitus est. Supra nominatus autem Thurstanus, a rege licentiam petens illuc eundi, eam obtinere nullatenus potuit, donec, interposita fide sua, qua ei sicut domino suo astrictus erat, illi promitteret se apud papam nichil acturum, unde Ecclesia Cantuariensis  ullum antique dignitatis sue dispendium incurreret, nec episcopalem benedictionem ab eo, ulla ratione suadente, susciperet. Itaque tali sponsione ligatus iter arripuit, et ad papam quemadmodum suo negotio expedire sciebat, impiger uenit. Quid plura? Posthabita fidei sponsione Romanos in causam suam, quo in queque negotia pertrahi solent, largitatis officio transtulit, et per eos, ut a papa episcopus sacraretur, sua manu cooperante impetrauit. Sane, ante hec nuntium suum rex ad papam direxerat, cautum illum faciens de querela que usque id temporis uersabatur inter Radulfum archiepiscopum Cantuariorum et ipsum Thurstanum. Nuntius autem horum et exsecutor fuit Sieffredus, cognomine Pelochinus, frater archiepiscopi,  habitu monachus, ingenio gnarus, prudentia prouidus regi ac pape familiaritatis nexu copulatus. Igitur inter alia que huic rex pape dicenda indixit, precipue iussit ei dici quatenus id obseruaret ut, nullius gratia rei interueniente, Thurstanum aut ipse sacraret, aut ab aliquo nisi a pontifice Cantuariorum, uti moris esse solet, sacrari iuberet, aut permitteret, alioquin se illum in nullum sue dominationis locum amplius recepturum. Et si contra hanc sententiam ipse, quasi apostolatus sui auctoritate, forte niti uellet, certus existeret quod nec pro amissione corone sue, utpote spatio septem annorum excommunicatus, propositum suum in hac causa permutaret. Respondit : Ne putet rex me de negotio de quo agit quauis ratione secus  acturum quam ipse uelit. Nec enim me unquam ad hoc mea tulit uoluntas ut Cantuariensis Ecclesie dignitatem, cui tot preclari Patres, ut pene toti mundo notissimum est, presederunt, quoquo modo humiliem. His apostolici uerbis regius nuntius credulus effectus, de sue legationis effectu securus factus est. Quapropter cum Remis uenisset, et mane Dominici diei precedentis diem prestituti concilii cum Cantuaritis suis sociis audiret apud Sanctum Remigium quosdam protestantes ei Thurstanum et suos alacres ad benedictionem pontificatus in sede episcopali preparari, miratus est ultra modum, nec iis que dicebantur aliquatenus poterat fidem prebere. Ac ubi rei ueritas palam innotuit, Ioannes archidiaconus Cantuariensis  pape astitit, et in presentia plurimorum episcoporum necne aliarum excellentium personarum, ipsam benedictionem uiua uoce a pontifice Cantuariorum fieri debere calumniatus est; nec ipsum, licet officio pape fungeretur, iure posse Ecclesie Cantuariensi ius suum preripere, cum constaret eam nulli quod iuste debebat eousque denegasse. Ad que ille respondens : Nullam, inquit, iniustitiam Ecclesie Cantuariensi facere uolumus, sed, salua iustitia et dignitate illius, quod proposuimus exsequemur. Quod audientium quique mirum dictu iudicauerunt, uidentes eum aduersa fronte, que dicebat nimis iniuste facto refellere. Consecratus namque in pontificatum Eboracensem  Thurstanus est, fide quam Domino suo sub Deo pollicitus fuerat, hoc modo fraudatus. Ex quo facto in admirationem concussa sunt corda multorum. Rati enim sunt tantam rem eum nullatenus presumere potuisse, si regiam uoluntatem sibi consentaneam in ea non aduertisset. Huic consecrationi cum ad iussum pape plures e Gallia episcopi interessent, reuerende memorie Hubaldus archiepiscopus Lugdunensis nullo pacto, nec ipso papa iubente, interesse uoluit, perpendens non recto calle rem procedere, et horrens tantam iniuriam Ecclesie Cantuariensi, cui speciali amicitia et fraterna familiaritate iungebatur, contra equum infligi. Episcopi uero regni Anglorum, quos ad concilium a rege Henrico directos diximus, nondum  illuc uenerant, et ea re, illis absentibus, hec ita completa sunt. Que ut regi certo innotuerunt, mandans modis omnibus Thurstano et suis interdixit redire in Northmanniam et Angliam, et in omnem locum dominationis sue. Ratum ex his quique audientium habuere preter consensum regis que fuerunt facta fuisse. Itaque post hec Calixtus Gisortium uenit, et rex Henricus illic ei locuturus accessit. Acta igitur sunt multa inter eos, quorum gratia par erat tantas personas conuenisse. Inter que rex a papa impetrauit ut omnes consuetudines quas Pater suus in Anglia habuerat, et in Northmannia, sibi concederet, et maxime ut neminem aliquando legati officio in Anglia fungi permitteret, si non ipse aliqua precipua querela exigente, et que ab archiepiscopo  Cantuariorum ceterisque episcopis regni terminari non posset, hoc fieri a papa postularet. Quibus omnibus pro statu temporis definitis papa rogat regem Thurstano amicum fieri, eumque pontificatui, ad quem ipsum sacrauerat, pro amore suo restitui. At ille hoc se, dum uiueret, non facturum sua fide spopondisse confessus est. Ait : Ego apostolicus sum, et, si feceris quod postulo, ab hac te fidei sponsione absoluam. Tractabo de his, ait, et que consilii mei tenor inuenerit, paternitati tue notificabo. Hinc a papa recessit, et ei per internuntios suos de negotio ita respondit. Quod dicit se, quoniam apostolicus est, me a fide quam pollicitus sum absoluturum, si contra eamdem fidem Thurstanum Eboraci recepero, non uidetur regie  honestati conuenire huiuscemodi absolutioni consentire. Quis enim fidem suam cuiuis pollicenti amplius crederet, cum eam mei exemplo tam facile absolutione annichilari posse uideret. uerumtamen quia Thurstanum in pontificatum tantopere petit admitti, quantum mea refert, ea conditione pro amore suo concedo ut ipse primo Cantuariam ueniat, et debitam obedientiam ac subiectionem quam Thomas, Girardus et alter Thomas Ecclesie Cantuariensi eiusque primati professi sunt, scripta ex more professione profiteatur. Quod si facere supersederit, sciat quod, nullo edicto compellente, me in Anglia regnante Eboraci Ecclesie presidebit. Hoc siquidem me seruaturum promisi et fidem meam uadem posui, ne aliquando fiam transgressor huius promissi.  His ita de legatione Anglie et pontifice Eboracensi determinatis, Pater Radulfus Angliam reuertitur, et Dofris appulsus, cum summo honore et gaudio in sedem suam Cantuarie II Non. Ianuarii recipitur. Anselmus autem, qui legatione Anglie, ut descripsimus, gloriabatur, nec Angliam intrare, nec aliquo legati officio fungi dignus habitus est. Itaque omnis huiusce potestatis exsors effectus, a Northmannia est in sua regressus. Thurstanus uero papam secutus est, sed non diu ab eo, ne presentia eius grauaretur, detentus. Rex autem Henricus in sua sententia perstans, eum nec pontificatui Eboracensi, nec in sue potestatis aliquem locum admitti sinebat.


His diebus excitata est sollicitudo multorum ad inuestigandum auctoritates et antiqua priuilegia primatus quem ecclesia Cantuariensis, que est Dorobernensis, sibi uindicat super Ecclesiam Eboracensem. Quod ea re maxime contigit quia causa que inter Radulfum pontificem Cantuariorum et Thurstanum Eboracensem eo usque, ut descripsimus, uersabatur, in notitiam transmarinorum episcoporum delata fuerat, ipso Thurstano propugnationem eorum sibi contra Patrem Radulfum modis omnibus asciscente. Et illi quidem, utpote consuetudinum et priuilegiorum Ecclesie Christi Cantuariensis ignari, immoderatius Thurstano fauebant, autumantes, ut ipse ferebat, Radulfum ui magis et diuitiarum copiis prodeunte quam prisce auctoritatis, et  Romanorum pontificum priuilegiis in suis assertionibus niti. Sed cum ad hec diceretur in uanum tale quid opinari, et satis sufficere, ad determinationem huius discidii, que a tempore regis Willhelmi, qui armis Angliam ceperat, de ipso negotio gesta sunt, presertim cum a diebus regni eius pene cuncta que ab Anglis antiquitus quasi sacrosancta celebrabantur, nunc uix postreme auctoritatis quorumdam iudicio habeantur. Non hinc, aiunt, ita est, imo noua que istis temporibus inferuntur antiquorum scriptorum astipulationibus, ut rata sint, necesse est fulciantur. Ex his ergo, ad hec inuestiganda, multorum sollicitudo, ut diximus, euigilauit, et confisa Ecclesia Dei iustitie, antiquorum scriniorum abdita, sacrorum Euangeliorum uolumina, soli  decori domus Domini eatenus inseruientia diligentius perscrutata est. Ecce autem, ut uoluntas iusti amans optato effectu non priuaretur que subscribimus, reuelante Deo, priuilegia quedam reperta sunt, firma undique et apostolica auctoritate subnixa. Sunt autem hec:

Bonefacius papa Aethelberto regi Anglorum.

Dum Christianitatis uestre integritas ita circa Conditoris sui cultum excreuerit ut longe lateque resplendeat, et in omni mundo annuntiata, uestra Deo digne operationis augmenta referat, enormes largitori omnium bonorum Deo grates exsoluimus, etc.

Bonefacius papa Iusto archiepiscopo Dorobernensi.


Susceptis uestre dilectionis apicibus, in quibus reperimus inter alia, plurimos ex gentilitate ibidem degentium, Deo omnipotenti et Domino nostro Iesu Christo auxiliante, conuersos, maxime autem in partibus Cantie ad ueri Dei nostri fidem uestris laboribus perductos, ualde gratulati sumus.

Honorius papa Honorio archiepiscopo Dorobernie.

Susceptis uestre dilectionis litteris, in eis reperimus uestri laboris sollicitudinem circa uobis commissum gregem, multa fatigatione occupatam, etc.

uitalianus papa Theodoro archiepiscopo Cant.

Inter plurima, que nobis per uestras syllabas intimare iussisti, cognouimus etiam desiderium uestrum  pro confirmatione diecesis uestre, que tue subiacet ditioni, que in omnibus ex nostro apostolice auctoritatis priuilegio splendescere desideras etc.

Sergius papa regibus Anglorum.

Donum gratie spiritualis, quod sancti Spiritus illustratione fidelium corda succendit, ac reparando reficit et uirtutis mirifice constantia roborat, et celestium beneficiorum instituit perenniter promereri suffragia, et labentium rerum exitia nichilominus precauere, etc.

Idem papa episcopis Anglie.

Sicut nobis, fratris incogniti, quibus curam officii pastoralis beati apostolorum principis Petri superne dignatio miserationis regimenque concessit,  reuerendam aduexit presentiam, ita quoque uestri religiosissimi presulatus collegii agnita salus geminum attulit munus tripudii. Nam omnium auctori bonorum Domino Deo nostro immensas peragimus gratias, reperta fratrum fidelium in sinu sancte matris Ecclesie unanimitatis deuota constantia, et amoris feruente inter se dilectionisque consortio. Sic enim sagaci solertia Deum complacare noscuntur, afferentes ei pura libamina, cum in ara pectoris splendore ueri luminis refouentes, nullis illecebris mentem illudant, nullis fratrum stimulis corda precellant, nullis nocentibus proximos mentibus annuant, sed, ut Dei ministri, speculum se subiectis uite morumque probitate exhibeant. Hinc sibi Deum prosperantem inuenient in aduersis, nec quidquam  poterit hostis insidias eis nocendi subripere. Etenim uti est presto Domini adiutorium, cuncta fugatur spirituum malignorum aduersitas. Cumque ita sit, etc.

Gregorius papa episcopis Anglie.

Dei omnipotentis immense pietatis magnitudinem collaudamus, qui sue maiestatis gloriam sic dilatare dignatus est ut in omnem terram exierit iam sonus predicatorum suorum, et in fines orbis terre uerba eorum, etc.

Leo papa Athelardo archiepiscopo.

Pontificali discretioni precipue conuenit presulibus Ecclesiarum secundum eorum irreprehensibilem fidem audientiam prebere et eorum, que per beatum Petrum principem apostolorum et nos  gerere desiderauerint, que canonicis non refragantur sanctionibus affectum concedere.

Formosus episcopus Anglie.

Auditus, nefandorum ritus paganorum in uestris partibus repulullasse, et uos tenuisse silentium ut canes non ualentes latrare, gladio separationis a corpore Dei Ecclesie uos ferire deliberauimus, etc.

Ioannes papa Dunstano archiepiscopo.

Ioannes episcopus, seruus seruorum Dei, confratri Dunstano, Dorobernensi episcopo, uite perpetue permanendam in Christo salutem.

Si pastores ouium solem geluque pro gregis sui custodia die ac nocte ferre contenti sunt, et oculis conspectant uigilantibus, ne aliqua quidem ex ouibus  aut errando pereat, aut ferinis laniata morsibus rapiatur, quanto sudore quantaque cura debemus esse peruigiles ob salutem animarum, qui pastores dicimur earum? Attendamus igitur nos officium exhibere erga custodiam Dominicarum ouium, et, ne quasi lupo ueniente territi fugiamus, ne in die diuini examinis pro desidia nostra ante summum Pastorem et negligentia nostra excruciemur, unde modo honoris reuerentia in sublimiore arce ceteris diiudicamur. Primatum itaque tuum, in quo tibi ex more antecessorum tuorum, uices apostolice sedis exercere conuenit, ita tibi ad plenum confirmamus, sicut beatum Augustinum, eiusque successores, prefate Ecclesie pontifices, plenius habuisse dignoscitur. Pallium uero fraternitati tue, ex more, ad missarum solemnia  celebranda commendamus, quo tibi non aliter Ecclesie tue priuilegiis in suo statu manentibus uti consedimus, quam usum antecessores nostri prodiderunt. Neque tua prudentia hoc incognitum habet uel cuiusquam, quoniam indumenti honor moderatione actuum tremendus erit. Honestati morum tuorum hec ornamenta conueniunt, quatenus auctore Deo, possis esse conspicuus, ita ut uita tua filiis tuis sit regula, et in ipsa, si qua tortitudo illis inest, dirigatur, dum in ea quod imitentur aspiciant, in ipsa semper considerando proficiant, ut tecum Deum per hoc, quod bene uixerint, uidere mereantur. Cor ergo tuum neque prosperis qua temporaliter blandiuntur extollatur, neque aduersis deiiciatur. Quidquid illud fuerit aduersi, uirtute in Christo patientie a te deuincatur.  Nullum apud te locum fauor indiscretus inueniat : in omnibus discretionem alii in te cognoscant. Insontem apud te culpabilem suggestio mala non faciat, nocentem gratia non excuset. Remissum te delinquentibus non ostendas; nec quod illis non profuerit, hos perpetrare permittas. Sic in te et boni Pastoris dulcedo sit, et iudicis seuera districtio : unum scilicet quod innocentes foueas, aliud quod inquietos feriendo a prauitate compescas. Sed quoniam nonnunquam prepositorum zelus, dum districtius malorum uindex est, transit in crudelitatem, correptionem in iudicio refrena, et censuram discipline discute, ut et culpas ferias, et a dilectione peruersorum quos corripis, non recedas. Misericordiam  prout uirtus patitur, pauperibus exhibe. Oppressis defensio tua subueniat. Opprimentibus modesta ratione contradicas. Nullius faciem contra iustitiam accipias. Nullum querentem iusta despicias. In custodia equitatis excellas, ut nec diuitem potentia sua apud uos aliquid extra uiam suam de accusatione audias, nec pauperem faciat humilitas sua desperare, quatenus, Deo miserante, talis possis existere qualem sacra lectio precipit, dicens : Oportet episcopum irreprehensibilem esse . Sed his omnibus uti salutariter poteris, si magistram caritatem habueris; quam qui secutus fuerit, a recto tramite non recedit. Ecce, frater carissime, inter multa alia, ista sunt sacerdotum, ista sunt pallii iura, que si studiose seruaueris, quod foris  accepisse ostenderis intus habes. Sancta Trinitas fraternitatem uestram gratie sue protectione circumdet, atque ita in timoris sui uiam te dirigat ut, post uite huius amaritudinem, ad eternam simul dulcedinem peruenire mereamur. Et hoc scriptum est per manum Leonis scrinialis sedis apostolice in mense Octobris, indictione III Datarum, die I Kal. Octobris, anno XII summi pontificis Ioannis.

Hec, ut prelibauimus, in archiuis ecclesie Domini Saluatoris reperta, futurum memorie non absurdum estimauimus commendare. Et quidem his plura inuenta sunt, sed aliquibus eorum nimia uetustate obliteratis, aliquibus in chartis ex Biblo compositis, et peregrinis characteribus inscriptis, et ipsis quoque ex maiori parte detritis, notitie nostre usquequaque  non patuerunt. Ac nos ignota pro notis scribere horrori habentes, necessario ea huic operi alienauimus. Sane quod quosdam non pudet astruere, soli scilicet persone beati Augustini primi pontificis Cantuariorum beatum Gregorium concessisse non solum episcopos quos ordinaret, neque hos tantummodo qui per Eborace episcopum essent ordinati, sed etiam omnes Britannie sacerdotes habere, Domino Deo nostro Iesu Christo auctore, subiectos; quale sit, sacra successorum eius decreta, successoribus ipsius Augustini directa, que paucis prenotauimus, satis ostendunt. In his quippe uidere planum est eos intellexisse non magni muneris esse, si eis solummodo illa dixisset, cum, ut alia taceam, suis diebus Eboracensis prouincia nec fidem Christi  susceperit, nec qui eam predicaret eo directus sit. Tanta enim in Cantia et uicinioribus regionibus, in predicatione nominis Christi, et ipse et socii eius habuerunt ad faciendum ut a tam longinquis partibus eis fuerit abstinendum. Beatus siquidem Paulinus, qui primus Northumbriensibus Euangelium predicauit, et Eboraci primus cathedram pontificalem sortitus est, non a beato Augustino, sed a Iusto, qui quartus ab ipso Augustino Cantuariorum pontifex exstitit, episcopus electus, ordinatus, et illuc destinatus fuit, quemadmodum uenerabilis Beda in Historia gentis Anglorum ueraci stilo digessit, et omnibus notissimum est. Que igitur beatus Gregorius Augustino dixit, in Augustino suis successoribus dixit, per quos Deo implere placuit  que per ipsum Augustinum sua dispositione implere uoluit. Non iure itaque priuilegio Augustino collato priuandi sunt qui, sedis eius presidentes, uices ipsius exsequendi officio functi sunt. Quod uero dicunt beatum Gregorium satis dicere posse et nosse, si uoluisset, tua fraternitas, et successores sui, uerum omnimodis esse fatemur. Et similiter non dubitamus Dominum Christum, dicentem beato Petro : Quodcunque ligaueris super terram erit ligatum et in celis, et quodcunque solueris super terram erit solutum et in celis , scisse dicere, si uoluisset successores tui. Qui ergo priuare nituntur successores sancti Augustini potestate et dignitate, quam ipsi Augustino concessit beatus Gregorius,  priuent, si audent, successores beati Petri potestate et dignitate, quam ipsi Petro concessit sanctus et iustus Dominus. Eodem enim modo, quo Dominus locutus aliis, in apostolo suo Petro, locutus est Gregorius successoribus eius in discipulo suo Augustino : Iuste iudicate, filii hominum, et perpendite de similibus idem esse iudicium. Illud etiam istis annectendum putaui quod prefatus Beda refert Theodorum, qui septimus a beato Augustino in cathedram eius successit, primum esse in archiepiscopis, cui omnis Anglorum Ecclesia manus dare consentiret. Et hic utique cum primo functus pontificatu Britanniam uenisset, Ceaddam Eboracensem prelatum a pontificatu submouit, eo quod non iure sacratus, iniuria fuerit eidem Ecclesie, per officium  sacerdotale prepositus. Moxque Wilfridum substinuit, et ei integerrime pontificatum Eborace, fretus auctoritate Romane sedis, delegauit. Quem deinceps ad concilia sua uenire faciebat, et eius obedientia ac subiectione pro temporum qualitate per omnia utebatur. Hunc etiam postmodum, emergentibus querelis, quas commemorare longissimum est, in sua Ecclesia Eboraci, non solum episcopatu priuauit, sed et parochiam eius in tres episcopos, libera utens potestate, distribuit. Deinde, soluto ipsius discidii nodo, iuxta placitum uoluntatis sue, remotis ipsis episcopis, eumdem Wilfridum pristine dignitati restituit. Nihil noui dicitur; uetera sunt hec, et antiquorum gesta scientibus euidentissima. Illud quoque non minoris euidentie luce patescit, Brithwaldum  successorem ipsius Theodori, illum ipsum Wilfridum, cuiusdam inobedientie culpa accusatum, secundo ab episcopatu deposuisse, ac postea senectuti eius et religioni compassum, sui pontificatus gradui restituisse ab apostolica sede interpellatus. Sed quid iuuat infinita contexere? Itaque de his ita, ut qui Ecclesie Christi Cantuariensis auctoritati derogare non metuunt, saltem se in lumine positos non posse uidere erubescant, et uel amodo ora claudant ne praua loquentes, recta amantibus opprobrio fiant. Ipso anno quo Radulfus archiepiscopus Cantuariorum de transmarinis partibus in Angliam reuersus est, qui fuit annus ab Incarnatione uerbi Dei millesimus centesimus uicesimus, uenerunt ad eum missi ab Alexandro rege Scotorum quidam honorati et  strenui uiri. Horum unus quidem monachus, et prior Ecclesie Dunifermeline, Petrus nomine, clerici duo, unus exstitit miles. Negotium autem legationis eorum qui nosse curat, quam detulerunt epistolam subscriptam, legendo uel audiendo percurrat.

Alexander, Dei gratia, rex Scotorum, Radulfo reuerendo Cantuariensi archiepiscopo, et cum reuerentia diligendo, salutem.

Audita prosperi aduentus uestri in Angliam iamdiu a me desiderati manifesta relatione, de incolumitate ac prosperitate uestra congaudens summoque protectori gratias inde referens, cum temporalium undique occupatio curarum iter meum, ut uestra ad presens ualeam frui presentia, impediat,  tam litterarum designatione quam legatorum relatione animi mei affectum uestre bonitati cupio manifestare. Tante etenim discretionis persone fretus consilio, bonum propositum peroptime ad boni operis effectum, Deo annuente, non dubito me posse perducere. uestram igitur latere nolo excellentiam, Ecclesiam Sancti Andree in regno meo existentem iamdiu pastorali cura destitutam, Dei et uestre benignitatis prouidentia pastore idoneo desiderantem me uelle consolari. Quocirca uestre pietatis deposco clementiam, ut quamdam personam a plerisque mihi laudatam, Eadmerum scilicet monachum, si uobis idonea uisa fuerit, ut pontificali inthronizetur dignitate mihi liberam concedatis. uerens enim summum Pastorem me grauiter offendisse,  cum gregem suum negligentia mea aliisque forsan criminibus impedientibus pastoris penuria desolatum, et a tramite ueritatis in pluribus exorbitatum diu permiserim, filiali etiam timore timens in hac re eum amodo offendere, ad uestre fontem discretionis recurro, ut pristine memor existens dilectionis inter nos habite, me filium uestrum paterno affectu spiritualiter iamdiu a uobis adoptatum, uestri munimine consilii in hac re tueamini. uale.

Miratus ex his Pater Radulfus, et ratus hoc uerbum a Deo egressum , noluit tamen regie petitioni assensum non prebere, ne uideretur Dei ordinationi resistere. Quoniam igitur acceperat ipsos legatos pro eadem re, et pro aliis regem Anglorum ex parte domini sui adituros, ipse et conuentus fratrum Cantuariensium miserunt per manus illorum ipsi regi epistolam hanc :

Henrico regi Anglorum, charo domino suo ac summo honore uenerando, frater Radulfus, sancte Cantuariensis Ecclesie indignus sacerdos, et totus conuentus eiusdem Ecclesie, salutem, et orationes et fidelia obsequia.

Notum facimus sublimitati uestre Alexandrum, regem Scotorum, cum consensu cleri et populi regni  sui, legatos suos ad nos misisse, et consilium cure pastoralis ad opus Ecclesie Sancti Andree a nostra Ecclesia expetiisse. Considerantes ergo eorum iustam petitionem, et, tam diuini amoris reuerentiam quam sancte matris Ecclesie utilitatem attendentes, laudandis desideriis pium prebuimus assensum. Concessimus ergo, iuxta petitionem eorum, personam Ecclesie nostre ab eis denominatam, domnum Eadmerum, quem a pueritia disciplinis ecclesiasticis sublimiter institutum et sanctis moribus decenter ornatum ad officium sacerdotale omnino scimus idoneum. uestram igitur uenerabilem sublimitatem submisso corde deposcimus, ut uestre celsitudinis pia uoluntate atque auctoritate, et illorum Deo digna petitio et super tam necessario Ecclesie Dei negotio  nostre humilitatis concessio roboretur. Omnipotens Deus sublimitatem uestram ad honorem suum et munimen Ecclesie sue per longa tempora incolumem custodire, et post temporale regnum dignitate perennis regni sublimare dignetur.

Rescriptum regis ad hec :

Henricus, rex Anglorum, Radulfo archiepiscopo Cantuarie, salutem.

uolo et concedo ut monachum illum, unde rex Scotie te requisiuit, liberum ei concedas ad consuetudinem terre sue in episcopatu Sancti Andree. Teste Euerardo de Calna apud Rothomagum.

Post hec misit eumdem fratrem, prout oportere putabat, ad regem Scotie, scribens ipsi regi sic :

Charo domino et amico Alexandro, Dei gratia,  regi Scotorum, Radulfus archiepiscopus, salutem et orationes.

Gratias Deo innumerabiles referimus, qui ad cognoscendum atque petendum que debebatis, remotis nebulis, mentis uestre oculos aperuit. Gratias nichilominus generalitati uestre, qui petitionibus uestris legitimis nos uobis ex amicis amicissimos, ex familiaribus familiarissimos et iunctissimos reddidistis. Licet enim ipsis petitionibus quasi oculum aut dexteram a corpore nostro auellere queratis, laudare tamen habeo iustum desiderium uestrum, et, in quantum potero, secundum Deum illi obtemperare. uolens quidem, et si pace Dei et uestra potest dici, inuitus assentior bone uestre uoluntati, uolens uero, quia Dei uoluntati, quem in hoc facto  presentem atque propitium conspicio, resistere non audeo, nec cor uestrum in nos amaricare. Inuitus autem, quod  et patris consolatione, ac releuatione assidua, et filii sapientis consilio et auxilio in infirmitate nostra ac etate destituor. O sapientis uiri consilium  qui tantum uirum, tam famosum, tam Ecclesie Dei utilem, uita, et moribus, et litteris diuinis, et, si opus fuerit, secularibus a pueritia instructum, terre uestre consilio preesse, in his que ad Deum pertinent, satagatis. Si alius ex partibus longinquis quod petitis peteret, pro certo sciatis non paterer elongari a nobis cordis nostri arcanum, sed uobis nichil est secundum Deum, quod  abnuere uelimus. Mittimus ergo ad uos personam quam petitis, et omnino liberam, ut a uobis certius discat si ad honorem Dei et sancte matris Cantuariensis uidelicet Ecclesie spectet petitio uestra. Caute igitur et cum consilio tractate quod agitis, quia sunt multi qui libenter sacrationem istius disturbarent, et si ualerent, disturbando cassarent. Proinde nostrum esset consilium ut quam citius ad nos remitteretur sacrandus, ne dilatione quod timemus interueniat, uel quod nollemus. Salutat uos conuentus fratrum Ecclesie nostre uere fideles uestri, et omnino ad seruitium uestrum parati. In commune autem rogamus ut ita uos habeatis erga fratres nostros, qui in regno uestro sunt, ut Deus uobis inde gratias habeat et nos. ualete.


ueniens itaque frater ipse in Scotiam, mox tertio die aduentus sui illo, qui fuit dies festiuitatis gloriosissimorum apostolorum Petri et Pauli, suscepit, eligente eum clero et populo terre, et concedente rege, pontificatum sancti Andree apostoli Chenrimuntensis. Que res ita disponente Deo acta est ut nec uirga pastorali, uel annulo a rege inuestitus fuerit, nec hominium ei fecerit. Letus itaque dies habitus est, atque in laudem Dei alacriter expensus. In crastino autem rex, cum electo de consecratione illius secretius agens, et modis omnibus eum a pontifice Eboracensi consecrari exhorrens, ubi, eo docente, accepit auctoritatem Ecclesie Cantuariensis, ex antiquo toti Britannie preeminere, et idcirco, ipso disponente, se Cantuarie episcopatem  benedictionem uelle requirere, conturbatus animo surgens discessit ab eo. Nolebat enim Ecclesiam Cantuariensem anteferri Ecclesie Sancti Andree de Scotia. uocans itaque Willhelmum monachum Sancti Edmundi qui, post Thurgodum eidem episcopatui prepositus, pene illum euacuauerat, precepit ut more solito in episcopatu se haberet, exspoliato nouiter inuestito. Expleto autem post hec mense integro, et his que supererant iam terris episcopatus funditus euacuatis, pro uoto principum regni rex Alexander ipsum electum conuenit, uixque ab eo obtinuit ut quod super inimicos suos exercitum ducere disponebat, uirgam pastoralem desuper altare, quasi de manu Domini susciperet, et ita in  toto regno cure animarum omnium, pro posse, deinceps intenderet. Post hec ad ecclesiam Sancti Andree uenit, et occurrente ei regina, susceptus a scholasticis et plebe, pontificis loco successit.

Inter hec, eousque Thurstanus Eboracensis in transmarinis partibus morabatur, et supra memorato negotio suo uiriliter insudans, ad hoc etiam regem Anglorum prouocauit, quatenus et pontifici Cantuariorum semel et regi Scotorum ter scriptis mandaret, ne aut ille electum Sancti Andree consecraret, aut iste ulla ratione sacrari permitteret. Que res multorum animos uulnerauit et in diuersa distraxit, et electum, ne Christianitati corrigende iure pontificali intenderet, non parum debilitauit. Unde hi quibus cordi erat suis uoluptatibus  magis quam Dei iussionibus obtemperare roborati sunt, et quoniam suorum morum correctionem formidabant, iam securi irridebant. Quid plura? Rex ipse ad regis Anglorum iussa pauescens, ex hoc hominem minoris apud se honoris habere et sensim sua cepit imminuere. Quod ipse aduertens, seque modicum, eo sibi aduerso, secundum Deum in regno illius proficere certissime sciens, proposuit Cantuariam ire, et inde quid sibi potissimum in tali causa foret agendum consilium querere. Quod uti regi innotuit, dixit eum ab Ecclesia Cantuariensi penitus absolutum, nec omnino aliquid in ea participium habere, seque in uita sua consensum non prebiturum, ut episcopus Scotie subderetur pontifici Cantuariorum. Quibus cum ipse referret, quod  nec pro tota Scotia abnegaret se esse monachum Cantuariensem, turbato spiritu : Nihil, inquit, fecimus a Cantuaria petentes nobis episcopum. Ex hoc igitur, cordis sui rancore deuinctus, eumdem uirum in multis cepit fatigare, multis iniuriis clam et palam exagitare, eum dignitate ac rerum episcopalium prouentu despoliare. Non igitur eum recto oculo aspicere, non uerba eius uel etiam de Deo prolata, poterat patienter audire; que res uulgus latere non potuit. Rumores itaque multi exorti sunt, partes diuersas in diuersa trahentes. Quod electus aduertens, et suum esse in talibus  non utile esse perpendens, per internuntios mandauit ei hec : Quia uideo te non esse, ut mihi expediret,  serenum erga me, nec scio quare hoc sic me promeruisse, cum certum habeatur me non multum, te offenso, in Christianitatis correctione in regno tuo profuturum, rogo ut tuo fauore prosecutus, Cantuariam ire me sinas, quatenus consilium, quod mihi sit agendum, inde requiram, et benedictionem pontificalem ad honorem Dei et exaltationem regni Scotorum inde suscipiam. Non sederunt hec animo eius, et petitioni illius se nequaquam assensum prebiturum asseuerauit, contestans regnum Scotie Cantuariensi Ecclesie nichil subiectionis debere, et ipsum ab ea penitus immunem factum sibi datum esse. Cui cum ille hoc se eatenus nescisse responderet, presertim cum epistola pro se ab archiepiscopo illi directa inter alia contineret eum  ad hoc Scotiam destinasse ut disceret utrum petitio quam in eligendo eum suggessit, ad honorem Dei et sancte matris, Cantuariensis uidelicet Ecclesie, spectaret, non ut dignitate iam quingentis annis ab ea inconcusse possessa, ipse per se in nutritum filium euacuaret, indignatus nimium quotidie noua placita in isto negotio inire nescire iurauit. Ad hec ille, uocato in consilium suum Ioanne episcopo Glaschonensi, et duobus monachis Cantuariensibus quos tunc temporis secum habebat, sciscitatus est quid in tali suo negotio sibi melius decernerent fore agendum. Tunc illi regem adeuntes, et statum animi eius super uiro plenius ediscentes, quasi non ab eo, sed simpliciter a se consilii summa prodiret, intulerunt homini hec : Si ut filius pacis in pace uiuere  cupis, alias eam require. Hic, dum iste regnauerit, nulla tibi et paci communio erit. Nouimus hominem. Ipse in regno suo uult esse omnia solus, nec sustinebit ut queuis potestas sine eius dispositione quidquam in aliquo negotio possit. Iam exacerbatus est contra te, et nescit quare, nunquam tibi plene reconciliatur, etiamsi uiderit quare. Quamobrem aut linquere te cuncta noueris oportere, aut perpetuo inter Scotos, eorum usus sequendo, contra anime tue salutem in opprobrio uitam ducere. Quod si discedere mauis, et annulum quem a manu illius suscepisti, et baculum quem desuper altare tulisti, illi cogeris restituere. Alioquin terram suam, nisi eam transuolare potueris non egredieris. Ad hec quanta dicta, quanta obiecta sint, hinc et inde ad  alia tendentem scribere piget; post que omnia electus ipse, considerato ordine quo que penes se acta fuerunt, uidelicet qualiter annulum de manu regis, acceperit qualiter episcopatu inuestitus fuerit, qualiter baculum desuper altare tulerit, ita breui respondit : Annulum quidem, quem de manu illius suscepi, libens reddam, ea re quod nichil potestatis, que eo significatur, in illo accepi, laico scilicet dante, cui tale quid nichil attinet. Baculum autem, quem super altare, presentibus duobus episcopis, sumpsi, ponam ubi assumpsi, et eum dispositioni Iesu Christi commendabo. Relinquere autem totum episcopatum, ea conditione, quia uis mihi infertur, acquiesco, ut eum tempore Alexandri regis non reclamem, nisi pontifex, et conuentus Cantuariorum  et rex Anglorum aliud mihi super his consilium dederint. In his, in pace diuisi sunt, et Eadmerus, Cantuariam ueniens, ab episcopo et fratribus suis lete susceptus est. Diligebatur enim ab omnibus, et qui de absentia illius fuerant mestificati, in presentia illius facti fuerunt uehementer exhilarati. Misit autem rex in accusationem ipsius, per nuntium suum archiepiscopo epistolam unam, continentem hec :

Alexander, Dei gratia, rex Scotorum, Radulfo, archiepiscopo Cantuariensi, in ipso qui uita est semper uiuere.

Immense bonitati uestre petitioni mee condescendenti, personam in presulatu Sancti Andree  sublimandam mihi mittendo, animi mei affectus, beneuolens, et ut iustum est, obnoxius, innumerabiles gratias reddit. Sed persona in episcopatu posita, consuetudinibus terre moribusque hominum, ut res et tempus exigebat, et ut iustum et necessarium esset, condescendere noluit. Ipsa uero tandem persona, in presentia quorumdam episcoporum et comitum, proborumque terre mee uirorum, me requisiuit ut ei licentiam recedendi, et de fidelitate quam mihi fecerat, libertatem concederem, cum nullo modo remanere uellet, nisi eum in captione detinerem. Hec audiens, ei his uerbis respondi quod, si aliquas dictis uel factis iniurias, ei a me illatas, et quod in aliquibus que ei facere debuissem me defecisse demonstraret, pro Dei amore et meo honore  libentissime presto essem emendare. Ad hec, in presentia omnium astantium, dixit quod nullas dictis aut factis ei iniurias inieceram, nec unquam in aliqua re quam ei facere debuissem defeceram. Preterea egomet, et episcopi et consules, aliique terre mee probi homines, ibi astantes, reuerentie obedientiam in quibuscunque iustum esset, magna animi benignitate obtulimus, et pro penuria honeste exhibitionis reuerentie non esse necesse ei presulatum relinquere, cum magna admonitione retulimus, ut etiam remaneret, donec regi Anglie et uobis nuntiassem, ut amborum consilio frui possem, obnixe rogauimus. His auditis, mihi respondit quod nullo modo remaneret, nisi eum in captione detinerem; se enim nec utilem, nec idoneum in presulatus  regimine sciebat, et, si remaneret, detrimentum anime sue et aliorum imminere uidebat. Communi tandem consilio nolui eum ui retinere, petitioni sue, quamuis inuitus, acquieui, et episcopatum reddidit, et fedus amicitie inter me et ipsum osculo confirmauit. Et hec est rei ueritas quam litteris uobis declarare uolui, ne si aliud ad aures uestras perueniret crederetis. Sciat denique bonitas uestra quod uobis penitus, ut amicus fidelis, obnoxius esse cupio, et consilio uestro, uestre etiam dilecti ni subdi desidero. Ut domino Eadmero honorem exhibeas, obnixe postulo. uale.

Utrum autem in istis tanto Patri rex ipse uera, sophistica falsaue mandauerit, non effugiet notitiam eius qui consilia, commenta et deceptiones singulorum  suo tempore denudabit, redditus cuique prout gesserit. Scripsit tamen ad hec Pater Radulfus epistolam hanc :

Alexandro illustri regi Scotorum, frater Radulfus, Cantuariensis Ecclesie minister, sic regnare in regno terreno ut cum Christo regnare possit in celo.

Gratias, quas possumus, uenerabilis domine, sublimitati uestre referimus, pro dilectionis et honoris munere, quod erga paruitatem nostram, nuntiis et litteris referentibus, uos habere dignoscimus. In quo nos procul dubio nos pro posse semper deuotos habebitis, et si quid in uita nostra, Domino largiente, fructuosum inueniatur, uestrum esse secure  sciatis. Gratias etiam, ex bona uoluntate uobis persoluimus pro susceptione karissimi filii nostri, Eadmeri uidelicet electi episcopi uestri, quem secundum petitionem uestram uobis transmissum honorifice tractastis. Quem nos etiam ad partes nostras redeuntem, prout decuit tantam personam, officiose suscipientes, in aduentu ipsius non mediocriter letati sumus. Cumque secretius postea inter nos sermo uersarctur, audiuimus eum aliqua, a sensu litterarum uestrarum, quas prius audieramus, diuersa sentire, nec omnibus autea auditis, ex toto assensum prebere. Nunc itaque quoniam in scriptis uestris aliud legimus, et aliud ab ipso fratre percepimus, consilio nobis est ut eumdem filium nostrum apud nos retineamus, quousque, Domino  ducente, in Angliam ueniatis, nisi forte aliquid aliud quod nobis faciendum sit antea mandaueritis. Cum autem, Deo donante, uobis presentialiter loqui et rerum causas hinc inde audire poterimus, si uita et doctrina huius amici nostri uobis et patrie uestre utilis esse uidetur, iniuncta sibi obedientia ad electionis sue locum, si eum suscipere uultis, redire poterit. Si uero in conspectu uestro aliud placitum fuerit, nos eum, ut uirum in lege Domini multipliciter instructum et omni bono operi aptum, cum magno gaudio retinebimus, et sic spem bonam in misericordia Dei habentes, eius reditum fructuosum habebimus. uale.

Itaque de his ita.

Sed dum talia circa monachum Cantuariensem  geruntur in Scotia, quiddam nostris seculis inauditum contingit in Anglia. Willhelmus enim filius regis Henrici, cuius in superioribus huius operis nonnullis meminimus, Patrem suum a Northmannia in Angliam regressum sequi gestiens, nauem ingreditur, copiosa nobilium, militum, puerorum ac feminarum multitudine comitatus. Qui mox portum maris euecti miraque eris serenitate freti, freto elapsi, in modico nauis qua uehebantur, rupem incurrens, euersa est, et omnes qui in ea residebant, excepto rustico uno, et ipso, ut ferebatur, nec nomine digno, qui mira Dei gratia uiuus euasit, marinis fluctibus sunt absorpti. Que res  multorum mentes exterruit, atque turbauit, et de occultis iusti Dei iudiciis in admirationem concussit. Eo tamen citius sedata est in plurimorum animis huius turbationis immanitas, quia animam regis, quem maxime hec infortunium respiciebat, uidebant uirili animo se agentem, et equitati iudiciorum Dei, cui nemo resistere potest, hec submisso gestu et uoce attribuentem. In his namque se consolans. humili spiritu et ore dixit quod omnibus Christianis in cunctis euentibus suis dicendum fore intellexit, uidelicet, Sit nomen Domini benedictum in secula. Amen .



LIBER SEXTUS.

 Qua iocunditate et exsultatione regnum Anglie in reditu regis exhilaratum fuerit, qui temporis illius recordatur, et, me tacente, aduertere poterit. Spes etenim magna magni boni multorum mentibus est inde profecta, que sibi promitteret leuamen et auxilium a magnis malis, quorum tedio nimium antehac uidebantur infecta. uerum dum fama intonuit Willhelmum, iam olim regni heredem designatum, de medio esse sublatum, non parua bone spei portio periit, consideratis iniustitiis, que in omni genere hominum illis diebus emergebant. Attamen rex legalis coniugi nexu olim solutus, ne quid ulterius inhonestum committeret, consilio Radulfi Cantuariorum pontificis et principum regni, quos omnes in Epiphania Domini sub uno Lundonie congregauit,  decreuit sibi in uxorem Atheleidem filiam Godfredi ducis Lotharingie, puellam uirginem, bonis moribus et decore modesti uultus decenter insignitam. Ad huius igitur copule perfectionem directi nuntii sunt, qui cum his quos dux memoratus Angliam pro hoc ipso destinauerat, festinantius irent, et futuram regni dominam, ut decebat, summo cum honore adducerent. uenienti ergo illi occursus episcoporum et procerum regni Dofris, ubi appulit, grandis factus est, et inde ad curiam regis usque perducta.

Cum hec ita administrantur conuentu principum qui pro occursu regine factus fuerat nondum soluto, magnus sermo habitus est de discidio quod eo usque uersabatur inter Radulfum archiepiscopum Cantuariensem,  et Thurstanum Eboracensem. Siquidem ipse Thurstanus, prout supra descripsimus, a Calixto episcopus ordinatus, litteras ab ipso Calixto, more quo cuncta Rome impetrantur, adeptus fuerat; quibus iubebatur, ut ipse Thurstanus episcopatu suo potiretur, aut rex anathemate, et Radulfus suspensione pontificalis officii plecteretur. Ad quod recitate sunt sententie priuilegiorum que superiori libro indidimus, et quam digne Deo hec apostolica disponerentur, intellectum est ab omnibus. Tamen ne  premisse intentio pene regem uel pontificem aliquatenus conturbaret, ex communi consilio permissus est idem Thurstanus Angliam redire, et Eboracum regia uia, uenire. Quod et factum est ea dispositione ut nullatenus extra parochiam Eboracensem diuinum officium celebraret, donec Ecclesie Cantuariensi de iniuria, quam ei intulerat, abiurata cordis sui obstinatione, satisfaceret.

Hec inter de regine maritatione, necne in regnum promotione actum est inter regni sublimiores, et in uindlesora ipsum negotium administrari dispositum est. Ubi cum episcopus Serberiensis, quia castrum ipsum in diecesi sua consistit, officium ipsius copule niteretur administrari, contradictum et comprobatum ab aliis est, magis ad archiepiscopum  Cantuariensem id pertinere, ea ratione quod rex et regina speciales ac domestici parochiani sunt ipsius, nec diecesem cuiusuis episcopi ei posse preripere quod sui iuris dignoscitur esse, cum tota terra, lege primatus, Cantuarie parochia sua sit, et omnes episcopi totius insule parochias quas habent non nisi ab ipso et per ipsum habeant. Sedata igitur in his controuersia est. Itaque quoniam Radulfus archiepiscopus, corporis debilitate grauatus, ministerium ipsum opportune exsequi nequibat, iniunxit illud episcopo Wintoniensi ne, si episcopus Serberiensis illud administraret, insuper uenturis temporibus aliquis tale quid ex sue Parochie auctoritate quam ex Cantuariensis episcopi obedientia, sibi uindicaret. In crastino autem expletionis officii huius,  dum in reginam ipsa puella benedici debuisset, et iam dicto introitu misse Pater Radulfus ipsum officium celebraturus sacris altaribus astitisset, aduertit regem in solio suo sedere coronatum, et admiratus est sciens regni coronam se illi non imposuisse, nec illam ab alio positam, se presente, iure ferre debuisse. Diuertit igitur infulatus, et sui patriarchatus stola redimitus, ab altari, et ad regem accedens, eo sibi suppliciter assurgente, sciscitatus est quisnam capiti eius coronam imposuisset; ad  quod ille demisso uultu, se non magnam curam inde accepisse, et idcirco memorie id elapsum modesta uoce respondit. Quicunque, ait, illam posuit, non id utique iure fecit, nec quandiu capiti tuo hoc modo insederit, propositi negotii exsecutor non existam. Cui rex : Si non iure, ut asseris, imposita est, fac quod iuste faciendum fore cognoscis, me contradictorem in nullo habebis. Pontifex igitur, eleuatis manibus, sustulit coronam de capite eius, ipso dissoluente ansulam qua sub mento innodata erat, ne capite insidens uacillaret. Quod ii qui circumstabant intuentes, omnes elata uoce pontificem parcere, et regio capiti coronam remittere petiuerunt. Acquieuit ille, et mox iuxta regem coronatum stans, Gloria in excelsis Deo, ad incepte officium misse inchoauit,  choroque sequentia canente, altario representatur. Regina itaque in regnum consecrata est, et dies festiuus et hilaris omni populo qui confluxerat habitus est.

Post hec archiepiscopus cum rege Abendoniam ueniens sacrauit ibi Robertum, qui ipsi domino regi, in cura panum et potus strenue ministrare solebat, ad episcopatum Cestrensis seu Conuentriensis Ecclesie, accepta prius ab eo professione, qua se, ex antiquo more, deuouit fore subiectum et obedientem sancte matri Ecclesie Cantuariensi, et pontificibus eius. Sacratus est autem III Idus Martii, assistentibus et cooperantibus huic sacramento, Willhelmo Wentano episcopo, Willhelmo Exoniensi, Urbano et Bernardo episcopis Walensibus.


Dum hec isto ordine in Anglia disponuntur, fame certitudo illuc usque perlata est papam Calixtum, uiribus undicunque collectis, supra memoratum Mauricium, cognomento Burdinum, quem uocatum Gregorium sede apostolica imperator cum suis fautoribus papam constituerat, cepisse, eumque suis omnibus spoliatum monasterio, ut monachus esset, contumeliose intrusisse. Quo facto ipse apostolici culminis securitate potitus, libera auctoritate, qua Romanum pontificem niti equum esse probatur, quaquauersum per legatos suos utebatur. De quorum numero quidam, Petrus nomine, Romanus genere, monachus Cluniacensis professione, uenit in Galliam, missus ab ipso pontifice functus, ut ferebatur, legatione Gallie ac totius Britannie, Hibernie  quoque, et Orcadarum insularum. Supercreuerat autem fama istius famam omnium, ante eum in has partes a Romana sede destinatorum, et abbates, ac nonnulli alii uiri uidelicet honorati, eius aduentum Anglie preconaturi, ab eo premittebantur. Erat enim filius Petri preclarissimi, ac potentissimi principis Romanorum, cuius fides et actio magni consilii et fortitudinis esse solebat iis qui in sede apostolica canonice constituti Patres orbis habebantur. Attonita igitur tota terra in exspectatione quasi tanti aduentus, direxit rex Henricus Bernardum episcopum Sancti Dauid de Walis, et Ioannem filium patrui sui clericum trans mare, ubi eousque idem Petrus morabatur, regis Anglorum de introitu suo  in Angliam uoluntatem iussumque opperiens, quatenus illum ad se perducerent. Quibus etiam ipse rex, prudenti usus consilio, iniunxit quatenus iter eius ita disponerent ut post ingressum Anglie nec ecclesias, nec monasteria quelibet ad se tendens hospitandi gratia ingrederetur, nec aliunde quam de suis uictus necessaria ei ministrarentur. Perductus igitur ad regem digne ab eo susceptus est. Et exposita sui aduentus causa, rex, obtensa expeditione, in qua tunc erat , dixit se tanto negotio operam tunc quidem dare non posse, cum legatione illius stabilem auctoritatem non nisi per conniuentiam episcoporum, abbatum, et procerum, ac totius regni conuentum roborari posse constaret. Super  hec sibi patrias consuetudines ab apostolica sede concessas, nequaquam se equanimiter amissurum fore testabatur  donec ipse uite presenti superesset. His horumque similibus regali facundia magnifice honoratus, omni modo al. nullo modo] se illi quidquam antique dignitatis derogaturum, imo ut dignitatis ipsius gloria undequaque augmentaretur, spopondit plena fide elaboraturum. Pax itaque firma inter eos firmata est, et qui legati officio fungi in tota Britannia uenerat, immunis ab omni officio tali, cum ingenti pompa, uia qua uenerat extra Angliam a rege missus est. Dofris itaque transfretaturus, Cantuarie hortatu regis et archiepiscopi  magnifice a fratribus susceptus est, et inter eos triduo cum iucunditate conuersatus. In quo temporis spatio querimonia apud eum deposita est pro graui iniuria qua papa Calixtus Ecclesiam Cantuariensem in causa Thurstani Eboracensis humiliare non ueritus est, et suis litteris eamdem humiliationem omissa omnis iustitie consideratione, roborare. Que ipse leui uultu ac miti mente suscipiens, priuilegia ab antiquis Patribus olim a Romana sede possessa ostendi sibi postulauit, et si rata esse probarentur, que nouiter instituta erant, se promisit elaboraturum ut in nichilo redigerentur. Prudentum igitur ratione uirorum probatum est bullatas antiquitus chartas incendio, quod totam ecclesiam necdum transitis quinquaginta annis omnino consumpsit  esse consumptas, paucis illarum in antiquis schedulis, seu ueteribus libris quoquo modo raptim transcriptis a que retentis, quarum ueritas, et Romani stilo eloquii et auctoritate, iam per quadringentos et eo amplius annos ab ipsa Ecclesia inconcusse possessa declaratur. Quibus ille perspectis atque perpensis testatus etiam ipse est Ecclesiam Cantuariensem graue nimis et immoderatum preiudicium esse perpessam, et quatenus hoc uelocius corrigeretur se modis omnibus opem adhibiturum pollicitus est. Post hec Angliam egreditur, prospero cursu procellosum mare euectus.

His ita uariantibus, supra designatus episcopus Scotie, Cantuarie continue degebat, sicut olim  priusquam in pontificatus electus esset, facere solebat. Conuentum monachorum non facile deserens, sed more aliorum sese in omnibus habens. Transiit in istis annus, integer et semis. uenientes interea Cantuariam diuersi episcopi, abbates, et quique nobiles, qui hominem ex cohabitatione Patris Anselmi quondam notum habebant, de negotio illius percunctabantur. Et ordinem rei edocti, eum Ecclesiam quam canonice electus regendam susceperat, nulla ratione iuxta scita canonum indemnatum dimittere posse concordi sententia asseruerunt, licet consecratus non fuerit, electionem uidelicet quodammodo consecrationi prestare contestantes. Usus igitur illorum et quorumdam aliorum consilio, necne beati Patris sui Anselmi, cuius beata conuersatio eum in  multis olim informauerat, exemplo prouocatus, qui olim ab Anglia eque, ut ipse a Scotia, pro simili causa pari ordine pulsus fuerat, sicut longe superius habita mentio est, regi Scotorum epistolam, quam ecce subscribimus, scriptam direxit :

Alexandro illustri regi Scotorum, Eadmerus, quondam electus episcopus Scotie, salutem et seruitium.

Pro benigna uoluntate, quam se erga me uestra excellentia olim habuisse monstrare dignata est, gratias, quas possum, uobis exsoluo. Et quidem benignitatis uestre non meritorum meorum fuisse non nescio, quod pretermissis innumeris, quos et uite probitas, et sapientie atque prudentie illustrabat auctoritas, me in episcopatum elegistis, et regno  uestro, in iis que Dei sunt, preesse uoluistis. Reddat uobis omnipotens Deus pro tam bona uoluntate illud premium quod bona uoluntas meretur apud eum. Et hoc utique orat quotidie et desiderat anima mea. Quod autem res alium, quam propositi communis tenor exstiterit, euentum sortita est, Dei dispositioni, quam penetrare uel subterfugere nemo potest, ascribendum fore non dubito. Quid tamen ex discessu meo a pontificatu didicerim, si facultas mihi daretur secretius uobis loquendi, sancte fidei uestre notificarem. Licet enim corpore a uobis discesserim, noueritis tamen pro certo quod fidem, quam uobis debeo, Deo iuuante, non uiolabo. Unde uestrum et regni honorem, in quibuscunque potero, si non spreueritis, fideliter queram, ipso teste, qui  conscientie mee solus et uerus inspector est. Nec hec dico quod multum desiderem in regno uestro episcopari, sed tamen mallem dignitatem terre uestre augeri quam minorari. Preterea nouerit beatitudo uestra quod omnes qui audiunt qualiter electus, susceptus, et pontificatu saisitus, et loco pontificis substitutus fui, una sententia asserunt, nec me iuste potuisse episcopatum dimittere, nec alium me uiuente iuxta legem Domini substitui posse. Nec enim uir uxorem suam, aut uxor uirum, ut alii nubat, dimittere regaliter potest. Sed fortasse dicitis : Tu dimisisti. Dimisi quidem, sed, quod cum pace uestra dicatur, illata ui, cui contraire nequiui. Cum enim perpes discordia, et interminabiles  inimicitie mihi ex uestra parte per eos quos uobis familiares esse sciebam, intenderentur, nisi episcopatui funditus cederem, et his uester habitus circa me, et dissaisitio, qua me bis rebus ad pontificatum pertinentibus, sine lege et iudicio spoliasti, attestarentur, necessario dimisi quod ablatum retinere non potui. Sed de istis epistolari breuitate disquiri commode non ualet. Quamobrem, omissis istis, breuiter suggero quia si in pace uestra permittitis, et opem  ferre uolueritis, ut ad uos honorifice redeam ad explendum apud uos seruitium Dei et uestrum, secundum uoluntatem Dei conabor iter aggredi, et in omnibus uoluntati uestre parere, nisi, quod absit, uideatur uoluntati Dei resistere. Quod si amplecti  minime uultis, ultra non possum. Deo causam Ecclesie sue committo. Ipse uideat, ipse dispenset, ipse, quod quisque meretur, in hoc suo negotio cuique reddat. Ego liberaui, ut estimo, animam meam; ego, uti debui, coram eo exposui causam meam, paratus in omnibus sequi uoluntatem suam. Ne tamen putetis me in aliquo uelle quidquam derogare libertati uel dignitati regni Scotorum, securum uos esse uolo, quia quod a me petiistis, et ego tunc quidem acquiescere nolui, estimans aliud quam secundum quod postmodum didici, estimare debebam, de rege scilicet Anglorum, de pontifice Cantuariorum, et de benedictione sacerdotali, si hucusque persistitis in sententia uestra, me amplius contradictorem non habetis, nec illa me a  seruitio Dei et amore uestro, quin quod uolueritis faciam, ullo modo diuellent, tantummodo alia que pontificis Sancti Andree iuri competunt, mihi liceat cum uestra bona uoluntate administrare. Hec olim uobis insinuassem; sed quia rumor quaque discurrebat uos in Angliam, postposita omni ambiguitate, tunc uel tunc, aut certe tunc uenturum, scribere distuli, quod magis optabam secreto uobis affatu declarare. Siue igitur ista suscipiatis, siue altiori consilio postponatis, ego, quod mea refert, pura et simplici conscientia feci, ipso cuncta inspiciente et examinante, qui nouit quid cuique redditurus equo moderamine sit. Quoniam ergo in manu eius sunt etiam corda omnium regum, intimo corde rogo ut ipse cor uestrum, et actus uestros, ad se sua gratia  dirigat, quatenus et Ecclesia sua, que in regno uestro peregrinatur, uestra ope in sancta conuersatione de die in diem proficiat, et anime uestre post hanc uitam beatitudinis eterne merces exinde proueniat. Amen. Quid de istis excellentie uestre placeat, benigne, queso, mihi fideli uestro litteris suis notificare dignetur. uale.

Misit etiam, ipsis diebus, Radulpbus archiepiscopus et fratres Ecclesie Cantuariensis epistolam ipsi regi, hec inter alia continentem.

Alexandro illustri regi Scotorum, Radulphus Cantuariensis Ecclesie minister, et fratrum conuentus Domino Christo in ea deseruiens; per illum  in terra regnare, cui famulatur omnis militia celestis.

Nouit prudentia uestra, carissime domine, quanto tempore sedes episcopalis, que in patria uestra precipua habetur, suo caruerit pastore, que procul dubio quanto fuerit suo destituta uigore, tanto deterius subditorum ruina inde proueniet. Unde hortamur serenitatem uestram, quam diuina propitiatio inter alios reges ita absque notabili reprehensione hucusque honorauit ut ab omnibus laudabilis habeatur, quatenus tanto religionis detrimento finem dantes, pastorem quem uos canonice elegistis, et nos legaliter ad uos misimus, ad sedem suam, ex bona uoluntate uestra, reuocetis. Et cum nec in uobis, nec in ipso culpa pateat, quare hoc  digne fieri non debeat, ex Patrum auctoritate, non intelligimus qualiter, isto uiuente, alium memorata Ecclesia uestra possit sortiri episcopum; quia sponsa Dei , ne fiat adultera, nisi legalem omnem contemnit maritum. Quapropter quomodocunque hactenus hoc dilatum fuerit, uirum, sicut  speramus, uobis utilem, et in lege Dei a pueritia nobiliter instructum, in primum dilectionis uestre gradum, et in officium sibi iniunctum pro uestra gloria reuocate. Deus pacis et dilectionis, a quo omne bonum consilium procedit, sit semper uobiscum. Quid uobis uideatur de iis que uobis mandamus, nobis precamur rescribi facite. ualeat dilectio uestra, cum domina regina uxore uestra, et cum omnibus qui ea que iusta sunt, uolunt, et uos diligunt gloriose domine, et honorande sancte matris Ecclesie fili. Amen.

Eodem anno, qui fuit annus ab Incarnatione Domini millesimus centesimus uicesimus secundus, et ex quo ab episcopatu Roffensi in patriarchatum Cantuariensem translatus est annus nonus, defunctus est  Cantuarie, in Metropoli sede, Radulphus archiepiscopus XIII Kal. Nouembris, presentibus filiis suis glorioso scilicet agmine monachorum eiusdem loci, et tertio die ab hinc in medio aule maioris ecclesie decenter sepultus.





EADMERI MONACHI DE EXCELLENTIA uIRGINIS MARIAE LIBER [1 1Kb] . *



CAPUT PRIMUM. Quod Maria excellit omnes creaturas.

Supereminentem omni quod post hominem Deum creatum est excellentiam beate matris Dei quomodocunque et saltem lippienti oculo cordis contemplari anhelans, et, contemplando, quod inde mihi capere conceditur ad communem notitiam proferre desiderans, horreo peccatorum quibus premor enormitatem, et ualde timeo ne mihi tam alta petenti mox [2 1Kb] obiiciatur illud sacre Scripture dictum : Tollatur impius, ne uideat gloriam Dei . uere cum [3 1Kb] recogito sanctum Filium eius, ob hoc ut peccatis hominum mederetur, factum esse filium eius, nonnichil spei concipio quod uel parum percipiendi de sublimitate  tante matris, sciens [4 1Kb] uidelicet illam magis  propter peccatores quam propter iustos factam esse Dei matrem. Dicit enim ipse bonus Filius eius se non uenisse uocare iustos, sed peccatores . Apostolus quoque testatur quod Christus uenerit in mundum peccatores saluos facere, quorum se fatetur primum esse . Si igitur ipsa propter peccatores, scilicet propter me meique similes, facta est Domini mater, quomodo immanitas peccatorum meorum cogere me poterit [5 1Kb] desperare ueniam eorum, cum tam ineffabile donum [6 1Kb] sit factum ex ea ob curationem eorum? At ipsa curatio ad quos efficacius progredietur, aut in quibus misericordius operabitur quam in illis a quibus tantum bonum amatur, amplectitur et ueneratur. Excitemus ergo  mentem nostram, fratres mei, et enitamur, quantum  possumus, ut in celsitudinem tante uirginis attendamus; et, que nobis miseratio filii eius reuelare dignata fuerit, pro laude eius proferamus, prolata ruminemus [7 1Kb] . Erit enim fortassis hoc ipsum optate nobis [8 1Kb] causa non parua salutis, et sauciatis ex uitiorum punctionibus animis medicina salubris. Qui namque fieri potest ut ex memoria laudis eius salus non proueniat peccatori, cuius uterus factus est uia ipsi, ad sanandum peccatorem uenienti [9 1Kb] Saluatori ? Quid dixi, uia, cum idem uterus thalamus Dei, aula Dei, in qua habitaret, sit factus? uere etenim habitauit in eo, quoniam seipsum ipse in eo, et ex eo quod prius non erat fecit. O habitaculum mirabile [10 1Kb] ! O habitare ineffabile! quem celi celorum, quem omnes rerum creatarum machine capere nequeunt,  uirginalis uterus beate Marie cepit, quando eumdem ipsum de se uerum et perfectum Deum et hominem in una persona concepit et generauit, uia tamen ipse uterus exstitit, quia per illum Deus homo factus in mundum uisibilis uenit.



CAPUT II. De origine uirginis Marie

Quamuis igitur hoc solum de sancta uirgine predicari, quod Dei [11 1Kb] mater est, excedat omnem altitudinem que post Deum dici uel cogitari potest, et altissimum quid habeat in hoc ad contemplandum et ruminandum mens humana que ad eam anhelat [12 1Kb] , tamen quoniam mihi uenit [13 1Kb] in cor ut de ea aliquid dicam primo de [14 1Kb] eius origine, ac deinceps, si quid tenuitas sensus mei de ipsa quod dignitati illius existimem  non aduersari capere potuerit, in medium proferre libet. Adsis igitur, domina, et non mea, que exsecror, sed tua, que precor [15 1Kb] , merita illis digneris attendere, que ueneror [16 1Kb] . Tu quidem nosti mentem meam in hoc esse quod me omnino indignum iudico de te loqui, aut quidquam scribere [17 1Kb] . Sed, quoniam insite tue [18 1Kb] pietatis oculo super multos mei similes scio te respexisse, aliquo, licet dignitati tue indigno, mee deuotionis obsequio uellem agere [19 1Kb] erga te, quatenus ipso consuete misericordie tue oculo quandoque digneris et me respicere. Tacitis itaque illis que ab initio [20 1Kb] omnis creature, usque ad sanctum filii sui aduentum [21 1Kb] , de hac uirgine prophetata sunt tam per eos [22 1Kb] qui  ante legem quam et per eos qui sub lege iusti fuerunt, illud coniicio apud me, natiuitatem eius , magna quedam atque miranda diuinorum signorum indicia precurrisse. Que tamen illa fuerint, solus ipse sine scrupulo nouit, qui eam sibi antequam [23 1Kb] nasceretur, in matrem elegit; quod ea re [24 1Kb] , ut autumo, et non incongrue actum [25 1Kb] credi potest, quatenus eo maior ueneratio fidelium circa eius ortum existeret, quo sublimitatem [26 1Kb] tante rei altiori secreto celari quisque perpenderet. Nec enim Ecclesia Dei inconcusse auctoritatis ducit ipsam Scripturam, que ortum illius ab angelo prenuntiatum refert. Nam licet beatus Hieronymus, iuxta alterius cuiusdam Scripture materiam, quam in adolescentia sua legisse, et cuius auctorem se fatetur ignorare, eam fecerit [27 1Kb] ; dicit tamen non eo pacto se scripsisse quod scripsit, ut aliquam descripte rei certitudinem  Ecclesiis uellet inferre, sed hoc solo ut rogantibus amicis simpliciter morem [28 1Kb] gereret. Unde, quemadmodum dixi, scriptum illud in auctoritatem Ecclesia suscipere noluit, uidelicet indecens esse reputans de beata matre Dei quid dubitabile in laudem eius recitari, cum ea que incunctanter de illa uera existunt tanta laudis materia sint referta ut, quicunque in laudando eam morari desiderat, necesse sit ut facultas eius magnitudini [29 1Kb] et ueritati succumbat. Sicut enim sola pre cunctis meriti singularis enituit, ita quidquid eam attinet, speciali quadam ueritatis firmitate dignum est enitere.



CAPUT III. De annuntiatione angelica.

Nata igitur, et infantiles annos exuta, quam caste quam sancte, quam Deo digne uitam instituerit, et institutam egerit, quis uel cogitatu, non dico dictu, queat coniectare [30 1Kb] ? Nulli denique dubium castissimum corpus et sanctissimam animam eius funditus ab omni fuisse macula peccati, iugi angelorum custodia protectam [31 1Kb] , utpote aulam, quam suus et omnium creator Deus corporaliter inhabitaturus, et ex qua hominem in sue persone unitatem [32 1Kb] ineffabili fuerat operatione sumpturus. Et quid mirum? Nam et inter [33 1Kb] homines usus obtinuit  ut, cum preponens aliquis et persona diues aliquo uadit hospitaturus clientes [34 1Kb] percurrant ut locum  muniant, mundent, ornent et custodiant quo uenienti domino suo aptus ad inhabitandum et congruus fiat. Quod si talis apparatus fit pro aduentu terreni  hominis et momentanee potestatis, qualis apparatus omnis boni putamus fiebat pro aduentu celestis Regis et eterni in corde sacratissime uirginis, que illum non solum erat in semet transitiue hospitatura, sed etiam ex substantia sua factum hominem paritura? Siquidem ubi uenit plenitudo temporis , quod suo aduentui [35 1Kb] ipse Deus ante tempora predestinauit, misit angelum Gabrielem, unum de primis principibus regni [36 1Kb] sui, nuntiare tibi, O beatissima feminarum, instare salutem generis humani, et se eamdem salutem operaturum, et ex te castissima, per Spiritus sancti operationem, uerum hominem [37 1Kb] nasciturum. Audis, domina, que feruntur, et ad rem omni seculo inauditam paues et miraris. Nulla tamen incredulitate moueris; uerum indubitanter  tenes apud te omnimodis impossibile fore non fieri quod angelus dixit futurum esse. Credidit ergo et certissime intellexit Deum tam bonum, tam pium, tam omnis misericordie uisceribus plenum ut ad terras de celesti sede descendere, et homo factus, per indebitam sibi mortem, genus humanum a perpetua uellet morte qua tenebatur eripere. Respondens ergo nuntio ait : Ecce ancilla Domini, fiat mihi secundum uerbum tuum . O fides Deo accepta! O humilitas grata! O obedientia omni sacrificio iucundius Deo oblata! Quid ergo quod uenientis Dei oculos offenderet in illa poterat residere, in qua tantarum uirtutum insignia ueniens inuenit redolere? Certe sola fide Abraham fertur Deo placuisse; et hoc solum quia Deo credidit ad  iustitiam illi reputatum fuisse . Super humiles autem et quietos, ac uerba sua trementes . Spiritum suum requiescere, et obedientiam se pre sacrificiis [38 1Kb] malle asserit Deus . Cum igitur in his que tantopere Deo placent sancta uirgo Maria tam excellenter illi placuit, ut nequaquam crediderim ipsam ulla [39 1Kb] ratione excellentius placere potuisse, nimirum tenemus fide, ab omni, si quid adhuc in illa originalis siue actualis peccati supererat, ita mundatum cor illius ut uere super [40 1Kb] eam Spiritus Dei, scilicet super humilem et quietam et trementem uerba sua totus [41 1Kb] requiesceret, ipsam uoluntati Dominice castissimo ac simplici corde obedientem omni holocausto suauius  acceptaret, uirtuteque Altissimi obumbratam, Filium Dei ex illa incorporaret. Hic se suberigat intentio mentis humane, et, pro posse, paucis intendat quanti penderit omnipotens Deus merita huius beatissime uirginis. Intendat, inquam, et contempletur, uideat et admiretur unum Filium sibi consubstantialem,  ceternum, coomnipotentem, ex sua natura sine initio Deus Pater genuit, et per eum omnes creaturas uisibiles et inuisibiles ex nichilo fecit. Hunc igitur sibi tam unicum quam dilectissimum, et in omnibus omnino equalem, non passus est remanere solummodo suum, sed eumdem ipsum uoluit in rei ueritate esse beate Marie unicum, et dilectissimum, et naturalem filium, nec ita ut duo essent, unus uidelicet Filius Dei, alius filius Marie, sed idem ipse qui Filius Dei, in una persona esset filius Marie, et qui filius Marie, unus et idem esset in una persona Filius Dei. Quis hec audiens non obstupescat et quod Deus tale quid uelle potuerit, non ultra omne quod dici potest admirabile ducat? Puella de propagine Adam nata, de peccatrice progenie  orta, subito uersa uice maledictionis Eue benedicta predicatur super omnes mulieres, et concipit, et parturit, et parit hominem Deum, omnes preuaricationes ab Ade filiis propulsaturum, eosque in celesti [42 1Kb] regno suo sibi coheredes constituturum.



CAPUT Iu. De amore uirginis ad filium.

Quam mirabilis itaque et ineffabilis amoris affectus [43 1Kb] considerari queat inter hunc talem tante matris filium, et hanc talem tanti filii matrem, perpendant hi saltem quoquo modo qui unico dilectionis feruore sese altrinsecus amant, mater scilicet filium et filius matrem Perpendat, inquam, aliqua bona mater [44 1Kb] quo affectu teneatur erga unicum et bonum filium,  et bonus filius simili modo perpendat qua pietate moueatur erga bonam ac dulcissimam suam matrem, et aliquatenus tentent [45 1Kb] , si quomodo in se coniectare ualeant, amorem huius bone matris erga uere bonum et unicum filium suum, et istius boni filii erga uere bonam et dulcissimam matrem suam. Et quidem omnes homines ex coniunctione duarum personarum, hoc est, maris et femine procreantur, et amorem suum utrique persone, id est patri et matri naturaliter debent qui sic generantur, ipsisque nichilominus suum parentes [46 1Kb] ambo, qui eos genuerunt. Cum autem [47 1Kb] amorem, quem pater et mater singuli debent filio suo, debet hec felicissima matrum sola filio suo, amorem etiam, quem  debet, quilibet filius simul suo patri et matri, ille filius uere uirginis debet sue soli matri. Nam sicut alii filii nascuntur ex patre et matre, ita filius eius natus est ex ea sola matre. Excedit itaque omnes amores parentum in filios, aut filiorum in parentes amor istius matris in filium suum et istius filii  in matrem suam. Et hec quidem ita se habent, iuxta rationem filiationis que facta probatur extra legem humane procreationis. Alio quoque modo si placet, amorem huius filii et huius matris perscrutemur, et, quantum inde nobis concessum fuerit, prout [48 1Kb] possumus, speculemur. Certe que generat uirgo est [49 1Kb] temporaliter nata; qui generatus Deus est per quem omnia tempora sunt, et ipsamet uirgo creata. Ostendit ergo ipse primus [50 1Kb] amorem, quem habebat erga uirginem, et amorem, quo nullum putamus esse maiorem [51 1Kb] ; matrem suam fecit illam, et uirginitatem illi non ademit. Et quidem hec duo ipsa iucundius amabat, scilicet uirginitatem et fecunditatem; uirginitatem, quia hanc placere Deo per omnia intelligebat; fecunditatem, quia sine hac  maledictum legis, que adhuc carnaliter custodiebatur, incurrere metuebat. uicit tamen amor in ea seruande uirginitatis, et exclusit ab ea timorem incurrende maledictionis. uirgo itaque tenera et delicata, regali stirpe progenita, et speciosissima totam intentionem suam, totum amorem suum, totum studium suum ad hoc intendit ut corpus et animam suam Deo uirginitate [52 1Kb] perpetua consecraret. Sciebat enim quod quanto sanctius eam conseruaret, tanto sublimius ei qui omnium castissimus, imo qui ipsa castitas est, appropinquaret. Amplectendo igitur quod acceptabilius esse cognouit Domino legis, sperauit et credidit se plene euasuram maledictum date legis, reputans secum illum tante bonitatis  et tante sapientie ut, dum se nullatenus, iuxta conscientiam suam, melius scire aut posse facere quam faciebat aduerteret, certum consilium [53 1Kb] , ne quid peccati in istis subiret, inueniret; nec decepta est. Quis enim sperauit in Domino, et derelictus est ab eo?  Denique ubi tam sanctam intentionem eius, tam castum propositum eius, tam firmam fidem; constantem spem, et indeficientem uidit caritatem eius, eo misericordie [54 1Kb] sue intuitu egit circa illam, ut nec sanctitas intentionis eius frustraretur, nec castitas propositi eius uiolaretur, ne aut firmitas [55 1Kb] fidei infirmata a spei constantia titubaret, aut caritatis in ea plenitudo deficeret. Dedit ergo illi ut et uirgo, quod magis optabat, permaneret, et, ut nemo illam a maledicto legis libertinam dubitaret,  fecunda fieret. Et unde fecunda? Fecunda Spiritu sancto, qui omnia fecundat, omnia uiuificat, omnia nutrit; fecunda, inquam, illo, sine quo omnis fecunditas in sterilitatem uertitur [56 1Kb] , et igni consumenda  succiditur. Et reuera dignum fuit ut, eo in uirginem [57 1Kb] superueniente, illa fecundaretur, que paritura erat Deum per quem totus mundus saluaretur. Quid ergo hic dicemus? Estne, putatis, ulla mens hominis, que modum huius dilectionis, quam Deus ad hanc uirginem habuit, queat penetrare, quando et illi, quod carius amabat, sic integre seruauit [58 1Kb] , ac eam tam digne et caste fecundatam, sui ipsius matrem fecit. Potestne, queso, ullus hominum aut angelorum istius amoris immensitati, aut [59 1Kb] dignitati honoris illius quidquam uel cogitatu percipere comparabile? Erigite, obsecro, fratres mei, erigite aciem mentis uestre ad contemplandum tam miram diuine dignationis operationem, tam ineffabilem [60 1Kb] et stupendam omni seculo huius  mulieris gratiam et exaltationem. Et tu, O beatissima feminarum, in quam fluxit tam copiosa et supereminens gratia omnia gratiarum, quid animi, queso, gerebas ad eum, qui tibi hec magna fecit, unde, sicut ipsa dixisti, iam ab omni generatione beata dici meruisti?  uere magnificauit anima tua Dominum; et spiritus tuus exsultauit in Deo salutari tuo . O salutare mirabile! quod non solum, domina, te inestimabili salute sublimauit, sed et totum mundum, peccatorum uulneribus putridum, ex te prodiens mira [61 1Kb] dispensatione sanauit. uerum, dum illum, qui sibi hec miranda fecit, paruulum inter manus suas uersari, et ad ubera [62 1Kb] sua pendere atque ad paruas parui [63 1Kb] corporis  lesiones paruulorum more uagire conspiceret, quo, precor, affectu piissimus eius animus mouebatur, quoue studio ad occurrendum cunctis, que incommoda illi fore timebat, parabatur castissimum corpus eius. Deus Fili huius felicissime matris, qui es uirtus et uera sapientia summi Patris, oramus te quatenus ipsa misericordia, qua factus es homo pro nobis, insinuare digneris cordibus nostris que animo, qua cogitatione [64 1Kb] tenebatur hec dulcissima tua mater cum te, inquam, talem ac tantillum in brachiis suis exsultans et leta teneret, cum tibi ut infantulo gestienti dulcibus [65 1Kb] osculis atque frequentibus congauderet, cum te lacrymantem super genua sua quibus poterat modulis consolaretur, cum denique aliis et aliis studiis, ad que ipsam materna  pietas informabat, tibi pro qualitatum uicissitudinibus sedula blandiretur? Doce, inquam, nos ue paululum mente percipere affectum ipsum quo replebatur cor illius, ut, si eum peccatorum nostrorum  squaloribus obruti, quantus fuerit plene non meremur contingere, saltem pauca de illo intelligendo mereamur [66 1Kb] in nostris erumnis aliquatenus respirare; nec putetur [67 1Kb] ab aliquo contemnendum uel parum quid sentire quemlibet in se de affectu istius matris in filium suum. Nullo siquidem modo crediderim quod is qui ad eum intelligendum prouehi meruerit ab amoris ipsius dulcedine extraneus usquequaque existere possit. Qui autem in dilectionis suauitatem transit, nullo pacto diffidendum quin et in retributionis eius participium transiturus sit. Quam uero retributionem sui amoris sit adepta tota Christianitas nouit, que illam super omnes celos exaltatam et angelicis choris prelatam certissime credit. Eia, fratres, quantum possumus, enitamur  aliquo modo affectum istius tam bone matris agnoscere, et in nobis saltem rei magnitudini succumbendo degustare, quo ipsius meritis adiuti [68 1Kb] , et dilectionis eius suauitate [69 1Kb] recreari et aliqua future consolationis mereamur remuneratione sublimari. Quicunque igitur aliquem sincero et dulci dilectionis affectu diligit eique omnia commoda et iucunda ei succedere cupit illius incommodis, si que acciderint, mestus ingemit, uoluat et reuoluat hunc suum affectum apud se, et cogitet quid sibi esset, si adhuc numero, quem [70 1Kb] fingere libet, multiplicatus in se idem affectus maior existeret [71 1Kb] . Quod cum fecerit, et hunc suum amorem, quantumcunque in intellectu suo magnificatum, amori istius piissime domine matris in Deum Filium suum aliquatenus comparari  posse putauerit, nescio utrum audiendus in hac sua estimatione sit. Nec mirum, ipse enim Spiritus Dei, ipse amor omnipotentis Patris et Filii, ipse per quem et in quo amatur omne quod bene amatur, ipse, inquam, corporaliter, ut ita dixerim [72 1Kb] , uenit in eam, singularique gratia pre omnibus que creata sunt, siue in celo siue in terra, requieuit in ea, et reginam ac imperatricem celi, et terre et omnium que in eis sunt fecit eam et alicui, bono ad tempus affectu debriato [73 1Kb] , in animum cadet se quidquam amoris habere, quod illis amoris queat comparabile estimari, quem hec beatissima matrum ad id ipsum habebat a quo se tam ineffabili dignitate sublimatam intelligebat. Superat ergo omnes  omnium rerum creatarum amores et dulcedines magnitudo amoris istius uirginis in filium [74 1Kb] suum, et dulcedinis immensitas qua exsultabat et liquefiebat anima eius in eumdem Dominum Deum suum.  Itaque cui saltem ita concessum fuerit sepe dulci studio posse cogitare de illa, magnum promerende salutis indicium esse coniecto. Sed quid dicam? si tantus fuit amor eius erga [75 1Kb] hunc dilectissimum filium suum, quo uel quali gaudio replebatur tota substantia eius, quando eum, quem tantopere diligebat, quem Creatorem ac Dominatorem omnium rerum esse sciebat, secum degentem [76 1Kb] , secum edentem, se quecunque nosse uolebat dulci affatu docentem haberet, quis capiet [77 1Kb] ?



CAPUT u. De compassione beate Marie pro filio crucifixo.

Tanta dilectione, tanta exsultatione ex presentia illius et conuersatione iucundata [78 1Kb] , perpendat qui potest, quibus doloribus, quibus gemitibus, quibus  suspiriis cruciabatur, quando eum a se crudelium manibus auelli, quando ad condemnandum tradi, quando ad subeundam mortem iudicio iudicis iniqui tribunali conspiceret sisti. Forte tamen inter hec ei poterat esse, ut more loquar humano, aliqua spei consolatio de euasione illius, dum sententiam mortis eius pendere audiret sub altercatione presidis [79 1Kb] ipsum liberare querentis [80 1Kb] , et Iudeorum pessime plebis, ne liberaretur, regnum Cesaris contra presidem [81 1Kb] appellantis. uerum ubi, prolata certa [82 1Kb] sententia mortis illius, omnis eam spes euadendi desereret eumque crucem, in qua suspendi debebat, humeris ad [83 1Kb] locum sue passionis subuehere gemebunda conspiceret, estne, precor, aliquis, qui queat percipere qualitatem pectoris eius? Adiectus est his  doloribus eius, dolor alius : Petrus et alii discipuli, ab [84 1Kb] eo de nichilo in apostolatum electi, et iam in tante celsitudinem uirtutis, ut etiam demonibus [85 1Kb] imperarent, erecti, nec non secretorum illius conscii et familiares in cunctis effecti, instante hora traditionis eius fugam ineunt et eum pro quo se mortem paulo ante subituros promiserant, obliti tantorum bonorum sponsionisque sue, solum ipsa considerante relinquunt. Unde ipsum [86 1Kb] , ad passionem omnibus amicis destitutum tendentem, hac uoce sequebatur gemens : uadis propitiator ad immolandum pro omnibus; non tibi occurrit Petrus qui dixit : Pro te moriar ; reliquit te Thomas qui ait : Eamus, et moriamur cum eo omnes  , et nullus ex his, nisi tu solus duceris, qui me castam conseruasti, filius meus et Deus meus. uerum hec uerba, ex magne pietatis fonte producta, ita paucis ad hoc memorasse [87 1Kb] sufficiat,  ut ea oculus pietatis attendens, dum tante matris gemebundus affectibus compatitur, pii amoris illius fructu remunerari aliquando mereatur. Sed, cum ad ipsam eius passionem uentum fuisset, et ipse cruci affixus hinc ipsam matrem suam, hinc discipulum, quem diligebat, prope astantes intuitus esset, ne matrem penitus orbatam relinqueret, ei presentem discipulum [88 1Kb] suo loco in filium subrogauit : Mulier, inquit, ecce filius tuus . O commutatio! pro eterno et incommutabili Deo purum et corruptibilem hominem, pro naturali et unico filio seruum accepit in filium. O domina, qui, precor, cogitatus in te [89 1Kb] sibi succedebant, cum tam inestimabilem commutationem ab ipso, quem super omnia diligebas, tibi fieri audiebas? uere pertransiuit  animam tuam gladius doloris, qui tibi amarior exstitit omnibus doloribus cuiusuis passionis corporee; quidquid enim crudelitatis inflictum est corporibus martyrum leue fuit, aut potius nichil, comparatione ipsius tue passionis, que nimirum sua immensitate transfixit cuncta penetralia tui benignissimi cordis. Et utique, pia domina, non crediderim te potuisse ullo pacto stimulos tanti cruciatus, quin uitam amitteres, sustinere, nisi ipse spiritus uite, spiritus totius consolationis, spiritus scilicet dulcissimi tui filii, pro quo moriente tantopere torquebaris [90 1Kb] , te confortaret, te consolaretur, te intus doceret non esse mortem eum absumentem, sed magis triumphum omnia ei subiicientem, quod in ipso fieri coram moribunda [91 1Kb] uidebas. Mortuus est tamen,  et ab oculis tuis te inspectante sepulcro reclusus. Cetera silentio premo, penitus ignorans ubi uel unde aliquid dicendum assumam ex quo luctus tui modum, o pudicissima uirgo, considerandum alicui [92 1Kb] proponere queam. Siquidem cum illum, quem te uirginem concepisse, uirginem peperisse, et post partum uirginem noueras permansisse, necnon per quem te intelligebas ab omni generatione beatam dici meruisse, uideres [93 1Kb] iniquorum seuitia tam crudeli nece peremptum, tam subito tuis aspectibus abstractum, et sepulcri antro reclusum, quid ego nescio quis haberem, ubi uel unde acciperem quod in considerationem tui status animi quem gerebas eo tempore cuilibet panderem; sed acerbitas  meroris post resurrectionem eiusdem filii tui in letitiam uersa est. Et in quam qualemue letitiam intendamus, fratres mei.



CAPUT uI. De gaudio resurrectionis.

Supra, dum gaudii eius exsultationem, qua replebatur  in conuersatione secum adhuc in carne mortali degentis istius [94 1Kb] filii sui, considerare niteremur in ipso nostro adnisu [95 1Kb] defecimus, et eam ultra omnem humanum intellectum magnam et mirandam esse aduertimus. Si ergo tam magna fuit tum, cum ipsum bene sciret paulo post moriturum, que uel quanta putatis, fuit nunc, cum ipsum uideret iam [96 1Kb] calcatis mortis legibus resurrexisse, non solum in eternum uicturum, sed et celo et terre omnique creature perenni iure dominaturum? Nolo hanc immensitatem gaudii eius penetrare quis laboret, quoniam, que ipsis angelis Dei est admiranda et impenetrabilis, non facile crediderim quod cuiuis homini mortali possit esse penetrabilis. At si aliquis querit cur euangeliste non referant ipsum  piissimum Dominum a morte resurgentem, huic sue dulcissime matri [97 1Kb] , ut eius dolores mitigaret, primo ac precipue apparuisse, dicimus quod a quodam sapiente de hoc ipso sciscitantes audiuimus. Ait ergo tanta esse scitur auctoritas [98 1Kb] narrationis euangelice ut nichil in ea dependens, nichil inane, nichil superfluum reperiatur. Itaque si [99 1Kb] matri Domini, si domine mundi ipse filius eius ab inferno resurgens scriberetur, sicut alii cuilibet, apparuisse, eamque de sua resurrectione docuisse, quis non tale scriptum superfluum duceret? reginam uidelicet celi et terre, omnisque creature, cequaret illi, uel illi, quibus [100 1Kb] apparuit, uiro aut mulieri. Spiritus eius in illa plene et perfecte quiescebat, qui sibi et esse illius et facta eius omnia luce clarius reuelabat; et  euangeliste seriberent tunc uel tunc illi talem ac talem semet [101 1Kb] exhibuisse. His ita [102 1Kb] paucis alicuius forsitan inquisitioni, prout accepimus, responsis, adhuc aliquid gaudii huius beatissime uirginis matris speculando pre oculis constituamus, non ea spe ut modum illius nos in hac mortalitate uiuentes perfecte intellecturos fore opinemur, sed ut inde aliquantulum degustando qua possumus illud deuotione ueneremur. Sic enim inspectum et degustatum magnum in eius amorem anhelantibus solet generare profectum [103 1Kb] . Eia, si gaudium habuit ipso filio suo secum in carne degente, si gaudium habuit eodem suo filio calcata morte ab inferis resurgente, num minori gaudio exsultauit ipso  suo filio in ea carne, quam de se assumptam nouerat, coram oculis suis celos penetrante [104 1Kb] ? quis hoc dixerit, imo quis gaudium eius omnibus, que illud precesserunt, gaudiis non crediderit eminere? Bone matres solent magnifice in hoc mundo exhilarari, cum uident filios suos terrenis honoribus  sublimari; et ista mater, procul dubio bona, non ineffabili gaudio letaretur, quando Filium suum unigenitum omnes celos dominandi iure penetrare, ac in Dei Patris omnipotentis uidit concessum ascendendo pertingere? Imo quid huic gaudio unquam fuit auditum simile [105 1Kb] ? quid in medium prolatum, saltem per illud aliquo modo possit mens humana in istud aciem suam dirigere? Sed et hec gaudiorum suorum magnitudo nonnichil incrementi accepit, cum, adueniente super discipulos Spiritu sancto, mox ad predicationem illorum fidem filii sui tanta, sicut scitis, hominum [106 1Kb] multitudo suscepit. Nec mirum alicui uideatur quod dico gaudium eius in credentium conuersione creuisse [107 1Kb] . Ibi enim excepto gaudio quod de salute generis humani in istorum  conuersione concipiebat, filium suum non fuisse gratis mortuum, cum tam efficaciter operari uidebat fidem mortis eius etiam in eis qui auctores [108 1Kb] eius exstiterant. Gaudium itaque ei erat in celo, gaudium in terra, gaudium insuper in omni creatura. Gaudium in celo, quia fructus uentris sui iam uictor mortis et orbis in celo regnabat, suaque uictoria Deum Patrem omnipotentem glorificabat, et cuncta [109 1Kb] celestis curie agmina inestimabili magnificentia letificabat; gaudium in terra, quoniam eos, pro quorum salute matrem Dei se factam sciebat, abiecto iugo diaboli, a quo captiui tenebantur, liberos [110 1Kb] in ipsam salutem currere conspiciebat; in omni quoque creatura gaudium habuit, eo quod illam a pristina oppressione erui, atque in illum ad  quem facta fuerat statum redire uidit. Postquam enim homo Deum contempsit, et eius mandatis tumidus contraire non timuit, in nulla creatura, quam Deus ad subsidium eius instituit, iusto iudicio aliquid iuris amplius habere debuit. Cum igitur et in contumacia sua contra Deum omnium rerum Dominum perstitit, et tamen usum rerum in subsidium suum retorquere non destitit, Domino Deo iniustitiam, et Dei creature uiolentiam intulit et oppressionem. At nunc, cum iam reconciliatus homo per mortem filii [111 1Kb] huius beatissime matris redit in gratiam Dei, redit etiam in iura libertatis, ad quam facta fuit creatura Dei, famulandi [112 1Kb] scilicet ei pro quo se institutam esse cognouit.

Hec, sacratissima domina, uidisti, hec intellexisti,  hec per te tali modo impleta esse magnifice gauisa es. Ista, fratres, dicimus dulce habentes, et uos dulce habere cupientes sepe reuoluere atque recolere in [113 1Kb] memoria amorem et gaudium huius domine, quibus iugi exundantia in Deum et de Deo  iucundabatur tota illius substantia. Nihil enim utilius post Deum memoria matris Dei, nichil salutarius mediatione pii amoris quo feruebat in memoria et contemplatione filii sui, nichil iucundius sapore pretractari beati gaudiieius, quo multipliciter pascebatur in eodem et per eumdem filium suum. Sepe quippe uidimus et audiuimus plurimos hominum in suis periculis recordari nominis istius bone Marie, et [114 1Kb] omnis periculi malum illico euasisse. uelociorque est nonnunquam salus [115 1Kb] memorato nomine eius quam inuocato nomine Domini Iesu unici filii eius. Et id quidem non ideo fit quod ipsa maior aut potentior eo sit, nec enim ipse magnus aut potens est per eam, sed illa per ipsum. Quare ergo promptior salus in recordatione eius quam filii sui  sepe percipitur? Dicam quid sentio, filius eius Dominus est et iudex omnium, discernens merita singulorum, dum igitur ipse a quouis suo nomine inuocatus non statim exaudit, profecto id iusto iudicio facit [116 1Kb] . Inuocato autem nomine matris sue, etsi merita inuocantis non merentur, merita tamen matris intercedunt ut exaudiatur. Hoc denique usus humanus quotidie probat, cum quis, proposito amici sui nomine, efficaciter ab [117 1Kb] illo aliquid impetrat quod simpliciter sua prece nequaquam impetrare ualebat. Itaque si tam utilis est in subueniendo [118 1Kb] memoria nominis matris Dei, non mirum si magne salutis afferet fructum frequens meditatio sancti amoris eius, si plenam iucunditatem dabit dulci studio cogitata et recogitata immensitas gaudii  eius.



CAPUT uII. De gaudio beate Marie in filii ascensione.

Quapropter adhuc in speculationem gaudii eius uerba uertamus, et mentes nostras ipsius dulcedine aliquantisper enutriamus. Perpendamus itaque, cum tanta [119 1Kb] gaudii magnitudo impleuerit intima piissime Domine huius, ex his que iam paululum intuendo, ut potuimus, prelibauimus, utrum ei super illa adhuc aliquid gaudii adiicere potuerit, id quod reuelante Spiritu sancto, remota omni ambiguitate, sciebat se decurso uite labentis [120 1Kb] spatio in beatitudinem regni celestis ascensuram, filium suum omnipotenti Deo Patri in sua deitate cequalem,  sicut est, indeficienti contemplatione uisuram, seque post eum omni creature celestium, terrestrium et infernorum perenni iure dominaturam. At immensitatem [121 1Kb] gaudii huius quis considerabit, qui non in ipsa consideratione penitus ab ea opprimatur? Et  si causa gaudii talis ac tanta est, gaudium ipsum quale et quantum est? Sed, o bone Iesu, istius tue dulcissime matris piissime fili, quomodo potuisti pati ut, te in regnum tue glorie remeante, illam quasi orbatam in miseriis mundi relinqueres, et non eam statim tecum regnaturam assumeres? Fortassis, Domine, ne tue celesti curie ueniret in dubium, qui potius occurreret, tibi, uidelicet Domino suo tum primo [122 1Kb] regnum tuum in assumpta carne petenti, an ipsi domine sue in ipsum regnum iam suum materno iure effectum ascendenti. Nam ut in partes suo occursu diuideretur, quatenus pars tibi et pars illi in primo aduentu obsequeretur, non decere existimo, presertim cum tua sit tua, tota quoque sit per te eadem celestis curia sua. Prudentiori ergo  et digniori consilio usus precedere illam uolebas, quatenus ei locum immortalitatis in regno tuo preparares, ac sic comitatus tota curia tua festiuius ei occurreres, eamque sublimius, sicut decebat tuam matrem, ad teipsum exaltares. Et quidem non est abs re credere ipsum his de causis matrem suam precessisse, cum ipse idem Unigenitus huius beatissime uirginis promiserit suis discipulis se, si abiret, eis locum in celesti sede preparaturum, ac deinceps eos ad seipsum accepturum. Si [123 1Kb] ergo locus ab eo parabatur ad gloriam et honorem discipulorum, quomodo non pararetur ad honorem et gloriam Matris sue, domine scilicet et regine angelorum? Erat preterea, ut mihi quidem [124 1Kb] uidetur, utilis et necessaria fidei nostre conuersatio sua,  post ascensionem Domini, inter apostolos eius, quia licet ipsi per reuelationem Spiritus sancti edocti fuerint omnem ueritatem, incomparabiliter tamen eminentius ac manifestius ipsa, per eumdem Spiritum, ipsius ueritatis [125 1Kb] profunditatem intelligebat, ac per hoc multa eis per hanc reuelabantur, que in se non solum simplici scientia, sed ipso effectu, ipso experimento didicerat de mysteriis eiusdem Domini nostri Iesu Christi. Nec dilatio sue assumptionis quoquo modo iacturam aliquam inferre ualebat immensitati amoris et gaudii sui, quoniam ipsa perfectio [126 1Kb] amoris et gaudii ita illam reficiebat plenitudine sui ut hoc ipsum ei ad amoris et gaudii augmentum magnopere fieret quod se illic esse uidebat, ubi  Deum, quem pre cunctis amabat, magis uelle sciebat. Igitur ubicunque erat, et ipsa in Deo, et Deus in ipsa iucundabatur, qua ipsa iucunditate felix, hoc pre ceteris ubique fieri cupiebat, quod sapientie Dei potissimum placere intelligebat. Hac inestimabili [127 1Kb] amoris et gaudii immensitate predita fuit hec uirgo sanctissima, quandiu eam in omni mortali carne manere placuit sapientissimo [128 1Kb] Filio suo.



CAPUT uIII. De assumptione beate Dei genitricis Marie.

uerum cum ipse in regnum suum eam assumere, et ei magnificentiam glorie sue [129 1Kb] decreuisset ostendere, cuius, precor, dignitatis et honoris apparatibus intendebat tota curia angelorum, quibusue uocibus exsultationis et salutis [130 1Kb] resonabant numerosa tabernacula antiquorum Patrum ipsi curie nuper [131 1Kb] associatorum? Certe crediderim omnes illius beate patrie ciues festiuiori solito ac sublimiori nitore decoris ad aduentum matris Domini sui preparari, ac noua quadam et ineffabili iucunditatis gratia pro tante rei exspectatione coniubilare. Et quid mirum? Ipse iehsu, Deus et Dominus omnium, filius huius [132 1Kb] castissime uirginis et domine  rerum, ipse ei sicut sue unice matri totus festiuus occurrere uolebat, et aliquis de familiaribus suis se a tanti [133 1Kb] gaudii immensitate subtraheret? Utique inter homines moris scitur esse unumquemque bonum seruum cuius uis prepotentis domini eo maiori gaudio in amici domini sui aduentu exsultare, quo ipsum [134 1Kb] dominum suum cognouerit aduentantem amicum magis amare. Cum uero de aduentu parentum domini sui agitur, de quorum speciali dilectione nullus ulla dubitatione tenetur, ille nimirum magis felicem se estimat qui maiori iubilo et festiuiori occursu letitie frena relaxat. Si ergo hec ita se habent apud homines, quibus si qua bonitas inest, longe tamen supernorum ciuium bonitati [135 1Kb] impar est, contempletur animo, qui potest, quo gaudio,  qua festiuitate, quibus concentibus iubilabant omnes beatorum spirituum ordines, quando et unicam Domini sui matrem aduentare, et ipsum Dominum Deum suum ei uidebant omni sua gloria decoratum uelle occurrere. Stipatus itaque mille millibus, imo innumerabilibus angelorum agminibus Deus ipse huic piissime Matri sue de hoc mundo migranti occurrit, eamque super omnes celos exaltatam, cuncte secum creature perenni iure dominaturam in throno [136 1Kb] collocauit. O dies tanti occursus gloriosa et felix! Dies tam preclare exaltationis beata et celebris! Dies tam sublimis glorificationis festiua et omni seculo admirabilis! Dies enim illa non solum te, domina, ineffabiliter sublimauit, sed celum ipsum,  quod penetrasti, necnon cuncta que in eo sunt, noua et ineffabili gloria decorauit. Noua quidem gloria celum decorauit, quia priorem gloriam eius ex presentia tui, ultra quam dici possit aut cogitari, magnificauit. Nam cum tu, domina, illuc ascendis, noua illud et precellenti uirtutum tuarum dignitate irradias, immensaque miserationum et gratiarum luce perlustras. Eadem quoque dies ascensus tui  eos [137 1Kb] qui ciues eius ab initio creature esse meruerant, solito festiuiori exsultationis gaudio induit, qui per gloriosum fecunde uirginitatis tue fructum semirutam uident ciuitatem suam redintegrari. uere in tuo aduentu, per quam tantum bonum meruerunt, gaudii sui magnitudo iure debuit augmentari. Terram etiam dies exaltationis tue, o beatissima feminarum, mira gratia irrigauit, quia, dum te, quam de se et in se aliorum hominum lege progenitam cognouit, usque ad Creatoris omnium thronum exaltari cognoscit, antique maledictionis penam, quam in peccato primorum suorum filiorum sese merito excepisse sciebat, iam per tante benedictionis tue abundantiam sese euadere indubitanter credebat. Quid amplius dicere possum, domina? immensitatem  quippe gratie et glorie tue considerare cupienti sensus deficit, lingua fatiscit. Quemadmodum enim omnia, que in celo sunt per glorificationem tuam inestimabiliter decorantur, ita, per eamdem glorificationem, cuncta que in terra subsistunt, ineffabiliter sublimantur. Singula nempe in immense dignitatis decus profecerunt, cum per tuam beatam et integerrimam uirginitatem Dominum Deum suum quem non cognouerant, agnocere, et agnitum colere et amare meruerunt. Quam super omnes celos ascendere ac in dextera Domini Dei sui filii tui benedicti exaltari cognouerunt, in eo etiam didicerunt se eidem Deo suo totum debere quod sunt, quando tu, que inter illa et de illis una fuisti, tantam [138 1Kb] dignitatis eminentiam meruisti. Nihil igitur aut idolis  homines, aut ulle alie rerum species intellexerunt idolorum cultoribus se debere, ubi et singularem Auctorem sui, ex tuo castissimo utero ad restitutionem prime creationis sue progenitum, susceperunt, et te, per quam amissam dignitatem suam recuperauere, omni creature tam sublimiter preponi accepere.



CAPUT IX. Quantum profuit beata uirgo Maria nature humane.

Quas itaque laudes quasue gratiarum actiones, non solum humana natura, sed omnis creatura huic sanctissime uirgini debet? Pura enim sanctitas et sanctissima puritas piissimi pectoris [139 1Kb] eius, omnem omnis creature puritatem siue sanctitatem transcendens, incomparabili sublimitate hoc promeruit ut  reparatrix perditi orbis dignissime fieret Unde quid laudis pro tam ineffabili bono ipse per eam reparatus mundus ei iure debeat cor ali cuius sub morta  carne uiuentis estimare nullatenus sufficit. Ne tamen aliquis eorum que dicimus, nimis [140 1Kb] insolens autumet nos magis more indiscrete laudantium ista dicere quam rem, sicut est, considerationi fidelium [141 1Kb] quocunque modo commemorando uelle prefigere, plenius ea que humane nature per eam bona prouenere commemorare iuuat, ac sic qualiter [142 1Kb] omnes aliarum rerum forme per ipsam sint reformate [143 1Kb] , nichilominus, prout poterimus, in medium proferre delectat. Quod ea quidem re facere placet ut pre oculis, aliquatenus deformatis singularibus beneficiis eius, nemo relinquatur cuius consideratio immensitate promerite laudis illius non obruatur. Nota igitur; omni seculo loquar, et de quo ad quid prouecti simus huius domine meritis, pro posse, edicam.  Itaque natura nostra [144 1Kb] ad similitudinem Dei in principio creata fuit, quatenus indesinenter ipso Deo frueretur, et eius gloria sine omni corruptione et mutabilitate aliquando potiretur. Hoc tam grande bonum natura statim in primis homiuibus perdidit, et in huius mundi miserias infelix et preceps ruit, dehinc in eternas [145 1Kb] miserias decurso uite labentis articulo multo infelicius ruitura. Transierunt multa secula, et damnationis istius immanitas super omnes filios hominum semper est in deterius roborata. Nec enim summi Dei sapientia ullam in massa creationis humane uiam constituit [146 1Kb] , per quam, ut disposuerat, in mundum ueniens tam luctuose perditioni subueniret, donec ad istam, de qua loquimur, uirginem uentum  esset. Sed hec mox, ubi [147 1Kb] in mundum per humane generationis lineam uenit, tanta omnis boni uirtute atque constantia [148 1Kb] perfecte resplenduit ut eam ipsa sapientia Dei, uti a seculis predestinauerat, uere [149 1Kb] dignam iudicaret, per quam in hominem ueniens, non modo reatum primorum hominum, sed et totius mundi peccata deleret, et diabolum suis operis inimicum cum suis elideret [150 1Kb] ; nec non damna celestis patrie, illuc hominem deducendo, redintegraret [151 1Kb] . Quis igitur ista perpendens estimare queat qua laude digna sit, que tantorum bonorum sola pre cunctis effici meruit mediatrix ? Liberati ergo a lege mortis qua detinebamur, resurgimus in gloriam quam in primo parente perdidimus, imo in  ampliorem, quam uel ipse in se, uel nos in ipso amisimus. Qui etenim adhuc etiam in carne mortali per fidem ad amissam gratiam seu patriam tendimus, in filiationem Dei per benedictum filium benedicte  matris Marie transimus, eumdemque filium eius nobis fratrem ipso auctore ascissimus [152 1Kb] . A morte enim resurgens nos fratres suos appellauit, et quod ad Patrem suum et Patrem nostrum, Deum suum et Deum nostrum foret ascensurus, familiari affatu [153 1Kb] nobis intimari precepit . Quod igitur tantum patrem et tantum fratrem sortiti sumus, utique beate Marie ascribere debemus, cuius integerrima fecunditate in tantam dignitatem surreximus; quam quidem dignitatem nostra natura nequaquam adepta fuisset, si illius fecunda uirginitas Deum de sua substantia non genuisset. Cum igitur tam inestimabili dignitatis honore, etiam in huius mundi squaloribus degens, per pie matris Dei Marie merita humana natura sit exaltata, uel aduertat, qui  potest, qua quali gloria [154 1Kb] decorabitur, cum hunc ipsum fratrem suum, omnipotenti Patri eius cequalem, in sua maiestate regnantem acceperit, eiusque regni coheres existens, perpetua et incommutabili glorificatione uultui ipsius presens astiterit [155 1Kb] ? Aduertat, inquam, aduertat que gloria, quod gaudium, uel que iubilatio erit omnibus illis qui, in regnum eterne beatitudinis assumpti, Deum Dominumque rerum omnium in sue carnis substantia sibi similem uiderint, et cuncta, que siue in celo, siue in terra, seu in inferno subsistunt, ad nutum illius pendere, eumque fraterno affectu, imo ultra omnem fraterni amoris affectum, seipsos amare et quecunque uelle [156 1Kb] poterunt, sine mora, sine contradictione, sine defectu sibi eternaliter  subministrare. Super hec cum ipsam dominam, per quam tanta bona eis prouenere, pre oculis habuerint iuxta Deum, quem de suo utero uirgo Filium pepererat residentem [157 1Kb] , et iure materno celo terreque cum eodem suo filio presidentem, consideremus qua exsultatione exsultabunt pro tanta gloria eius, quo honore subleuabuntur in tanta potentia eius? Omnis utique creatura deferret eis honorem, non solum quia uidebit nature ipsorum consortem esse suum Creatorem, sed etiam quia dominatricem suam unam ex eis esse conspiciet factam reginam [158 1Kb] angelorum. His igitur ita consideratis, tu quicunque ex humana stirpe progenitus es, quomodo potes et quantum potes, erige aciem mentis tue et quas grates, quas  laudes, que obsequia ei perpetuo debeas, per cuius beatam et integerrimam fecunditatem de tanto malo ad tantum bonum, ut breui ostendimus, sis prouectus, gnarus attende. Nulla te ab horum consideratione seculi delectatio moueat, nulla cuiusuis uani  amoris desidia a debita laudum exhibitione retardet.



CAPUT X. Quantum profuit omni creature, etiam preter humanam.

uerum quoniam aliquantisper animaduertimus quid boni per excellentissima [159 1Kb] beate matris Dei Marie merita adepti sumus, paucis etiam, ut proposuimus, pro posse, quid aliarum species rerum, per eadem eiusdem merita sint adepte, aduertamus. Scio quidem superius me quedam inde commemorasse, sed ad commendandam piis auribus tante domine eminentiam non uidetur fore superfluum eamdem presentare sententiam. Omnem itaque creaturam, tam celestem quam terrestrem, ad sui  Creatoris laudem et gloriam institutam, nemo sanum sapiens [160 1Kb] ambigit, nemo sapiens silet. Quapropter [161 1Kb] , si aliquid eius laudi aut glorie, siue honori derogat in quoquam, bene intuentibus liquet quod idem ipsum cetera, sue subiectionis integritatem [162 1Kb] ei seruantia, quodam exinde confusionis uerbere sauciat. Nec enim ad Domini sui fidelitatem integre sese tenerent, si uerecundiam sui auctoris [163 1Kb] equanimiter et inconcussa tranquillitate tenerent [164 1Kb] . Homo igitur, qui a Deo inter ceteras creaturas sublimis nature creatus Deum [165 1Kb] per inobedientie sue reatum inhonorauit, omnia que sui iuris prius erant amisit; omniaque, que sui status integritatem seruauerunt, ipsa reatus sui immanitate, quantum in ipso fuit, quadam confusione uulnerauit;  adiecta est eis super hac confusione et alia confusio, quia huic, quem a suo Conditore per male uite merita exorbitare uidebant, per sue conditionis legem ministerii sui obsequium nullo tempore abnegare ualebant. Ingerebatur igitur operibus Dei contumeliosa quedam oppressio, et fiebat de eis grauis et iniuriosa abusio. Ius siquidem nullum in his que Dei sunt iuste deberet habere qui uoluntati eius non ueretur prauis actibus contraire. In eo itaque quod lumine celi et siderum motu in suis usibus homo retus potiebatur idem celum et sidera ipsa magni honoris detrimenta patiebantur. Nempe illi seruiebant propter quem se nequaquam instituta sciebant. Ad seruitium quippe iusti [166 1Kb] hominis, non  iniusti, qui tunc erat, condita fuerant. Hoc ipsum de ere, de terra, et que profert, de mari, et omnibus aquis ac de his que continent dicere licet et sentire. Omnes igitur rerum forme informi quadam et contumeliosa obfuscatione tegebantur, eo quod ipsi,  qui Deum suum incessanter offendebat [167 1Kb] , ministrare ac subdi sine intermissione cogebantur. Durauit autem hec in rerum substantiis iniuria quousque uenit in carnem illa, de qua loquimur, beata uirgo Maria. At ubi uenit ipsa, et in se Filium Dei incorporauit, et pristinam dignitatem in Deo, qui nascebatur, humana natura recuperauit, nichil ultra confusionis, aut iniuriam alicui rerum speciei resedit, imo libertatem prime creationis [168 1Kb] sue confestim recipere meruit. Nam ipsa, cui iuxta legem sue conditionis ius libertatis maximum erat, obsequendi uidelicet illi quem ad Dei imaginem conditum nouerat, cum ipsum in Creatoris sui similitudinem, quam peccando in se corruperat, per bona opera redire conspexit, non mirum si deinceps obsequendo dominatui  eius, contumeliose iugum seruitutis excussit.



CAPUT XI. De eodem.

Alio item modo, si placet, consideremus qualiter omnis creatura ad utilitatem hominis sit creata, et quemadmodum eadem utilitas ob peccatum primi hominis quodammodo euanuerit, quoue pacto per beatam Dei matrem uirginem Mariam, primam sue utilitatis dignitatem recuperauerit. Certe homo qui mentis ratione subsistens carnis fragilitate deprimitur ad hoc conditus erat ut contemplationis oculo forme sui Creatoris iugiter intenderet. Sed quia ipse Conditor eius incircumscriptus spiritus est, et nemo unquam carnis corruptibilitate uallatus in [169 1Kb] magnitudinis eius notitiam, uel admirande diuinitatis illius [170 1Kb] ,  speculationem [171 1Kb] , sicuti est, pertingere potest, proposita illi aliarum rerum existentia est, quatenus earum consideratione sublimitas eius, que per se nequit uideri [172 1Kb] , ab ipso intellecta conspiceretur. uerum ubi post primorum hominum peccatum generationis humane propago in desideria cordis sui prolapsa per uitia sorduit, non solum Creatoris contemplatio, sed et rerum creatarum mirifice dispositionis salutifera meditatio ab ea procul euanuit. uides ergo quali modo in lapsu hominis ruit dignitas rerum. In consideratione enim illarum homo resurgere debuit in agnitionem Dei, et sic quasi quidam ei gradus fieri debuerunt pertingendi ad Creatorem ipsius et sui; sed hec in eis dignitas periit, quando qui ea digne uteretur nullus  exstitit. Nec ullatenus, ex quo primus homo corruit, receperunt amissam eminentiam tanti boni, donec ille Agnus qui peccata mundi tolleret in persona Dei et hominis prodiit mundo [173 1Kb] per Mariam. uerum, in cognitionem Dei homine per hunc Agnum reuocato, omnis etiam alia creatura in statum sue conditionis et honore proprii congenitique decoris est reuocata [174 1Kb] .  Huius igitur tam magni boni effectum illi profecto censemus imputandum, per cuius uirgineum uterum is uenit in mundum, qui et humanam naturam in tantam, sicut diximus, dignitatis excellentiam sua sapientia reuocauit, et omnem simul creaturam priuilegio amissi honoris mira dispensatione redonauit. Quid ergo huic sacratissime domine omnis tam rationalis quam etiam irrationalis ereatura iure debeat, qui ualet, ex his que paucis perstrinximus dilatato sensu aduertat. Utique cuncta, que Deus bona et utiliter fecit, in eo statu quo condita fuerunt, sicut ostendimus, esse destiterunt, et per hanc beatissimam uirginem in statum pristinum reuocata sunt et restituta. Sicut ergo Deus sua potentia parando cuncta Pater est et Dominus omnium, ita  beata Maria suis meritis cuncta reparando mater est et domina rerum; Deus enim est Dominus omnium, singula in sua natura propria iussione constituendo; et Maria est domina rerum, singula congenite dignitati per illam quam meruit gratiam restituendo. Et quemadmodum Deus ex sua substantia genuit eum per quem cunctis originem dedit, ita Maria de sua carne [175 1Kb] peperit illum qui in decorem prime creationis omnium cuncta restituit [176 1Kb] . Item, sicut nulla rerum species, nisi per Dei Filium facta, subsistit, ita lex debite damnationis neminem deserit, nisi quem ab ea filius Marie absoluit. Quis igitur, ista recto sensu et corde sincero perpendens, plene percipere queat excellentiam domine huius, per quam tam ineffabili gratia, a tam estimabili deiectione [177 1Kb]  erectus est mundus? Quis, inquam, tam miram, et omni prorsus rei preter hanc inauditam gratiam huius mulieris oculo mentis aspiciens, non obstupescat, et non modo elinguis, uerum etiam a tante rei comprehensione prorsus immunis fiat?



CAPUT XII. Oratio ad beatissimam uirginem Mariam.

Quapropter ea que nohis sunt impenetrabilia intermittentes, precibus impetrare nitamur ut, quod intellectu capere nequimus, salutari saltem affectu obtinere mereamur. Rogamus ergo te, domina, per ipsam gratiam qua te pius et omnipotens Deus sic exaltauit, et omnia tibi secum possibilia esse donauit, quatenus id apud ipsum nobis obtineas, ut plenitudo gratie quam meruisti in nobis sic operetur  quo participium beati premii eius nobis misericorditer quandoque donetur [178 1Kb] . Ad hoc quippe Deus noster per te factus est frater noster ut, quemadmodum ipse dignatus est consors fieri nostre humanitatis, sic nos mereamur consortes fieri sue diuinitatis. Intende ergo, domina piissima, ut nobis ad effectum [179 1Kb] proueniat, propter quod Deus noster ex  tuo castissimo utero factus homo inter homines uenit, nec sis, quesumus, exoratu difficilis, quia procul dubio idem benignissimus filius tuus erit ad concedendum quidquid uoles promptus et exaudibilis. Tantummodo itaque uelis salutem nostram, et uere nequaquam salui esse non poterimus. Quid igitur stringet larga misericordie tue uiscera, domina, contra nos, ut nolis saluari nos ? Certe Deus noster  misericordia nostra est, et tu eiusdem Domini nostri absque dubio uera mater es. Si tu ergo, que Dei mater es, et ea re uera misericordie mater [180 1Kb] denegas nobis effectum misericordie, cuius tam mirabiliter facta es mater, quid faciemus, cum idem filius tuus aduenerit cunctos equo iudicaturus iudicio? Siquidem licet  ipse filius tuus sit per te factus frater noster, utique tamen ubi [181 1Kb] uoluntatem tuam sic uidelicet [182 1Kb] dulcissime matris magis porrectam aduerterit, illuc, seruata equitatis ratione, a qua te nullatenus discrepare uelle uidebit [183 1Kb] , et iudicii sui sententiam, siue ad misericordiam inflectendo, seu ad iustitiam intendendo, promulgabit. Subueni ergo nobis, domina, et non considerata peccatorum nostrorum multitudine, uelle tuum ad miserendum nobis inflecte. Cogita, queso, et recogita apud te quia non ad damnandum, sed ad saluandum peccatorem Conditor noster ex te factus est homo. Cur itaque non iuuabis nos peccatores, quando propter nos in tantam celsitudinem es eleuata ut te dominam [184 1Kb] habeat et ueneretur omnis pariter creatura? An ideo utrum  pereamus, amplius non curabis, quia quidquid de  nobis miseris ultra eueniat, glorie tue iactura nulla inde perueniet? Et hoc quidem fortassis aliquo modo, bona domina, dici posset, si pro tui solius exaltatione et salute [185 1Kb] mater Dei facta fuisses, si utique [186 1Kb] Deus, qui hominem assumpsit ex tua castissima carne, hoc fecit pro tua et nostra communi salute [187 1Kb] . Si ergo, que plena salute es potita, non intendis ut eadem salus pro modulo nostro etiam ad nos usque pertingat, iam tuorum sufficiens commodorum, nostrorum negligens esse uideberis, et que pro totius mundi saluatione meruisti fieri mater Altissimi, cum nos proposueris [188 1Kb] , quos obuoluit finis seculi, quid, queso, proderit nobis tua gloriosa et felix exaltatio, et quam inde [189 1Kb] habemus, dulcis et affectuosa exsultatio? Ut ergo filium tuum totius  mundi Saluatorem, et te eius reconciliatricem esse ueraciter sentiamus, eo nos propensiori studio iuua, precamur, et foue, quo in fecibus mundi natos et alitos [190 1Kb] potiori leuamine prospicis indigere. Ab initio denique renouationis humane, omnibus sub tuum presidium confugientibus hucusque succurristi, et idcirco pre omni creatura, omni laude dignissima dici et esse meruisti. Eia, succurre nobis, oramus, ut laus, quam per tot secula digne possedisti [191 1Kb] , continua tibi duret in gratia ipsa qua mundo perdito [192 1Kb] subuenisti. Tibi ergo nos commendamus, tu procura ne pereamus, effice potius ut salus nostra de die in diem multiplicetur, et filio tuo Domino nostro Iesu Christo uita nostra iugi deuotione famuletur. Qui cum Deo Patre, et Spiritu sancto uiuit,  dominatur et regnat per infinita secula Deus [193 1Kb]





DE QUATUOR uIRTUTIBUS QUAE FUERUNT IN BEATA MARIA, EIUSQUE SUBLIMITATE *



CAPUT PRIMUM. De his uirtutibus generatim.

Multi, domine sancte Marie laudes stylo formare conati, libenter humano generi pro uiribus proposuere quanta olim in eam confluxit copia uirtutum, et quanta nunc facilitate necessitatibus succurrat mortalium, quanta tunc fuerit donorum gratia sublimis et mirabilis, quanta nunc pietate sit potenter singularis, singulariter dulcis. Nam cum  quatuor uirtutes esse philosophi non tacuerint, iustitiam, prudentiam, fortitudinem, temperantiam, ex quibus, quasi ex gaudio [forte leg. quadriuio] limite, omne uirtutum agmen emicet, quia maiores nostri quatuor primas in ea regnasse docuerunt, certas appendices in eius animo conquadrasse perleue fuit ut ostenderent.

Et iustitiam quidem eius sic asseruerunt, quod ipsa tanta tenacitate Dei preceptis per legem inherebat  ut nec illa dimittenda putaret que ab eius integritate progenerari [forte leg. posse non obseruari] noscuntur, uerbi causa, purificationem post partum. pro sobole sacrificium, annuum ad templum ascensum; hec enim ab ea ex abundanti facta quis fidelis ambigat?

Prudentiam, ut prima feminarum animaduerteret rem que carebat exemplo, quam gratum Deo esset pudicitie sacrificium quod ipsa uouerat Deo, legis maledicto relicto in medio. Preterea, post salutationem angeli quam prudenter locuta, quam facile credula. Fuit enim ea fides et credulitas prudentie supellex, quod credidit posse fieri per Spiritum sanctum ut sine complexu maris absque periculo pudoris, exsulante urtica libidinis, produceret filium.

 Fortitudinem, ut que iuste debere fieri prudenter intelligebat, incunctanter uouerat, et uotum constanter persequeretur; iustum autem est ut quod gratiosius et speciosius habeas Deo omnium bonorum largitori ad eius nutum offeras. Id prudens uirgo sapienter colligens, uirginitatem suam, qua nichil amabilius, nichil formosius ducebat, Deo fortiter uouit et fortissime seruauit.

Temperantiam, quod supradictas uirtutes studio humilitatis continuauerit, per illam custodiens quidquid boni mentis ingenue deuotio, et celestis gratia coaceruauerant in ea. Fuit ergo iustitie, quod bonum fecit; prudentie, quod qualiter faciendum esset intellexit; fortitudinis, quod perseuerauerit; temperantie,  quod in tanto fastigio locata, humili mente casum cauit.



CAPUT II. De iustitia et eius appendiciis.

Habent porro he uirtutes alias, ut dixi, appendices et comites, habent pedissequas et collaterales. Quarum effectus in Domini matre ita, si bone fidei memoriam habeo, disposuere. Iustitiam, inquiunt, comitatur religio, que est munditia uite, ut per eum Deo placeatur; pietas, per quam diligitur proximus; gratia, que est beneficii accepti memoria; obsequentia, que obsequitur cui digne debet; ueritas, que docet uiuere pro natura, loqui pro re. Has uirtutes ita beata Domini mater triuit ut religiosa  munditia uite Domino Deo templum in suo edificaret corpore; pietate proximum coleret; collatorum in se beneficiorum, Deo non ingrata, ipsi uicissim animam et corpus uiua ipsa hostia libaret, obsequi maioribus et dignis sedula, adeo ut cum preconio angelico matrem se Dei fore audisset, impigre in montana conscenderet , anum cognatam obsequiis ad partum dilinitura. ueritatis mater ueritati innixa, pro natura uiuere assueta, que ipsum nature opificem integris baiulauit uisceribus. Pro re loqui non nescia, sponsionem angeli diligenti rationis trutina examinauit, ut plane quomodo faciendum esset addisceret quod fieri posse et debere non dubitaret.



CAPUT III. De prudentia et eius sequacibus.

Prudentiam sequuntur prouidentia, que prospicit quod in futuro utiliter fiat; intelligentia, que intelligit quid in presenti utiliter fiat; memoria, que bene uel secus acta integre colligit, et de preterito dicta. Nullus autem hac domina prouidentior, que antequam uoueret Deo uirginitatem suam, perspicaciter prouidit quantum profectus illud uotum factum et bene obseruatum sibi et toti mundo induceret. Non enim rem uoueret exoticam, nisi prouideret sibi et aliis incomparabilem inde accumulari gloriam. Nullus ea intelligentior, que, et expedita mentis acie et ipsius deitatis conscia, plene intelligeret in Domini natiuitate, passione, et resurrectione,  quantum esset in presenti bonum, quod in futuro esset incomparabiliter fructuosum. Memorie erat tenacis et unice, omnia que sola de filio sciebat, secretiori consilio sibi tantum cognita coaceruans in cumulum, conscientie inculcauit hominum. Unde de ea dicitur : Maria autem conseruabat omnia uerba hec, conferens in corde suo . Debet ergo ei totus mundus saluationis sue plenam notitiam, que plenissime cognitionis apostolis non inuiderit scientiam. Quapropter quia ad exiguum boni increscere processus Euangelii, nisi cognosceretur tenor principii, merito illa dicitur et apostolorum apostola, et euangelistarum euangelista, per quam principalis ipsis fidei principibus illuxit doctrina.



CAPUT Iu. De fortitudine et eius sequacibus.

Fortitudini adherent magnificentia, que magnificum conatur quiddam aggredi; confidentia, que splendide cogitata fiducialiter arripit; perseuerantia, que bonum inchoatum stabiliter urget; patientia, que utilitatis causa difficilia tolerat. Utile autem quod hic et superius nominaui, eo sensu uolo accipi secundum beatum Ambrosium De officiis, ut idem sit utile quod honestum, et honestum quod utile, quamuis in secularibus scholis aliter definiatur.

Et permagnifice quidem felix puella egit ut bonum rimaretur inchoandum quod confidenter inchoauit, et perseueranter absoluit. Patientiam nec in suis, nec in filii contumeliis rupit. Magnificentie fuit quod dixit : Magnificat anima mea Dominum, et  exsultauit spiritus meus in Deo salutari meo ; confidentie : Ecce enim ex hoc beatam me dicent omnes generationes ; perseuerantie : Quia fecit mihi magna qui potens est, et sanctum nomen eius, et misericordia eius a progenie in progenies timentibus eum . Porro de patientia eius dictum est : Et tuam ipsius animam pertransibit gladius .



CAPUT u. De temperantia et eius sequacibus.

Temperantie sunt contermine continentia, per quam precipua cupiditas animi regitur gubernatione consilii; clementia, qua refrenatur mens, temere in alicuius odium concitata; modestia, qua fit  ex utcunque superfluo diligens et cauta recisio. Has uirtutes beatam dominam exercuisse liquet perspicue, cum constet eam nec fuisse incontinentem alicuius uoluptatis stimulo, nec precipitem odio, nec immodestam animo. Quomodo enim illicita committeret, que a licitis temperabat? Accedunt ad continentie precepta mores quos uirginem habere decet, sicut Ambrosius familiari illi suo, et aliis inimitabili nectare docet : Ut sit uirgo, que nullo doli ambitu sincerum adulteret effectum, corde humilis, uerbis grauis, animo prudens, uoluptutem ciborum duntaxat, si qua fuerit, paruo redimens, carnis uitia omnino compescens, loquendi parcior, legendi studiosior. Cui sit non gestus fractior, non incessus solutior, non uox petulantior, ut ipsa species corporis sit  simulacrum mentis et figura probitatis. Que in matre Domini fuisse, nemo Christianus ibit inficias, cum eius uita inclyta, ut canitur, cunctas illustret et informet Ecclesias.



CAPUT uI. Has sancte Marie uirtutes Christus confirmauit.

Huic puelle sic uirtutum diademate redimite, totum se infudit Dei Filius, bona illa uirginalis animi suo potissimum aduentu custodiens. Namque ipse non solum iustus, sed et ipsa est iustitia, qui dicitur in psalmo : Dilexisti iustitiam et odisti iniquitatem . Matrem ergo suam iam iustam iustitia Dei penetrans, unxit eam oleo exsultationis, id est Spiritu sancto, pre omnibus participibus suis, id est omnibus uirginibus. Fecunditatem matri  conferens, uirginitatem non auferens, ipse non solum sapiens, sed ipsa Dei sapientia est et in eo requiescunt omnes thesauri sapientie etiam corporaliter. Inueniens ergo sapientem puellam, sapientiam seruauit Dei sapientia, id est mundam custodiuit corde et corpore. Siquidem scriptum est : In maleuolam animam non introibit sapientia. nec habitabit in corpore subdito peccatis . Ipse est temperans, et ipsa temperantia, sicut dicit in Canticis : Ego lilium conuallium , id est flos humilium. Idemque in Euangelio : Discite a me quia mitis sum et humilis corde . Dignatione ergo sua humilitatem uirginis acceptans, plena diuinitate in eius influxit gremium, ut dicit propheta : Super quem requiescam nisi super humilem et quietum?   Itemque ipsa in Euangelio : Quia respexit humilitatem ancille sue . Ipse etiam est non solum fortis, sed et fortitudo Dei, per quem fecit Deus Pater omnia ex nullo. Qui fortis diaboli fortior superueniens exspoliauit atria, et diuisit spolia . Non ergo fortitudinem matris eneruem reddidit, sed sua potentia sublimauit, ut esset imperiosa creature totius hera, concilians et demulcens superos, deturbans et exterrens inferos. Eam scrutans corda et renes Deus , ex omnibus uirginibus, quas capiebat mundus, elegit et sanctificauit, ut habitaret in ea corporaliter, quam iam plenam pridem supradictis uirtutibus fouebat et circumplectebatur spiritualiter.



CAPUT uII. Non potuisse Deum ex alia uirgine nominem effici.

Unde mihi uidentur a uero alienari qui dicunt Deum potuisse salutem humanam procurare, uel per aliam uirginem, uel per aliud quam per uirginem. Et illi quidem qui opinantur potuisse Deum incorporari in aliqua altera uirgine, respondeo compendio : Imo non potuit, quia non uoluit. Et e conuerso: Non uoluit, quia non potuit. Quamuis enim omnipotens sit, multa sunt tamen que dicitur non posse; sicut nec mentiri potest, nec mori, quia non uult. Nam si uellet mentiri uel mori, non esset omnipotens, quia mentiri non est potentia, sed est peccatum, id est boni impotentia; et mori est deficere a potentia. Et ideo de Deo dicitur : Omnia quecunque uoluit fecit  , quia nichil uoluit nisi quod decuit. Eodem modo dico eum nec potuisse nec debuisse nasci ex alia uirgine. Et propterea, ut dixi, non potuit, quia noluit. Noluit porro, quia ratio non fuit. Deum certe rationis auctorem contra rationem nichil uelle, nichil facere, nichil etiam posse, in promptu est. Quis uero non uideat Deum a ratione resiluisse, si cum omnes omnino feminas infra sanctitatem beate Marie cerneret, alia qualibet in matrem electa, ipsam sperneret? Ipsam autem omnes mulieres sanctitate precelluisse puto quod intelligit qui superiora animaduertit. Nam alie quidem partes gratiarum metuere; ipsa autem plena gratia ab angelo salutatur.

Amplius, qui dicit Deum debuisse uel potuisse  aliter quam per partum uirginis Ade reparare peccatum, idem est quasi si diceret melius eum facere debuisse, uel tam bene aliter potuisse. Quod si melius fecisse debuit, uel tam bene aliter potuit, et tamen non fecit, uel noluit, uel nesciuit. Si melius noluit facere, cum potuisset, inuidus uel ignauus fuit. Si nesciuit melius facere, cum debuisset, ignarus fuit. Quantum enim a Dei natura abhorreant inuidia, ignauia, ignorantia, fatetur qui uidet quam pudendum sit hec uitia cuilibet honesto homini ascribere. Restat ergo ut qui hec Deo assignare erubescit, nec predictas ratiocinationes respuit, fateatur quod Deus non nisi per uirginem et per hanc potissimam uirginem mundum restaurare potuit. Non potuit aliter quia non uoluit; noluit,  quia ratio non fuit. Et quia ratio non fuit, non debuit. Quam gradationem si quis reciproce conuertat, non irrita erit hoc modo: Non debuit aliter saluare genus humanum, quia ratio non fuit; et quia ratio non fuit, noluit; et quia noluit, non potuit, quia contra rationem facere nec potuit, nec uoluit.



CAPUT uIII. Sublimitas beate uirginis explicatur.

Sensibus antiquorum Patrum de uirtutibus beate Marie breuiter defloratis et in unum coaceruatis, nunc ad sublimitatem eius commendandam, quam propter gratiam uirtutum est adepta, uigilabit oratio. Ad quod perspicacius enucleandum, amorem filii in matrem et matris in filium proponam.


Deus Filius consubstantialis et ceternus et coomnipotens Patri, editus ex Patre ante tempora sine matre, uoluit nasci de matre sine patre sub tempore, elegitque hanc puellam pro amore quem habebat erga eam, in quam tota diuinitas influeret, et que Dei et hominis genitrix fieret. Amauit ergo eam, antequam ex ea nasceretur, ut esset de qua digne nasceretur. Paruusque hic amor est ut faceret ex filia matrem, ex creatura Creatoris genitricem? Nec post partum amor defecit, imo incomparabile augmentum accepit. Sicut enim omnes homines, ex utroque parente geniti, departiuntur amorem in utrumque parentem, ita Dominus iehsu ex matre genitus sine patre, patris et matris soli matri debuit et persoluit amorem. Item, duo erant in uirginis animo, inuisibili sed magno  concertantia prelio, uirginitatis amor, et legalis maledictionis timor. uerumtamen librato diu multumque consilio, uicit amor qui preponderabat, et dedit terga timor. Hic occurrit Dei auxilium, qui ei et quod timebat eriperet, et quod amabat saluo signaculo non auferret. Dedit ei ergo ut esset et prole fertilis et uirginalis damni immunis.

Quid illa? Nonne tantis filii beneficiis digno respondebat amore, plena Spiritu sancto, qui est amor Patris, et prolis amor suauis et dulcis; amor non uolaticus, sed eternus? Nonne eum amabat qui eam fecit omnis creature dominam, celi et terre reginam, fertilitatem, ut dixi, tribuens, integritatem non minuens? Imo uero totis medullis, totis uiribus in eius amorem suspensa erat, amoremque quem pater  et mater soboli sue debent, sola ista dulcis et terrena mater domino et filio suo impendebat. Nec est aliqua scientia que possit penetrare, nec eloquentia que possit predicare, quanta dulcedinis sedulitate paruulum fouerit, quanta diligentia obsequioque adolescentem et in robur etatis uadentem prouexerit, quanta letitia iuuenem miracula facientem et eorum gloria famosum audierit, uiderit, quanta mestitia patientem et morientem suspirauerit. Et hec profecto tanto nobis sunt pene incogitabilia, quanto insueta. Iam uero resurgentem et ascendentem quam letis oculis uirgo felix intuita, quanto tripudio beata mouebantur uiscera, presertim cum iam intelligeret in effectum prodire que tanto parturiebantur tempore? Genus humanum ad salutem  uocari per apostolos uidebat, cuius rei gratia Dei Filium de se incorporatum et in cruce passum ante intellexerat. Quapropter letabatur quod spei quam ante conceperat, quodque salutare toti mundo fore ex uoto uirginitatis sue sperauerat, iam in rem ueram transibat. Gaudebant et angeli qui uidebant ciuium  suorum olim per peccatum diminutum numerum, nunc per beatum eius partum redintegrari. Gaudebant et gaudent homines, quia quod per primam amiserunt feminam, centuplicati pretii fenore recipiunt per Mariam. Corruerunt serui, resurgunt fratres et filii; fratres Domini, Marie filii. Quod gaudium in incomparabile crementum pullulabit, cum illorum presentia presenti fruentur in celo letitia, per quos tanta consecuti sunt gaudia. Gaudebat et gaudet omnis creatura, quia que in initio mundi a Deo ad obsequium hominis facta, quando se homo a cognitione et seruitio Dei remouerat, illi qui Creatori suo rebellis erat, degeneri famulatu substerni dolebat. Illa, inquam, homine per beatam Mariam saluato, in antiquum decus euasit, in pristinum  splendorem renituit, dum illi famulatur qui Creatori suo et fide et opere obsequitur. Sicut ergo Deus est Pater et Creator omnium, ita hec uirgo est mater et recreatrix omnium. Quia sicut nichil existit, nisi quod Deus facit, ita nichil recreatur, nisi quod filius sancte Marie redimit.

Ascendat ergo fidelis anima in mentis speculam et, quantum potest, uideat in quam sublimi locata sit domina Maria. Omnis natura a Deo est facta, et Deus est factus ex Maria. Deus omnium factor se ex Maria fecit, et sic cuncta refecit. Qui potuit omnia ex nichilo facere, noluit ea uiolata sine Maria reficere. Deus est igitur Pater rerum creatarum, et Maria est mater rerum recreatarum. Deus illum genuit per quem sunt omnia facta, et Maria illum genuit per  quem sunt omnia refecta et saluata. Per has ergo ratiocinationes impossibile est ut aliquis homo ad eam conuersus et ab ea respectus damnetur. Nam quia ipsa genuit eum per quem mortua reuiuiscunt, per quem homines ex peccato saluantur, quia non est iustificatio, nisi quam ipsa in utero fouit; non est salus, nisi quam ipsa peperit. Ipsa est ergo mater iustificantis et iustificatorum; ipsa est mater saluantis et saluatorum. Igitur mater Dei qui solus damnat, qui solus saluat, quem solum timemus, in quo solo speramus, est mater nostra. Iudex et Saluator noster, est frater noster. Quomodo ergo desperemus, cum salus, siue damnatio nostra, ex boni fratris et pie matris pendeat arbitrio? Nunquid sustinebit bonus frater puniri fratres suos quos redemit,  bona mater damnari filios suos quorum ipsa Redemptorem genuit? Dulcis mater rogabit dulcem filium suum, pium fratrem nostrum; filium pro filiis, unigenitum pro adoptatis. Pius filius libenter audiet matrem pro filiis, Unigenitus pro iis quos adoptauit, Dominus pro iis quos liberauit.





EADMERI MONACHI LIBER DE BEATITUDINE CeLESTIS PATRIAE [194 1Kb] . *


Reuerendo domino, et fratri et amico suo, Guillelmo monacho, mansuetudine, modestia et honestate uite multum amando, frater Eadmerus, monachorum Ecclesie Christi Cantuariensis infimus, quod Deus promisit diligentibus se.

Recordatur, ut estimo, sanctitas tue dilectionis, honorande frater, quia, cum uenerabilis Pater Anselmus Centuariensis archiepiscopus, nuper in cenobio Cluniacensi aliquantis diebus moraretur, et loquens, a religioso ipsius loci conuentu, pro sua reuerentia deuotissime audiretur; tua prece mecum egisti quatenus uerbum, quod de eterna beatitudine in capitulo coram positis fratribus fecit, styli officio, tuo conspectui presentarem. Ego igitur, utpote qui libenti animo uolebam pro meo posse tue uoluntati morem  gerere, opus illico aggressus sum, estimans illud leuioris ad explicandum negotii fore quam postea senserim.  Nouerit ergo carissima mihi dilectio tua, quia tui solius causa tenuit me ne cepto desisterem, licet fortassis melius fuisset penitus destitisse. Materia siquidem pulchra et appetibilis cum narratur sermone inculto et contemptibili, solet nonnunquam magis offendere animum audientis quam demulcere. Quapropter uereor ne hoc ipsum in meo facto alicui contingat, scilicet ne materia decens indecenti stylo digesta, id apud hominum mentes efficiat, ut que prius per se sine scripto placebat, ex scripti deinceps feditate uilescat. Sed certe quod scripsi, tua sincera dilectione prouocatus tibi scripsi, hoc solum intendens ut ea simpliciter dicerem, que me in eodem capitulo per id temporis, uel alibi ab ore ipsius Patris, de eadem re accepisse recordari ualebam.  ualeat sanctitas tua et oret pro me.



PROLOGUS [195 1Kb] .

Multi homines, quibus nonnunquam boni mores et iusta opera proponuntur, et qui ut se in eis, seculi uanitate postposita, exerceant admonentur, inquirere solent quamobrem, quo premio, qua retributione. Respondetur itaque illis quod scriptum: Quia nec oculus  uidit, nec auris audiuit, nec in cor hominis ascendit quod preparauit Deus iis qui diligunt illum . Quod cum illi non clare quid sit aduertere possunt, repetitur hoc ipsum aliis uerbis, et dicitur eis: Premium quod iis qui in hac uita Deo seruiunt in futura uita recompensatur, uita eterna, beatitudo eterna, eterna iucunditas, sufficientia scilicet est omnium commodorum secundum uoluntatem et sine omni indigentia. Hec ergo cum illis hoc modo dicuntur, bona quidem et magna, ut sunt, esse uidentur; sed quia non intelligunt quid in ipsa uita eterna habituri sint, nec subito quid sit omnium commodorum secundum  uoluntatem sufficientia et sine omni indigentia percipere possunt, herent animo, nec multum efficaci ad audita sapore trahuntur. Quid ergo agendum ut hec illis aliquatenus sapiant, et sic ad opera bona euigilent? Puerorum more cibandos existimo, qui, si quando grossum aliquod pomum edendum percipiunt,  illud ob dentium teneritudinem et oris angustiam absumere nequeunt, si pro illorum capacitate primo non fuerit particulatim diuisum. Itaque diuidamus in partes magna que diximus, ut inde possint ad uitam nuttriri de quibus agimus. Que ut melius eluceant,  consideremus que in hac uita mens amet [195* 1Kb] humana, et ex his, prout possumus coniectemus, ea multo [196 1Kb] excellentius eos habituros in uita futura, si quidem inter mundana tentationum pericula constituti, Dominica fuerint precepta secuti, atque cum ipsa illic adepti fuerint, plenitudine desiderii sui se nequaquam fraudatos percipient. Hec, inquiam, faciamus, et a minimis paulatim progrediamur. Ecce, ut primo, que ad corpus attinent bona succincte enumeremus, ista, ut estimo, sunt que propter se et propter que alia queque ab hominibus appetuntur: pulchritudo, uelocitas, fortitudo, libertas, sanitas, uoluptas, diuturnitas uite. Si autem  in his aliqua sunt que aliquando serui Dei non modo non appetunt, sed etiam magnopere in hac uita curare subterfugiunt, ut sunt, uerbi gratia, pulchritudo corporis atque uoluptas, utique non idcirco id faciunt quod ea naturaliter nolint, sed ne Deum in eis quoquomodo offendant. Nam si per ea nichil offensionis  in Deum contrahi posse certo sentirent, uel se ab [197 1Kb] amore eternorum impediri non pertimescerent, profecto iucundius in ipsis quam in eorum contrariis sese deducerent. His ita prelibatis, singula que proposuimus breuiter tractemus, et qualiter illis post corporum nostrorum resurrectionem perfruemur, prout Dominus dederit, explicemus.



CAPUT PRIMUM. De pulchritudine corporum beatorum.

Itaque pulchritudo bonum quoddam est et quod naturaliter a cunctis haberi amatur. In illa igitur uita pulchritudo iustorum solis pulchritudini, qui septempliciter quam modo sit speciosior erit, adequabitur, quemadmodum diuina Scriptura testatur: Fulgebunt, inquiens, iusti, sicut sol in conspectu Dei  . Ad hec, corpus Dominicum claritati solis prelucere nescio aliquem posse ambigere. Et ei similes, attestante Apostolo, erimus, qui dicit: Reformabit corpus humilitatis nostre configuratum corpori claritatis sue . Ista fatetur auctoritas, cui contradicere scitur esse nefas. Hec tamen si quis sibi uelit ratione probari, credo nulli debere incredibile uideri iustos pulchritudinem solis in illa uita, ubi mortale hoc absorbebitur a uita . sortiri, cum uere dicantur et sint templum et sedes Dei, quod nusquam in diuina pagina de solo isto uisibili meminimus legi.



CAPUT II. De uelocitate.

uelocitas, que pulchritudine non minus amatur, tanta nos comitabitur ut ipsis angelis Dei eque  celeres simus, qui a celo ad terras, et a terris in celum dicto citius dilabuntur. Que celeritas, si utrum sit in angelis probari necesse esset [198 1Kb] , exempli gratia, dici forsitan posset hominem, mortali adhuc carne grauatum, mox a Iudea per angelum in Chaldeam delatum, indeque, tradito prandio quod deferebat, sine mora relatum. Ergo cum istis omnino par uelocitas illis erit, quibus, sicut promissa est, illorum equalitas inerit. Apostolus etiam, qui corpora nostra, quantacunque locorum intercapedine separata membratim fuerint, siue dispersa, in ictu oculi  asserit resurrectura, satis innuit quam uelocitatem eadem corpora iam incorruptibilia sint habitura. Corruptibile quippe hoc, sicut  ipse testatur, incorruptionem, et mortale induet immortalitatem . Huius quoque uelocitatis exemplum in radio solis licet intueri, qui statim orto sole in plaga orientali, pertingit in ultima plage occidentalis [199 1Kb] , ut in eo perpendamus non esse impossibile quod de nostra dicimus futura uelocitate, presertim cum rebus animatis soleat inesse maior uelocitas quam inanimatis. Huic radio solis simile uelocitatis exemplum habemus in nobis. Radius  quippe oculorum nostrorum in subleuatione palpebrarum celum usque pertingit, et in ictu earum totus in semet, ac integer redit. Amplius constat quidem animas sanctorum, que iam celestia tenent, necdum plena felicitate frui, donec incorruptibilitate corporum suorum potiantur. Quam cum adepte fuerint [200 1Kb] , non erit quod amplius uelint. Hec itaque corpora si eas a sua uelocitate tardiores aut grauiores efficere deberent, nimirum potius eorum consortium abhorrerent quam appeterent. Igitur ea quam dicimus uelocitate perfungemur, cum in uera uita fuerimus.



CAPUT III. De fortitudine.

Post has nominauimus fortitudinem, quam plerique  perosa imbecillitate plurimum amant. Prestabunt igitur uiribus, quicunque supernis meruerint ciuibus associari, in tantum ut nullatenus illis obsistere quidquam ualeat, si mouendo aut euertendo uoluerint quid a suo statu quomodocunque diuertere quin illico cedat. Nec in eo quod dicimus maiori conatu laborabunt quam nos modo in motu oculorum [201 1Kb] nostrorum. Ne, queso, excidat animo [202 1Kb] , quam adipiscemur angelorum similitudo, quatenus, si hic [203 1Kb] aut in iis que dicturi sumus aliquod exemplum non occurrerit, ipsa occurrat, atque in quibus angelos ualere constiterit, et nos eque ualere probet et asserat. Neminem autem qui dubitet existere puto angelos ea qua uolunt fortitudine fungi. Sed fortassis queret aliquis quid nobis illa fortitudo prestet, cum singulis tam conuenienter, ut conuenientius nequeant,  ubique dispositis, nichil mutandum, nichil euertendum nichilque standum sit in quo uires suas quiuis exerceat. Qui hec dicit, paucis nobiscum quid in huiusmodi habeat usus humanus attendat, et uidebit quia non semper omnibus que habemus et que nos habere non parum gaudemus actu utimur, sicut, uerbi causa, uisu ipso, potestate aliqua, scientia rerum nonnullarum et multis in hunc modum. Sic et tunc, de qua agitur [204 1Kb] , fortitudo erit. Sola namque possessio eius grata nobis erit, et exsultatio grandis erit, licet nequaquam sit nobis in actu, cunctis, ut dictum est, in suo statu collocatis. Hec eadem questio, si aut de uelocitate, aut de aliquo eorum que ob propositi [205 1Kb] operis intentionem dicturi  sumus quemlibet mouet, eam, qua hic soluta est, solutionem, si apertiorem [206 1Kb] non habuerit, accipere ualet.



CAPUT Iu. De libertate.

Hinc, secundum quod proposuimus, ordine suo libertas sequitur, que superioribus non minus diligitur. Quicunque igitur angelorum fuerint similitudinem assecuti, eorum quoque libertatem necessario  assequentur. Itaque sicut angelis nichil obsistit, nec aliquid eos impedire uel constringere potest quin, pro uello suo, cuncta liberrime penetrent; ita non erit obstaculum ullum quod nos retardet, non clausura que nos detineat, non elementum quod nobis ad uelle peruium omnino non exstet. Exempli causa, certe Dominicum corpus, cui configuranda corpora nostra Paulus testatur , et, supra meminimus, clauso sepulcro a mortuis surrexit, ac demum ad discipulos obseratis ianuis palpandum introiit , nobisque in hoc libertatis future documentum grande reliquit.



CAPUT u. De impassibilitate.

Super hec sanitatem amari ab hominibus diximus.  Et de hac quid melius dici poterit quam quod Psalmista canit, Salus, inquiens, iustorum a Domino?  Quibus autem fuerit a Domino uera sanitas, que subripere ualebit infirmitas? uerum de ista sanitate, quam in futuro seculo habebimus, quod exemplum afferre queam, ut que sit intelligatur, non uideo, quia nichil sanitatis, quod ei comparare possim, aut ego in me, aut aliquis sub mortali carne degens sensit in se. Hic etenim tum nobis sani uidemur, cum nichil in nobis quod doleat sentimus. Fallimur tamen nonnunquam in hoc. Nam frequenter in aliqua parte corporis infirmamur, nec tamen hoc ipsum nisi aut motu corporis, aut tactu aliquo ullo pacto experimur. At de iis qui nec ita infirmantur, sed omni ex parte sibi sani esse uidentur,  quid dicemus, ut utrum sint uel non sint sani probemus? Propone tibi aliquem sanissimum corpore, et de sanitate illius sciscitare, sanus est suo iudicio. Hic talis paulo durius tangatur, aut in aliqua sui corporis parte arctius constringatur, et statim uidebis quia clamabit: Sine, ledis me, uexas me. Quid est hoc? Nonne prius se esse sanum dicebat? et tunc modice tactus, ita dolenter succlamat. Istene tibi sanus uidetur? Non puto. Nequaquam ergo salus huiusmodi nobis dabitur, quorum salus a Domino futura esse specialiter repromittitur. Nam absterget Deus omnem lacrymam ab oculis suorum [207 1Kb] , et iam non erit amplius neque luctus, neque clamor, neque ullus dolor, quoniam priora transierunt ; et non esurient, neque sitient amplius, nec  cadet super illos sol, neque ullus estus ; dextera enim sua Deus teget eos, et brachio sancto suo defendet illos . Quid itaque eis nocere poterit quibus dextera Dei tegmentum erit? Qualis autem sit sanitas illa, certe scio me nec meo nec alicuius sensu uel experimento accepisse. De febrium uero et diuersarum infirmitatum qualitate, si cuiusmodi sint quiuis interrogaret, facile forsan intelligendas exponerem, cum quia ego illas in me, tum quoniam ab eis accepi qui eas que  sint experimento didicerunt in se, at quod nec sensu percepi, nec ab ullo qui perceperit, ut dixi, accepi, non eodem modo. Credere tamen et incunctanter, ut mea quidem fert opinio, astruere licet sanitatem uite future ita iugem et incommutabilem atque inuiolabilem fore ut ineffabili quadam atque sensibili suauitatis dulcedine totum hominem repleat, et omne quod alicuius in se uicissitudinis, mutabilitatis, aut lesionis suspicionem pretendere queat, procul arceat atque repellat. Hec de sanitate dicta sint.



CAPUT uI. De uoluptate.

Hinc eo ordine quo singula de quibus instituimus tractare proposuimus, uoluptatem subiunximus,  quam alio nomine corporeorum sensuum delectationem appellamus. Et hec quidem magnopere solet amari, quia singuli corporis [208 1Kb] sensus in iis que sibi commoda iudicant delectantur. Delectatur quippe, ut, uerbi gratia, paucis dicatur [209 1Kb] , odoratus odoribus uariis, et gustus rerum diuersarum saporibus diuersis, necne singuli alii sensus [210 1Kb] his et illis, iuxta quod cuique fert [211 1Kb] naturalis appetitus. Iste tamen delectationes non semper delectant, sed suis quoque amatoribus sui nonnunquam tedium ingerunt; transitorie namque sunt et bestiales. Ille uero, que in futuro [212 1Kb] seculo plene iustis administrabuntur perpetes sunt et rationabiles. Quare non uideo ut qualiter intelligantur possit edici, presertim cum, in delectationibus uite presentis, quo eas  designemus exemplo nequeat inueniri. Delectationibus etenim illis quo magis quisque utetur, eo feruentius illas amplectetur, quia ex earum saturitate nullum fastidium ulli creatur. Quas delectationes neminem in hac mortalitate uiuentem esse puto, uel fuisse, qui senserit [213 1Kb] , uel gustauerit, ut illarum saporem uel habitudinem ceteris digerere possit. Duas enim beatitudines, et item miserias duas, maiorem uidelicet atque minorem esse nouimus. Maiorem beatitudinem, regnum Dei; minorem dicimus esse, in quo Adam primo positus fuerat, gaudium paradisi. Item maiorem miseriam, eternum ignem gehenne; minorem fatemur, quas incessanter patimur erumnas presentis uite. Beatitudinem autem neutram aliquando experti sumus. Quod si saltem  illam paruam beatitudinem, quam Adam in paradiso positus habuit, experti essemus, forte per hanc, illam maiorem aliquo modo coniectando uidere possemus, sicut nunc in minori miseria nati, nutriti et adulti, multa de maiori miseria, quoties uolumus, edicere et explanare ualemus. Itaque cum delectatio, de qua agimus, constet esse una portio magne beatitudinis, quo illam modo explicemus, ut capiatur, non uideo, nisi forte id agamus aliqua contraria similitudine magne miserie quam ex  minori coniectamus. Sit igitur ante oculos cordis positus, exempli causa, homo aliquis, qui tam in ipsis oculorum suorum pupillis quam et in singulis membris ferrum ignitum et candens infixum habeat, ita ut nec medulle, nec intestina, nec omnino quidquam in toto ipso cruciatus illius immanitate uacet, uel eam leuius quam in oculis aliquatenus sentiat. Quid dicam? Angustiatur. Quis hunc existimet sane mentis inter ista? Eodem modo, sed penitus contraria consideratione, in illa futura uita ineffabilis delectatio quedam bonos inebriabit, et dulcedine sui totos eos inestimabili exundantia satiabit. Qui dixi totos? oculi, aures, nares, os, manus, pedes, guttur, cor, iecur, pulmo, ossa, medulle, exta etiam ipsa, et cuncta singulatim, singulaque membra  eorum in commune, tam mirabili delectationis et dulcedinis sensu complebuntur ut uere totus homo torrente uoluptatis Dei potetur, et ab ubertate domus eius inebrietur .



CAPUT uII. De uite eternitate.

Qui ergo hec bona fuerit adeptus, non intelligo ad quid pro commodo corporis suus [214 1Kb] ulterius porrigatur affectus. Solummodo adsit ei, quam cunctos appetere diximus, diuturnitas uite. Sed ista illi minime deerit, quia iusti in perpetuum uiuent sicut Scriptura dicit . Sunt etiam alia, que quidem iis, que digessimus [215 1Kb] , non minus amantur, sed ad animam, sicut illa ad corpus, referuntur. Que nichilominus, in septenario numero  constituta, non modicum placent menti que ipsorum fuerit sapore imbuta. Sunt autem hec, sapientia, amicitia, concordia, potestas, honor, securitas, gaudium.



CAPUT uIII. De sapientia.

Sapientia igitur, quam omnes et in hac uita non uiriliter amant, tanta in futura uita bonis erit ut eorum que scire uoluerint nichil sit quod ignorent; scient enim cuncta que scienda fecit Deus, tam ea que preterita quam que huius seculi sunt futura. Ibi a singulis omnes, ibi ab omnibus singuli cognoscentur, nec quemquam omnino latebit, qua patria, qua gente, qua stirpe quis editus fuerit, uel quid in uita fecerit. Hic fortassis ait aliquis: Quid est hoc?  peccata que feci, scient omnes? ad hoc ea confessus sum ut delerentur, ut obliuiscerentur, ut nulli amplius panderentur. Bene; sed cum tu in illa gloria [216 1Kb] ab omni criminis sorde purgatus uultui Dei presens astiteris, ingratusne ei esse poteris pro tanta misericordia quam tibi fecit, remissis illis et  illis delictis tuis [217 1Kb] ? Et unde gratias ages, si nichil eorum, unde illas iure debeas, in tua memoria habes? Ut igitur in illius laudibus eternaliter iucunderis, semper de quanta sis miseria erutus, ut puto, coram habebis. Cum ergo singulorum conscientie singulis pateant, fateri audeo ea quoque cunctis patere, pro quorum curatione tu Deo iugiter gratiosus existes, non ad tuam confusionem, sed ad magnam Dei glorificationem tuamque congratulationem. Nec enim tunc pro peccatis tuis te maior cordis angustia premet scelerumque tuorum mage pudebit quam aliquem, magnis olim uulneribus saucium iamque omni ex parte sanatum, aboliti languoris molestia premit, uel eorum que in cuna positus [218 1Kb] infans egerat nunc grandeuum pudet.  Tunc quippe cum integra sanitas, perfecta munditia, plena remissio, secura omnium offensionum impunitas tibi certo arriserit, cognitio eorum, qui magis horrori tibi esse ualebit quam est modo beatissimo apostolorum principi Petro qua Christum [219 1Kb] negauit abiuratio sua, beato Paulo qua persecutus est immanitas sua, beate Marie Magdalene peccata sua, et multis aliis multa, que sciuntur iam donata, crimina sua? uerum super hec agnitis delictis, uelut enormi ac feda infirmitate tua, pietas, uirtus ac sapientia medici, qui te sanauit, sublimius a cunctis admirabitur, laudabitur, magnificabitur; laus autem et magnificentia glorie Dei, tua, si bene [220 1Kb] aduertis, gloria est. Sed dices: Et quidem consentio laudem Dei gloriam meam esse. uerum cum hinc  inde tot et tot, ad comparationem mei, innocentes prodeant, qui, consideratis uite mee obscenitatibus, me omnino, sicut equum [221 1Kb] erit, horrori habendum iudicent, quid dicam? Iustitia nempe suum, et suum iniustitia premium exigit. In his, frater, nolo timeas; aliter erit quam existimas. Illum siquidem, quem tu tibi comparatum iudicas penitus innocentem, non ibi reperies de te, quemadmodum estimas, sentientem. Namque uidens te ille, de quo agis, plane intelliget [222 1Kb] te nequaquam se, sed Deum, quando peccasti, offendisse. Cum ergo uiderit Deum tibi sua debita funditus dimisisse, nec in cor sibi ascendet ut te inde [223 1Kb] aliquatenus iudicet. In hoc enim ipso Deum se offendere cognosceret, si te, Deo per omnia reconciliatum, pro iis que olim  feceras, ullatenus contemnendum cogitaret. Magis autem gratiosus admirabitur ineffabilem. Dei clementiam, non solum in te, sed et in se: in te, quia de tam profundo iniquitatis eripuit te; in se, quia sola gratia eius, ne in idem profundum rueret, tenuit se [224 1Kb] . Laudando igitur magnificabit in te, post  gratiam Dei, uim atque constantiam quibus enitens uoraginem tanti mali uiriliter euasisti, quam, iuxta quod ipse considerabit, si derelictus a Deo simili modo incurrisset, non ita forsitan euasisset. uides igitur quam nichil improperii uulgata cognitio peccati tui, imo quam multum laudis et gratiarum cognita remissio sui generabit. Ipsi etiam angeli si te societate sui propter tua peccata indignum uellent iudicare, haberes qualiter [225 1Kb] contra eos iure te possis defensare. Quonam, inquis, modo? Audi. Propone angelorum aliquem, quasi talia tibi improperantem: Tu homo de puluere factus, tu puluis quandoque futurus, contra Deum te extulisti, contra precepta eius te in cenum omnis peccati et immunditie tumidus deiecisti, et nunc nostri similis  esse queris, quos nunquam in aliquo uoluntati Dei contraisse cernis. Ad hec licet ita respondeas: Si ergo, ut dicis, de puluere factus sum, forte non mirum, si uento tentationis impulsus in sordes sum criminum lapsus. uerum agnita et credita misericordia Christi, spretis omnibus que illum nolle scire potui, in cunctis que illum uelle intelligebam memet exercui. Unde tribulationes et angustias in fame, siti, uigiliis, uerberibus, contumeliis aliisque modis innumeris ad honorem eius sustinere non dubitaui, et, queque mundana [226 1Kb] pro uiribus nichili pendens, eius tantum solius gratie per singula reconciliari desideraui. uos autem quid horum unquam sui causa sustinuistis? Semper uos gloria, semper iucunditas est comitata, semper uos  tenuit dextera Dei atque defendit ab impugnatione omnis peccati, ita ut nulla uos fuscaret macula [227 1Kb] eius. Itaque si a uoluntate eius non cecidistis, ipsius donum est, a quo iugiter tenti estis. Sed quia hec ratio illos tantummodo respicit qui perditioni sue uim fecerunt et regnum celorum uiolenter rapuerunt , alii qui in illud sunt, sed alio modo intraturi, alia ratione paritatem angelorum sibi sunt uindicaturi. Si queris, qua? forsitan ista. Dicent igitur illis: quod in regno Dei uestra querimus equalitate beari, dono [228 1Kb] et gratie Christi Iesu Domini nostri id ascribimus, qui ad hoc dignatus est homo fieri, et pati et mori, ut nos, ab omni delicto in sanguine suo iustificatos, ipsius regni sui consortes efficeret. uos igitur considerate an sanguis  Christi, qui est pro nobis effusus, queat nobis esse perfecta causa salutis. Quid ad hec angeli, qui libenter, eo quod boni sunt, rationi acquiescere uolunt, dicerent [229 1Kb] nisi que dicta sunt, ratione niti, et huiusmodi homines iure sua equalitate debere potiri? Cum itaque angeli atque homines, quos magis te iudicaueras innocentes, tibi consentiant,  tibi in cunctis pro ueritate rationis honorem deferant, perpende, si uales, quam grata [230 1Kb] sit sapientia ista, qua tu sic ab omnibus [231 1Kb] , sic omnes agnoscentur a te in uita illa.



CAPUT IX. De amicitia.

Nonne consequenter ex ista que cunctis erit communis sapientia, et quedam inestimabilis amicitia procreabitur, que in tantum [232 1Kb] singulorum intima [233 1Kb] erga singulos suo feruore [234 1Kb] compleat ut amor cuiusque in quemque cuique sufficiat. Nec enim uideo quomodo aliter esse possit [235 1Kb] presertim cum omnes unum [236 1Kb] corpus Christi sint, et Christus, qui est ipsa pax, sit omnium [237 1Kb] caput, nec minori sese affectu complectantur [238 1Kb] quam membra  unius corporis sibi inuicem copulantur. Amabis igitur omnes ut ipsum te, et amaberis ab omnibus ut ipsi a se [239 1Kb] . Putas, abundans eris in dilectione, quando hec tibi fuerit in possessione? Attamen istam transi, et contemplare ipsum per quem hec bona tibi prouenere, et percipies quia ille plus quam tu te ipsum et quam omnes alii incomparabiliter amabit te; et tu super te ipsum et super omnes alios ineffabili quadam suauitate illum amabis.



CAPUT X. De concordia.

Sed quoniam solet aliquando contingere inter homines ut ii qui sese altrinsecus unanimiter amant non in omnibus ubique concordent, dum huic secus  atque illi uidetur, et quod hic appetit ille fugit, necessario addenda prescripto amori concordia est, ne, si ullatenus uel in puncto defuerit, aliqua lesio tanto bono subrepere possit. Erit itaque tanta in cunctis concordia ut in nullo sentias aliquem discrepare ab eo quod te constiterit uelle. Corpus unum erimus, Ecclesia una erimus, Sponsa Christi erimus quicunque ibi erimus. Non ergo maior tunc inter nos discordia erit quam nunc est inter membra unius corporis. uerum sicut uides in motu oculorum, quod illuc quo unus uertitur mox alius sequitur, ita quocunque tuum uelle conuerteris, uelle omnium sine disceptatione illico tibi presto habetis. Quid dixi, omnium? Ipsa Dei uoluntas non erit a tua diuersa, sed sicut tu quod ille, ita et ille uolet  in cunctis quod tu; caput namque a suo corpore qui discreparet? Hic aliquis forsan in sui cordis secreto querit, dicens: Eia! si Deus et omnis ille beatorum cetus uolent quod ego, tunc et augmentum mei boni mecum uolent quod ego ibi non uelle non potero; ero itaque, pro uelle meo, de maioribus in celo. Huic respondeo qui, si etiam beato Petro  par in gloria esse uoluerit, erit: in gloria, dico, quia ut Petrus sit in persona, uelle non poterit; namque, si hoc uellet, seipsum nichil esse uellet: quod uelle nequit. Sed neque in gloria illi equari, si meritis eius impar est, uelle poterit, quia pulcherrimam illius corporis compositionem, quam in hoc uiolari conspiceret, omni commodo plus amabit. Nec enim in humano corpore uel pes, loco aut officio manus, uel manus pedis fungi optat; aut os, siue nasus, ubi oculi sunt; aut oculi, ubi os, seu nasus est, relictis sedibus suis, transferri desiderant; aut si transferrentur, patienter id paterentur: eodem modo in illa admirabili et glorificata dispositione beate ciuitatis Dei, ita quisque quod habet amabit ut statum suum potiori gradu mutari non uelit. Quare? Quia  cuique satis erit sua felicitas et beatitudo. Amplius, si hi qui iam in ipsius corporis unitate locati sunt maiora [240 1Kb] quam sunt adepti desiderarent, eo [241 1Kb] ipso miseri essent quo nondum [242 1Kb] haberent quod uellent; in quo enim alicui quod cupit deest, in eo miser sit necesse est. Sed absit ab illo regno omnis miseria. Aderit itaque omnibus omnis sufficientia, quam perficiet in singulis unanimis et plena concordia.



CAPUT XI. De potestate.

Cum itaque Deum et omnes tue uoluntati concordes habueris, profecto nichil uoles quod non possis. Omnipotens igitur eris tue uoluntatis [243 1Kb] , quoniam Omnipotentem habebis in omnibus concordantem  tue uoluntati.



CAPUT XII. De honore.

Itaque, cum hec tanta potestas tibi adfuerit, honor condecens potestati minime deerit. Qui honor cuiusmodi sit, breui sub exemplo [244 1Kb] consideremus. Ecce sit [245 1Kb] ante oculos nostros positus pauper aliquis, omni solatio destitutus, ulcerum et aliarum infirmitatum feditate corruptus, et omni quo uel a frigoris incommoditate defendatur tegmine nudus. Hunc igitur talem, tali modo iacentem et in nullo semet iuuare ualentem, si rex aliquis potentissimus transiens uideret, et miseratus eius uulneribus mederi curatumque suis iuberet ornamentis uestiri, et adductum sibi adoptaret in filium, preciperetque ut  in regno suo suus filius a cunctis haberetur, atque in nullo quod iuberet a quoquam ei contradiceretur, heredemque suum ac filii sui coheredem constitueret et eum suo nomine uocari preciperet, nonne diceres [246 1Kb] magnifice honoratum? Et certe Deus nobis hec omnia faciet. Nati enim de putredine carnis, replemur multis miseriis ; in quibus miseriis constitutos, et omni solatio destitutos,  omniumque infirmitatum passionibus obnoxios, ac peccatorum et corruptibilitatis ulceribus plenos sola misericordia ductus accipiet, et curabit [246* 1Kb] nos, et sanitati restitutos ornamentis perfecte iustitie et incorruptibilitatis ornabit, adductosque in filios sibi adoptabit, regni sui consortes efficiet et heredes, Filioque suo unigenito sibi per omnia equali et coomnipotenti concorporales statuet et coheredes, omnique creature iubebit ut in omni quod uolemus [247 1Kb] nobis obediat, uocatosque nos nomine suo deos faciet. Dicit enim ipse: Ego dixi: Dii estis, et filii Excelsi omnes . Sed ipse Deus deificans est; tu uero deus eris deificatus. At fortassis ais: hec ratio tua in illis quidem magnis apostolis, seu martyribus poterit  existere rata; in me autem qui, utinam! uel ultimus esse merear, quonam pacto constare queat non intelligo. Intende et intellige quia nullum iustorum ab ista deitate excepit Deus, ubi dixit: Dii estis, et filii Excelsi omnes. uerum, ut dicta melius eluceant, considera sub exemplo naturam ignis et naturam rerum ignitarum, si forte ibi aliquatenus queas imaginari qualiter illi summe deitati pro modulo tuo possis participando deificari. Ecce ignis unus est, et in sua natura calidus; in hunc ignem pone lignum aliquod, plumbum, et ferrum simul. Itaque cum lignum fuerit in carbones conuersum, et plumbum liquefactum, ita ut in carbonibus nichil nisi ignis appareat, et plumbo nichil caloris addi queat, necdum tamen ferro poterunt in calore cequari,  quod nondum forsan penitus incanduit igne; licet igitur aliud alio magis in calore profecerit, singulum tamen, seruata natura sui, usitato locutionis modo, quia ignitum est, per se dicitur ignis. Sic erit in illa beata supernorum ciuium societate, de qua loquimur. Nam quemadmodum ii qui summe Dei maiestati sunt propinquiores, et ob hoc aliis prestantiores, dii dicentur; ita et qui illis sunt inferiores, quoniam una et eadem qua et ipsi [248 1Kb] deitate pro sua capacitate participant, simili nomine dii dicentur. Quando ergo cum tanto bono adeptus fueris hunc honorem, non uideo qua ratione possis cupere ampliorem. Igitur dum possessione horum bonorum que digessimus felix fueris, nonne sufficiens tibi uideberis? Et maxime, inquis. Age igitur:  si omnibus istis uel una die, sicut exposita sunt, in re frui ualeres, gauderes? Sine dubio [249 1Kb] . Si autem mense uel anno uno, letificareris? Nec dici quidem, ut autumo, potest letitie modus. Et si toto tempore uite tue, quid faceres? dares premium [250 1Kb] ? Utique libens, quidquid haberes, et insuper temetipsum, si sic et non aliter ea adipisci ualeres.



CAPUT XIII. De securitate.

Si uero ad hec omnino securus existeres quod ea, dum uiueres, nullo euentu amitteres, omitto dicere utrum uel cogitare possis, an non, quid exsultationis tibi esset. Itaque, cum tua uita perpetuo duret in illa uita, et hec [251 1Kb] omnia tibi habenti securitas quoque ea amplius non perdendi certo arriserit, obsecro, quid estimas tibi erit? Credo quod etiam ad nomen securitatis mota est in te quedam iubilatio cordis, et an tanta bona secure sis perpetuo possessurus, auidus addiscere cupis. Dico igitur quia, si ea perditurus es, aut tu ipse uoles ea perdere tua sponte, aut Deus ea auferet tibi nolenti, aut aliquis alius Deo fortior superueniens  ea tollet, Deo et te [252 1Kb] non uolente, sed certe nec tu, abiecto tanto bono, in miserias quas te euasisse [253 1Kb] gratiosus exsultabis recidere uoles, nec Deus, qui illud tam larga et clementi bonitate donauit, id tibi aliquando auferre uolet, nec ullus fortior Deo superueniet, qui, Deo te protegente, illud tibi inuito aliquatenus tollet. Securus igitur tantorum bonorum perpetuo eris [254 1Kb] , nec alicuius tibi aduersari uolentis incursum timebis. Quid ergo putas tibi erit, cum hec omnia, pulchritudinem uidelicet, uelocitatem, uoluptatem, diuturnitatem uite, fortitudinem, libertatem, sanitatem, sapientiam, amicitiam, concordiam, potestatem, honorem, securitatem, secundum quod ea descripsimus. imo supra omnem humanam estimationem gloriosius  atque sublimius quam scribi uel dici possint, in possessione eternaliter habueris, nonne gaudium, quod erit consummatio omnium horum? Re etenim uera, uidere non possum quomodo inestimabile gaudium circumquaque non habeat quem tot commoda beate felicitatis felicisque beatitudinis sine fine circumdant [255 1Kb] . Tunc igitur et tu isto gaudio perfrueris, quia nichil, unde gaudere non debeas, habebis.



CAPUT XIu. De gaudio.

Itaque si haberes aliquem, quem ut te ipsum penitus amares, et de cuius bono, sicut de tuo, omnino [256 1Kb] gauderes, illumque non minori quam te felicitate per omnia fultum uideres, nonne in gaudio  eius gaudium duplicatum haberes? Si uero duos, aut tres, aut plures huic tibi in amore pares possideres, et eos [257 1Kb] equa felicitate conspicuos cerneres, nunquid pro eorum numero non in te multiplicaretur gaudii tui magnitudo? Et utique, cum de amicitia superius ageremus, ostendimus ita omnes illius patrie ciues amaturos te, sicut amabunt se, et te  illos, sicut tu te ipsum. Potestne igitur illius gaudii modus a quodam homine [258 1Kb] penetrari, cum ultra mille millia et decies millies centena millia innumerabiles ibi sint, et omnes eadem beatitudine perfruantur, nec ullus eorum sit qui non tantum de bono alterius gaudeat quantum de suo? Preterea uidentes Deum ipsum, supra quam ipsi sese amabunt, ipsos amantem et intelligentes se inenarrabiliter plus quam semetipsos illum amantes, in gloria eius mira et ineffabili exsultatione exsultabunt. Gaudium ergo erit eis intus et extra, gaudium sursum atque deorsum, gaudium in circuitu et ubique; et hoc est, sicut putamus, quod, quemadmodum in capite huius opusculi dixi, Deus preparauit diligentibus se. Hec itaque, iuxta quod interim mihi mea  estimatio dicit, quodammodo potest [259 1Kb] dici illa beatitudo eterna, felicitas eterna, commodorum scilicet omnium sufficientia secundum uoluntatem et sine omni indigentia, quam plene habebunt omnes amici Dei in uita eterna; nec enim uolumus affirmare illam hac quam [260 1Kb] digessimus multo maiorem non esse.



CAPUT Xu. De miseria reproborum.

Cum igitur iusti fuerint tanta felicitate beati. restat ut iniusti per contrarium sint inestimabili quadam infelicitate miseri. Sicut enim istos [261 1Kb] , iuxta quod, prout potuimus, Deo donante, descripsimus, mira pulchritudo, uelocitas, fortitudo, libertas, sanitas, uoluptas alacres faciet et iubilantes;  ita illos immanis quedam et inestimabilis feditas, tarditas, imbecillitas, seruitus, languor atque dolor merentes reddet et eiulantes. Sane diuturnitatem uite, quam isti pro fruendis tantis bonis summo amore complectentur, illi pro interminabili pena, qua torquebuntur, quoniam illis inerit, summo odio exsecrabuntur [262 1Kb] . De sapientia uero quid dicam, non inuenio, nisi quia sicut iustis in gaudium et honorem, ita iniustis, quidquid scient, uertetur in merorem et confusionem. Amicitia uero, qua in inuicem pii summa iucunditate copulabuntur, si qua in impiis erit, in tormentum [263 1Kb] eis erit. Quo enim magis quosque amabunt, eo magis grauius in illorum pena dolebunt. Si contra, concordiam an  habituri [264 1Kb] sint, queritur: discordiam habebunt cum omni creatura, et omnis creatura discordabit ab aliis. Hinc ergo pro potestate bonorum, tanta impotentia eos sequetur [265 1Kb] ut omnino nichil eorum que uoluerint possint, et quidquid habuerint nolint. Igitur, pro honore sanctorum, obtinebunt perenne opprobrium. Et hec quo fine claudentur [266 1Kb] ? uere,  sicut amici Dei securi erunt se unquam amissuros bona sua, ita isti inimici Dei omnino desperabunt se iam amplius perdituros hec mala sua. Pro eterno igitur et ineffabili gaudio beatorum, hereditabunt eternam et incogitabilem tristitiam omnes qui, pro impenitudine reatus sui, transituri sunt in societatem demoniorum. [267 1Kb]

His itaque consideratis atque perspectis intelligi potest quam utile sit homini in bonis moribus ac iustis operibus uitam suam exercere, quamque damnosum illis omissis per uitia et iniquitates affluere.

Quod si latius consideremus, uidelicet quam utile sit quemlibet hominum bonum esse, uidebimus non solum eius qui bonus est, sed et Deo ipsi, et  angelis, et cuique iusto homini ac insuper omni creature id utile esse. Et Deo quidem, non quod persone illius aliquid commodi uel incommodi accidere possit, bonus homo utilis esse dicitur, sed quoniam illi ad perficiendam ciuitatem suam, quam de bonis hominibus perficere instituit, eo studio quo in illam tendit adminiculatur. Humanus quippe usus hoc habet ut eum sibi quis utilem iudicet qui se ad hoc adiuuat sine quo id quod bene uult perficere non uult.

Qualiter autem bonus homo sit etiam angelis utilis, inde cognoscitur quod ex societate bonorum hominum numerus illorum qui diminutus erat redintegratur. Cum igitur aliquis per uitam bonam in societatem illorum currit, magnum quid ipsis prestat,  quia, quantum in ipso est, numerum eorum supplet et perficit. Omni quoque iusto homini, nec non omni creature iustum hominem utilem diximus. Iusto homini, quia quanto ardentius in supernam patriam tendit, tanto uelocius patria ipsa in suis ciuibus consummabitur, et quisque, adepta suorum corporum resurrectione quam multum desiderat, geminata letitia atque in honore in regno Dei perfruetur. Omni creature, quoniam dum per bonitatem suam incrementum ciuitatis Dei assurgit, renouationem qua ipsa creatura in melius est commutanda ultra non impendit, imo, quantum sua refert, omnem ei moram perfectionis rumpit et adimit.

Quantum ergo cuique sit enitendum ut bonus  sit, perpendat qui potest, quandoquidem ex bonitate hominis et consummatio regni celestis et predestinata toti creature pendet reparatio uniuersalis. Nihil enim horum omni ex parte perficietur, donec numerus electorum impleatur. Tanto itaque bonum istud plus differetur, quanto ii qui eterne uite digni existant minus inuenientur.

Singulo igitur homini ad regnum Dei peruenienti Deus ipse, angeli quoque, ac iusti homines, eo quod se talem exhibuit ut illuc perueniet, gratiosi existent, et ut sua omnia eius sint unanimiter uolent,  cumque sicut coheredem et comparticipem regni celestis quasi seipsos perenniter diligent. Siquidem, quantum in ipso fuit, et ciuitatem Dei, et angelorum numerum et sanctos homines consummauit. Sed cum ii qui ad uitam eternam pertingunt tanta merentur, patet, per contrarium, quid nequam homines, quia regno Dei extorres suo merito fiunt, promereantur. Quantum etenim ad eos spectat, nec Dei ciuitas, nec angelorum numerositas, nec electorum hominum proficiet prefixa integritas; imo, cum ipsi ad horum perfectionem conditi fuerint, nec pertingere satagunt, ne unquam perficiantur suis factis intendunt.

Quemadmodum igitur quiuis homo dolet et queritur quando aliquo modo perdit quod pro sui commodo  et utilitate acquisiuit, ita Deus quodammodo dolet et queritur, quando hominem quem ad opus suum creauerat a diabolo rapi, et in eternum sibi perire considerat. Inde etiam illi qui damnantur perditi dicuntur, quoniam Deo ad cuius regnum et honorem conditi sunt, in confusionem eternam a diabolo precipitati depereunt.

Ecce utcunque proposita nobis est beatitudo uite perennis, et econtrario miseria mortis eterne. Ut igitur hec euadantur, illa acquirantur, eo magis elaborandum est quo ista interminabili pena malos cruciat, illa indeficienti iucunditate bonos oblectat.

Qui ergo est bonus perseueret, donec debita sibi beatitudinis premia capiat; qui uero malus, quod  est esse desistat, quo miseriam quam meretur euadere queat. Et quidem bonitas, quia lux est, plane instruit eum, cui inheret, qua gradiatur ut ad uitam perueniat, sed malitia, quia tenebre sunt, obcecat illum qui ea inebriatur, ne uideat quo ruit, ut intereat. Sed sit aliquis forte malus, qui quod est esse erubescat et se bonum fieri uelle dicat. Hic necesse est ut ante omnia se malum, id est peccatorem, ac per hoc tenebris inuolutum intelligat, quatenus se ubi iacebat possit uidere. Sunt etenim plures qui tam densis peccatorum tenebris obuoluti sunt, ut nulla ratione se uel in ipsis tenebris esse possint aduertere.

Primum igitur et magnum quid boni esse constat hominem seipsum posse intelligere in quo statu uel  casu subsistat. Eo enim quo se intelligit, luci accedit. Cum itaque intelligit se malum esse, oportet ut, si bonus fieri uult, doleat se malum esse. Alioquin falso dicit se alium quam est esse uelle.

Scientie igitur qua nouit se, dolor adiiciatur necesse est, dicente Scriptura: Qui addit scientiam, addit et dolorem . uerum dolori medicamentum uult adhibere, ubi doleat, expedit ut ostendat ei quem scit sibi nosse et posse mederi. uulnus enim quod iam putruit, et in se horridum uirus ex putredine sui coadunauit, quousque aperiatur  et putridus humor exprimatur, nec a dolore liberari, nec ullo ualet modo liberari. Sic qui sibi peccati uulnus dolet inflictum, per ueram confessionem ipsum detegat ac sic, expresso mortifero humore qui latebat, per consilium presidentis, quo curetur penitentie medicamen assumat. Non uereatur linguas hominum, non proponat penitentie cultum. Imo apud se hoc in mente firmiter habeat quia, si aliis peccati scandalum inde subrepere non timeret, talem se cunctis innotesceret qualem se in conspectu Dei quem offendit esse uidet. Hoc enim multum ualet ad dignum penitentie fructum, quando homo tantum dolet de peccato suo, quo Deum offendit, ut non refugiat ab aliis hominibus talis agnosci qualem se in oculis sui Creatoris esse agnoscit.  Quod quamuis facto non sit admittendum, ne Ecclesie Dei quodlibet scandalum exinde generetur, tamen nec inficiari nec perturbari debet, si ab aliis ei obiicitur quod ipse de se sua sponte confitetur. Sunt etenim multi qui plurimum perturbantur, dum de eis alii dicunt quod etiam ipsi de se publice fateri non refugiunt. Ad magnum itaque perfectionis culmen pertinet, dum quis malum, quod predicat de se, patienter et illesa mentis tranquillitate ab aliis contra se dictum ualet sustinere. Probari namque per hoc potest illum in uero humilitatis gradu consistere, sicut e diuerso illum qui hoc non potest in quadam iactantia et appetitu sublimitatis mentem habere. Iustus siquidem uult haberi. Scriptum quippe est: Iustus in principio accusator est  sui .

Dum igitur se accusat, et de eodem ipso ab aliis accusari recusat, quid aliud intendit nisi ut se humilitate, alios autem falsitate uel odio preditos in eodem ostendat?

Si ergo uult uere humilitatis culmen attingere, concedat oportet ab aliis dicta patienter audire que ipse de seipso non ueretur palam ultro proferre, et patiatur se ita ut se dignum fatetur tentari.

Cum itaque homo in hunc humilitatis statum peruenerit, tunc reuera si in antiquam conuersationem suam oculos cordis reflexerit, uidebit se in horrendo malo et tenebris uere fuisse, et gratiosus ineffabili gaudio et exsultatione admirabitur se in  magno bono et lumine esse.

Custodiat ergo cor suum, custodiat corpus suum, ne inimici eius sibi subripiant quod per Dei gratiam acquisiuit, reumque deiiciant in pristinas tenebras quas reliquit. Nihil uirtutum, quas adeptus est, suis uiribus imputet, nec super eos qui nondum ad hoc prouecti sunt, ullo modo se extollat.

In humilitatis culmine. ad quod peruenit, se semper caute custodiat, et inferiorem se omnibus hominibus, non ficto, sed intimo corde credat. Quoniam, inquis, modo id aliquis facere potest, ut se uiliorem illo credat quem in bonis actibus non solum sibi, sed et aliis inferiorem esse sine dubio constat? uerbi gratia: uideas aliquem sobrium, humilem,  patientem, sua indigentibus largientem, in Dei seruitio sedulum, et que sibi fieri uult aliis benigna mente facientem, plurimaque in hunc modum, et hic talis iudicabit se uiliorem illi quemlibet esse luxuriosum, superbum, iniuriosum, depredatorem, Dei seruitium, quantum ualet uel audet, deuitantem, et qualiter aliis contraria faciat pro posse elaborantem. Ita oportet, necesse est. Aliter enim diuine pagine humilitatis metas excedens, non obedit. Nec aliquis estimet sacram Scripturam cuiuis quidquam precipere quod debeat iudicare factu impossibile esse.

Quia igitur scriptum est ut quisque se uiliorem omnibus aliis non solum ore pronuntiet, sed etiam intimo affectu cordis credat, qualiter quod impleri  queat, considerare studeatis cuius mentem diuinus Spiritus tetigit, ut se in huiusmodi exercere uelit. Graue siquidem est ut, bonam et sanctam uitam agens, peruersi cordis et operis homini se iudicet ex intimo corde inferiorem, cum naturalis simul et diuina lex sanciat bonum semper malo prestantius esse, et huic eterne glorie retributio, illi sempiterni opprobrii pena paretur. Ex effectu itaque mercedis utriusque patet quid cui prestet. Si ergo bonus se iudicat malo inferiorem, malum prepostero ordine sibi facit superiorem. Quod sic esse uerum natura non admittit. Aut igitur ueritati contrarius erit qui se bonum malo credit inferiorem, aut, si non credit, diuine pagine, que hoc iubet, inobediens erit. Sed horum nichil admittendum.


uidendum igitur est quonam modo fieri ualeat ut et ueritas non deseratur, et diuinitatis precepto obediatur. Cum ergo quiuis hominum uult comparare se ad alium, quid in se a se habet, et quid alter non a se, sed per Dei gratiam habeat; a se quippe nemo, nisi malum, per gratiam uero Dei habet, si quod bonum. Ponat itaque malum suum cum malo alterius, et statim uidebit quid horum sit potius. Perpendat etiam omnia in futurum iuncta seruari, et ne forte ipse occulto Dei iudicio a bono decidat et alius a malo resurgat gnarus attendat.

Quicunque igitur tali consideratione se studuerit examinare, profecto non residebit in animo suo quo se debeat pre aliis magnificare. Eoque magis Deo  proximus adherebit, quo de se humillima sentiens nullum contemnit, sed ut omnium uera dilectione potiatur sub Deo contendit.

Hec, ut ex ore B. P. Anselmi accepi, conscripsi, satisfacere cupiens uoluntati amici mei, me hoc facere obnixe rogantis. Cui et epistolam destinaui, quam in exordio huius opusculi ponere non omisi, cauens ne quis, materie pulchritudinem et dictaminis feditatem intuendo, estimaret Anselmum ex materie quidem formositate illud composuisse, ex dictaminis uero uilitate, quo mentis illius perspicacia et lepos eloquiieuanuerit. mirum duxisse.

Nouerit tamen quicunque in sui notitiam transire dignabitur ipsum Patrem hoc sepe legisse et audisse, suaque sancta manu et auctoritate examinatum posteris ad transcribendum ac legendum commendasse. Sit igitur Deus benedictus in omnibus. Amen.





EADMERI MONACHI LIBER DE SANCTI ANSELMI SIMILITUDINIBUS [268 1Kb] . *



CAPUT PRIMUM. De triplici uoluntate [269 1Kb] .

uoluntas tripliciter intelligitur. uoluntas etenim dicitur [270 1Kb] illud anime instrumentum quo uult, et affectio eiusdem instrumenti uolendi. Hec uoluntas, que dicitur affectio [271 1Kb] , est ad tempus quasi sopita, quia est eorum que mens non memorat, sed mox, ut ea recolit, etiam instrumentum uolendi appetit. Item uoluntas dicitur uelle, uel usus ipsius instrumenti.



CAPUT II. Similitudo inter mulierem et uoluntatem.

uoluntas itaque, que est instrumentum uolendi, sic est inter Deum et diabolum quomodo mulier inter suum legitimum uirum et aliquem adulterum. uir ei [272 1Kb] precipit ut sibi soli coniungatur, adulter uero persuadet ut et sibi copuletur [273 1Kb] . Si itaque se soli legitimo uiro coniungat, legitima est, ipsaque filios [274 1Kb] legitimos generat; si autem adultero se iunxerit, adultera est, et ipsa filios [275 1Kb] adulterinos parit. Similiter ergo Deus imperat uoluntati ut societur ipsi soli [276 1Kb] ; diabolus uero ex alia parte suggerit ut coniungatur et sibi. Si itaque se soli Deo coniunxerit, id est Spiritus sancti suggestionem, uelut semen  bonum, receperit, fit eius coniux legitima filiosque legitimos generat, id est [277 1Kb] uirtutes et opera bona; mox enim ad imperium eius omnes aperiuntur anime et corporis sensus ad implendum quod precipit Deus [278 1Kb] .



CAPUT III. De sensibus anime.

Ipsa namque uoluntas aperitur ad uirtutum [279 1Kb] affectionem [280 1Kb] et ad uolendum optanda; memoria uero, ad memorandum memoranda; cogitatio, ad cogitandum cogitanda; intellectus, ad discernendum quid sit uolendum, uel memorandum, uel cogitandum. Animus quoque ad caritatem erigitur [281 1Kb] , ad humilitatem disponitur, ad patientiam roboratur, et ad alias uirtutes generandas aperitur.



CAPUT Iu. De sensibus corporis.

Similiter et corporis sensus aperiuntur ad imperium  eius, uidelicet uisus ad uidenda [282 1Kb] ; auditus, ad audiendum Dei uerba; gustus, ad gustanda; odoratus, ad odoranda; tactus, ad tangenda; olfactus, ad olfacienda; oculi quoque, ad uigilandum et plorandum; os, ad bene loquendum; manus, ad recte operandum; pedes, ad ambulandum quo debent. Sicque una sola uoluntas, postquam Dei uoluntati est iuncta, tot uirtutes generat et opera bona.



CAPUT u. De obedientia.

Huius autem uoluntatis affectio siue usus, obediens uoluntas uel obedientia dicitur, quia Dei uoluntati obediens, eam habet aduocatam, si queratur [283 1Kb] cur hoc uel illud uelit. Quod si hec uoluntas, que dicitur instrumentum uolendi, diabolo se iunxerit,  eius recipiendo [284 1Kb] suggestionem uelut inordinatum semen, adultera mater effecta filios adulterinos, id est uitia et opera mala generat. Uniuersos enim hominis sensus claudens ad ea que precipit [285 1Kb] Deus, pandit ad ea que iubet diabolus. Ipsa namque prius aperitur ad affectionem uitiorum, et ad ea uolendum, ac deinde hominis sensus aperit ad ipsa perpetranda.



CAPUT uI. De inobedientia et propria uoluntate


Huius uero affectio siue usus, inobediens uoluntas uel inobedientia uel etiam propria [286 1Kb] uoluntas dicitur. Propria quippe uoluntas est que Dei uoluntatem sibi aduocatam habere non potest, ut, si queratur [287 1Kb] cur hoc uel illud uelit, respondere ueraciter non ualet quia et Deus uult ut hoc uelit. Affectio autem siue usus illi, ex diabolica nascentes [288 1Kb] suggestione, Dei uoluntatem sibi aduocatam habere non possunt [289 1Kb] . Utraque igitur uoluntas indubitanter est propria; que [290 1Kb] a Dei uoluntate porro priuatur, ob hec recte propria uoluntas nominatur [291 1Kb] . Hec autem uoluntas propria, superbia est illa, quam initium omnis peccati Scriptura nuncupat [292 1Kb] .



CAPUT uII. De superbia.


Superbia ideo uocatur, quia supra quam debeat graditur. Superbia namque supergressio dicitur. Propria itaque uoluntas, quia Dei uoluntati non subiicitur, sed supra eam extollitur, ob hoc recte superbia dicitur. Ipsa quoque omnis peccati est initium, quia ex ea nascitur omne peccatum. Et quoniam homo illam habet a se: neque uoluntatem Dei, quam [293 1Kb] sequatur, uult habere super se, ipsi Deo aufert, quod proprie et singulariter debet habere.



CAPUT uIII. Quod propria uoluntas soli Deo conueniat.

Solus enim Deus, quidquid uult, debet uelle propria uoluntate, ita ut aliam, quam sequatur, non  habeat supra se. Cum igitur homo uult aliquid per propriam uoluntatem, Deo aufert quasi suam coronam. Sicut enim corona soli regi competit, sic propria uoluntas soli Deo. Et sicut regem aliquem inhonoraret, qui suam coronam ei auferret; sic homo inhonorat Deum, qui aufert ei proprie uoluntatis priuilegium, habendo quod ille debet habere solum. Sed sicut propria uoluntas, Dei fons est et origo totius boni; ita propria uoluntas hominis, totius est exordium mali.



CAPUT IX. Similitudo inter propriam uoluntatem et fontem.

Hec est enim uelut fons quidam, qui in tria capita diuiditur, e quibus riui diuersi et innumerabiles deriuantur, qui in locis quibusdam ab inuicem separantur,  aliquibus uero [294 1Kb] duo et duo, uel plures pluribus [295 1Kb] coniunguntur. Ita quoque propria uoluntas in genera tria diuiditur: e quibus uitia diuersa et sine numero nascuntur; que aliquando in  hominem sunt disiuncta, quandoque uero duo uel plura coniuncta.



CAPUT X. De tribus generibus proprie uoluntatis.

Propria namque uoluntas, aut est in delectatione, aut in exaltatione, aut in curiositate.



CAPUT XI. De delectatione.

Delectationum genera [296 1Kb] sunt duo principalia; unum exterius, in quinque sensibus corporis; aliud interius, in anime affectionibus.



CAPUT XII. De quinque corporis sensibus.

Sunt autem corporis sensus quinque, uisus, auditus, gustus, odoratus et tactus. Qui ideo sensus  dicuntur, quia per eos exteriora sentiuntur. Per uisum enim forme et colores; per auditum, soni; per gustum, sapores; per olfactum, odores; per tactum, dura uel mollia, calida uel frigida, aspera uel lenia [297 1Kb] , grauia uel leuia sentiunt. Horum autem sensuum delectatio raro est [298 1Kb] bona, sepius uero mala. Bona etenim est, cum Dei uoluntatem sibi aduocatam habet; mala uero cum eam sibi aduocatam habere non potest.



CAPUT XIII. De generibus delectationis male.

Huius autem delectationis male genera sunt triginta et unum: e quibus quinque sunt simplicia, decem duplicia, decem triplicia, alia quinque quadruplicia,  unum uero ex quinque partibus constat.



CAPUT XIu. De quinque simplicibus generibus.

Quinque itaque sunt simplicia, quia plerumque delectatur per se unusquisque quinque sensuum. Aliquando enim solus uisus uane delectatur, ut in conspiciendo [299 1Kb] equos certatim currere [300 1Kb] , aut accipitres uolantes alias aues capere. Aliquando solus auditus, ut cum hominem delectat, ad aurem suam diu nolam [301 1Kb] percutere, qui eam audit dulciter sonare. Aliquando solus gustus, ut in comedendo mel immoderate, non tamen uisu delectabile. Aliquando solus olfactus, ut cum aliquis defert feniculum naribus suis suspensum [302 1Kb] ut sibi suauiter redoleat. Aliquando solus tactus [303 1Kb] , ut cum aliquem immoderate refectum contrectare oblectat uentrem [304 1Kb]  suum.



CAPUT Xu. De decem duplicibus.

Decem uero sunt duplicia, quia plerumque delectantur  simul duo, et duo iidem sensus [305 1Kb] . Aliquando enim delectantur simul uisus [306 1Kb] et auditus, ut cum nimis delectando canes bestias insequi uidetur, et conclamare [307 1Kb] post ipsas audiuntur; aliquando uisus et gustus, ut cum magna delectatione uinum limpidissimum conspicitur in saphyrino scypho et bibitur; aliquando uisus et olfactus, ut in uidendo simul et olfaciendo nimis rubentes rosas; aliquando uisus et tactus, ut in conspiciendo et complanando aliquem muricipem album; aliquando auditus et gustus, ut cum aliquem sic bibere delectat ut inter labia sua sonitum quemdam pitissando [308 1Kb] faciat; aliquando auditus et olfactus, ut cum aliquem bibendi auiditate delectat auscultare [309 1Kb] mustum ebulliens applicata aure, et eius  odorem naribus attrahere; aliquando auditus et tactus, ut cum [310 1Kb] aliquem nimis delectat citharam resonantem audire, et eamdem percutiendo tangere; aliquando gustus et olfactus, ut cum immoderate eduntur galline pipere et cymino diligenter condite; aliquando gustus et tactus, ut cum gulositate manduntur ficus mature, dulces ad edendum, et lenes et molles ad tangendum; aliquando olfactus et tactus, ut cum unguento bene olenti quis ungitur.



CAPUT XuI. De decem triplicibus.

Decem quoque sunt triplicia, quia sepe terni, et terni delectantur corporis sensus supradicti. Aliquando enim condelectantur uisus, auditus et gustus,  ut cum nimis auide collyride eduntur, que quasi nix candide uidentur, sponteque manibus uel dentibus sic atteruntur ut resonare audiantur; aliquando uisus, auditus et olfactus, ut cum aliquis in horto sic residet ut uirides herbas aspiciat, fabulas audiat, flores olfaciat; aliquando uisus, auditus et tactus, ut cum mulier speciosa delectationis causa conspicitur, luxuriosa loqui auditur, sed et interea tangitur; aliquando uisus, gustus et olfactus, ut cum aliquem delectat [311 1Kb] inspicere uinum herbis confectum scintillare, bibere et olfacere; aliquando uisus, gustus et tactus, ut cum aliquis est saturatus racemis, uineam tamen [312 1Kb] deambulat, ut quam pulchre racemi in ea dependeant uideat, et hos atque illos contrectans degustat; aliquando uisus, olfactus  et tactus, ut cum quis diu nimis lilia conspicit, olfacit et tangit; aliquando auditus, gustus et olfactus, ut cum diuites delectat ceruos in silua clamantes audire, et quorumdam iam captorum carnes  pipere conditas interim edere; aliquando auditus, gustus et tactus, ut cum aliquis, in balneo residens, fabulas audit, edit et bibit, atque teporem aque [313 1Kb] circumquaque tangit; aliquando auditus, olfactus et tactus, ut cum aliquis cantilenas audit, dum in lecto mollibus strato quiescit, ubi et herbas undique sparsas olfacit; aliquando gustus, olfactus et tactus, ut cum nocte manduntur immoderate poma sapida, odorifera et mollia.



CAPUT XuII. De quinque quadruplicibus.

Quinque uero quadruplicia sunt, quia plerumque simul quaterni et quaterni delectantur [314 1Kb] . Aliquando enim delectantur simul uisus, gustus, auditus et olfactus, ut cum in in nuptiis ludi uidentur, cantilene  audiuntur, cibus et potus deliciosi sumuntur, eorumque odor sentitur; aliquando auditus, gustus, olfactus et tactus, ut cum in nocte nichil ibi uidetur, quo delectatur uisus, sed cum auditu, gustu et olfactu delectatur et tactus [315 1Kb] , ut cum sponsus sponsam amplexatur, aut alius ab alio libidinose tangitur; aliquando gustus, olfactus, tactus et uisus, ut cum ibi nichil auditu delectabile auditur, sed adsunt alia, quibus ceteri sensus, quisque suo modo, delectantur [316 1Kb] ; aliquando olfactus, tactus, uisus et auditus, ut cum ibi nichil gustatur, sed flores illic aspersos delectat conuiuas olfacere, tangere, inspicere, diuersos musicorum [317 1Kb] sonos auscultare; aliquando tactus, uisus, auditus et gustus, ut cum nichil habetur, quo delectetur olfactus, sed talia, quibus ceteri  quatuor sensus condelectentur [318 1Kb] .



CAPUT XuIII. De ultimo genere delectationis male.

Unum autem ex quinque partibus constat, quia quandoque delectantur simul hi omnes corporis [319 1Kb] sensus. Aliquando enim delectat hominem domum interius ornatam conspicere, ebriosos in ea decantantes audire, ibidem et uinum cornibus [320 1Kb] deauratis potare, et flores per domum dispersos [321 1Kb] olfacere, ipsosque, uel cornua aurea, uel alia tactu delectabilia contrectare. Triginta itaque et unum genera sunt delectationis, ad quinque corporis sensus pertinentia; qua his [322 1Kb] triginta et uno delectantur modis, ex quibus duplicia simplicibus  sunt peiora, duplicibus triplicia, triplicibus quadruplicia, quadruplicibus illud quod ex quinque partibus constat. Quanto enim plures sensus in delectatione sociantur, tanto ipsa delectatio peioratur.  Attamen aliquando peior est unius quam omnium simul delectatio.



CAPUT XIX. Peior est delectatio que pluribus aut grauioribus delectatur.

Grauius est enim detractionem libenter audire quam flores pulchros aspicere, tangere, olfacere; interea bibere semel aut bis plus quam est necesse; aliquodque uerbum otiosum audire. Sed in eodem paribusue peccatis peius est plures quam pauciores sensus delectari. Peius est enim delectari uisu et auditu inhonesti loci quam uisu tantum, aut auditu tantum. Item peius est immoderate delectari gustu et olfactu potus confecti quam tantum gustu, aut tantum olfactu alicuius deliciosi cibi. Itaque ex istis triginta et uno generibus delectationis, alia sunt  mala, alia peiora. Mala, in quibus pauciores delectantur sensus, aut, si fuerint plures, oblectantur in leuioribus. Peiora, in quibus delectantur plures, aut si fuerint pauciores in grauioribus delectantur. Tot igitur et talia sunt genera delectationis qua delectantur quinque sensus corporis.



CAPUT XX. De anime delectatione.

Illius uero delectationis qua delectatur anima, genera sunt multo plura. Quidquid enim exteriores sensus sentiunt, sentiendo anime innuunt quale sit illud quod sentiunt, ut, cum qualitatem [323 1Kb] rei representauerint sibi et quod sentiebant sentire omiserint, delectat animam idem cogitare, et totidem [324 1Kb]  modis quot sibi sensus representauere [325 1Kb] . Sicut enim sensus singulos, aut binos, aut ternos, aut quaternos, aut simul omnes delectat istud uel illud sentire et anime representare, ita et animam delectat cogitare, quia sensus eisdem modis illud uel illud senserunt, sentiendoque sibi representauerunt. Illud quoque, quod sibi sensus nunquam representauerunt, quia nunquam senserunt; sed si sensissent, representare possent. Tot modis delectat animam cogitare quot sibi sensus ualerent representare. Nunquam enim uisus representauit ei domum auream totam, quia non uidit; nec auditus sonum toto mundo diffusum, quia non audiuit; nec gustus panem melle dulciorem, quia non gustauit; nec olfactus uinum balsamo fragrantius, quia  non olfecit [326 1Kb] ; nec tactus indumenta lanea lineis leniora, quia non tetigit; nec alia multa ei sensus representarunt, quia non senserunt; sed si sensissent, representare possent. Et tamen, aut hec, aut alia huiusmodi inania eam imaginari delectat, ac si sensus sensissent, eique singuli, aut bini, aut terni,  aut quaterni, aut simul omnes representassent. Sunt et alia delectationis anime genera, que nec sensus ualent illi representare, nec ipsa potest per imaginationem cogitare, ut cum superbia delectatur, sine omni imaginatione. Hanc etenim sensus non ualent illi representare, quia nec uisus potest discernere utrum sit alba uel nigra; nec auditus, an sit sonora uel rauca; nec gustus, an sit dulcis uel amara; nec olfactus, an sit redolens aut fetida; nec tactus, an sit mollis uel dura, lenis uel aspera, calida uel frigida. Ipsa quoque anima non ualet imaginari utrum superbia illa sit talis aut talis, quia est in exaltatione solius cogitationis. Multo igitur plura genera sunt delectationis, qua anima delectatur, quam illius qua quinque corporis sensus oblectantur [327 1Kb] .  Quia et eamdem delectat illa [328 1Kb] memorare que et illos sentire [329 1Kb] , et totidem modis, quot sibi representauere; et alia imaginari que illi sibi non [330 1Kb] representauerunt, quia nunquam senserunt, sed si sensissent, representare possent; et quedam cogitare, que neque illi possunt sentire, neque ipsa per imaginationem cogitare, sed simpliciter sine omni imaginatione.



CAPUT XXI [331 1Kb] . De generibus exaltationis.

Exaltationis autem genera sunt quindecim, e quibus quatuor sunt simplicia, sex duplicia, quatuor triplicia, unum uero quadruplex.



CAPUT XXII. De quatuor simplicibus.


Quatuor itaque sunt simplicia, quia est exaltatio aliquando in sola opinione, ut si quis opinetur se esse dignum episcopatu, nec tamen uelit fieri episcopus; aliquando in sola uoluntate, ut si uelit fieri episcopus, nec tamen opinetur se esse dignum episcopatu; aliquando in sola locutione, ut si iactet se esse dignum, nec tamen uelit fieri sciens se esse dignum; aliquando in solo opere, ut si quis infimus [332 1Kb] per ignorantiam assideat iuxta regem.



CAPUT XXIII. De sex duplicibus.

Sex uero sunt [333 1Kb] duplicia, quia aliquando extollitur homo, in opinione simul et uoluntate, ut cum prioratu aliquo se esse dignum estimat, et hoc uult ut prior [334 1Kb] fiat; aliquando in opinione et locutione,  et non uoluntate, ut cum aliquis aliquam non uult prelationem, que sibi offertur, et ex hoc ipse se extollens meliorem se aliis arbitratur, et inde se iactat ita tamen ut non auertatur [335 1Kb] ; aliquando in opinione et opere, ut si aliquis se estimat dignum sedere iuxta episcopum, et alicubi per ignorantiam  assideat ei; aliquando in uoluntate et locutione, ut cum aliquis uolens episcopari, iactat inde se esse dignum [336 1Kb] , licet sciat se esse indignum; aliquando in uoluntate et opere, ut cum aliquis in conuiuio uult residere in superiori loco, et ibi se ingerit inuitante nullo, quamuis indignum se estimet loco tam alto; aliquando in locutione et opere, ut cum prelatus aliquis aliquam in se fragilitatem uidet, ob quam, si honeste posset, ipsam prelationem desereret, et tamen in uerbis et actibus suis quamdam extollentiam ostentat, ne ipsam [337 1Kb] eius fragilitatem quis animaduertat.



CAPUT XXIu. De quatuor triplicibus.

Quatuor autem sunt triplicia, quia aliquando de  lectatur homo in opinione, et uoluntate et locutione, ut cum dignum se prelatione estimat, et eam uult, et inde se iactat; aliquando in uoluntate, locutione et opere, ut cum ideo quia uult prelationem habere, fingit uerbo, et opere, et actu, dignum se esse, quamuis sciat se indignum. Aliquando in locutione, opere et opinione, ut cum aliquis, licet iactet dignum se esse prelatione, et ea libentius agat quibus dignus uideatur esse, et hoc idem arbitretur de se, non uult tamen prelationem habere, ut sanctior iudicetur esse. Aliquando autem in opere, opinione et uoluntate, ut cum prelatus subditos opprimit immoderate, ut suam prelationem, qua dignum se estimat esse, quandiu uult possidere, sine ullo obstaculo habere possit.



CAPUT XXu. De uno quadruplici.


Unum est quadruplex, quia plerumque se homo attollit in opinione, uoluntate, locutione et opere, ut cum laude dignum se estimat, et eam appetit: et ipse se laudat, et quedam magna operatur ut laudem acquirat. Quindecim itaque sunt extollentie genera. quatuor simplicia, que sunt mala; sex duplicia [338 1Kb] , que sunt peiora; quatuor triplicia, que sunt pessima; unum uero quadruplex, quod ceteris omnibus peius est; quanto enim in pluribus homo extollitur, tanto extollentia [339 1Kb] ipsa peioratur. Item sciendum quia solius operis extollentia [340 1Kb] , que semper est per ignorantiam, est mala : solius  autem locutionis, peior; solius uero opinionis, pessima; solius autem uoluntatis, omnibus aliis est peior. Stultum est enim cum aliqua uilis persona per ignorantiam assidet iuxta dignam; sed stultius est, cum inde se iactat dignam [341 1Kb] ; stultissimum uero, cum hac se [342 1Kb] estimat dignam; multo autem stultius est, cum uult residere iuxta eam, cum sciat se inde esse  indignam ea. Contra eam extollentiam, que est in opere, ipse Dominus ait : Cum inuitatus fueris ad nuptias, recumbe in nouissimo loco . Contra eam uero que est in locutione Salomon dicit : Laudet te alienus [343 1Kb] , et non os tuum . contra eam que est in opinione Apostolus ait : Noli altum sapere, sed time . Contra eam uero que est in uoluntate Dominus iterum dicit discipulis suis : Qui uoluerit inter uos primus esse, erit uester seruus . Contra omnia uero extollentie genera item ipse dicit: Omnis qui se exaltat, humiliabitur; et qui se humiliat, exaltabitur .



CAPUT XXuI. De curiositate et sedecim eius generibus.


Curiositas est studium perscrutandi ea que scire nulla est utilitas. Huius autem sedecim sunt genera, e quibus quinque sunt simplicia, sex duplicia, quatuor triplicia, unum uero quadruplex.



CAPUT XXuII. De quinque simplicibus.

Quinque itaque sunt simplicia, quia aliquando in sola cogitatione curiositas est, ut cum aliquis studiose cogitat quomodo alterius. secretum scire ualeat. Aliquando in uerbo, ut cum illud curiose interrogat. Aliquando in actu, ut cum circa illum deambulat, quasi aliud aliquid querat, si forte quod querit, indicio aliquo [344 1Kb] cognoscere ualeat. Aliquando in uisu, ut cum sollicite considerat quo  ille tendat [345 1Kb] , quid agat; quomodo sedendo, stando, ambulando, uel aliquo alio modo se habeat. Aliquando in auditu, ut cum intente auscultat [346 1Kb] quid ille de alio, uel alius de illo dicat.



CAPUT XXuIII. De sex duplicibus.

Sex uero sunt duplicia, quia aliquando in uerbo et actu, ut cum eum amicabiliter alloquitur [347 1Kb] , et interim ei aliquid operatur, ut cum sermonibus blandis, cum seruitio quod ei facit, extorqueat ab eo quod querit. Aliquando in uerbo et uisu, ut cum alium rogat ut eum secum aspiciat, dicens: Putasne, iste ita uel ita ageret, nisi talis uel talis esset? Aliquando in uerbo et auditu, ut cum prope illum  residet, et ad alium loquitur qui ex alia sui parte sedet, et tamen attente auscultat quid ille posterius dicat. Aliquando in actu et uisu, ut cum aliquid agit, ne aduertatur dum eum aspicit, sed credatur semper intendere operi quod facit. Aliquando in actu et auditu, ut cum ante eum uadit, et uenit, auscultando ea que dicit [348 1Kb] . Aliquando in uisu et  auditu, ut cum curiose ea que agit considerat, et studiose que dicit auscultat, ut per hoc secreta que querit agnoscat,



CAPUT XXIX. De quatuor triplicibus.

Quatuor autem sunt triplicia, quia aliquando est in uerbo, actu et uisu, ut cum aliquis enumerat, et mensurat, et considerat, quantum sol et luna distent a terra, quam magna sint ipsa luminaria. Aliquando in actu, uisu et auditu, ut cum aliquis se occultat causa uidendi et audiendi aliorum secreta [349 1Kb] . Aliquando in uisu, auditu et uerbo, ut cum aliquis iuxta uias sedet, ut uideat transeuntes, audiat et interroget rumores. Aliquando in auditu, uerbo et actu, ut cum causa audiendi et interrogandi futura,  demonibus sacrificat.



CAPUT XXX. De uno quadruplici.

Unum uero est quadruplex, quia aliquando est in uisu, auditu, uerbo et actu, ut cum aliquis intuetur et auscultat quosdam, quos consiliari conspicit, et de quibus suspicatur aliquid mali, ut et consilium eorum quoquo modo agnoscere possit, accedens ad eos querit an uiderint aliquid quod se circa eos perdidisse fingit, et interea inspiciendo et auscultando circa eos querit quod nusquam perdidit.



CAPUT XXXI. De octo et uiginti generibus curiositatis.

Item curiositatis genera sunt uiginti et octo, e  quibus tria sunt simplicia, nouem duplicia, decem triplicia, quinque quadruplicia; unum uero ex quinque partibus constat.



CAPUT XXXII. De tribus simplicibus.

Tria sunt simplicia, quia aliquando curiositas est in solo gustu, ut cum defertur piscis alicui pisa comedenti; et priusquam ipsa comsumpserit, degustat cuius saporis sit piscis. Aliquando in olfactu, ut cum eum naso suo apponit ut sciat cuius odoris sit. Aliquando in tactu, ut cum aliquis pannum nouum uidens, contrectat, solummodo ut sciat utrum sit asper uel lenis, grossus an subtilis.



CAPUT XXXIII. De nouem duplicibus.


Nouem uero sunt duplicia, quia aliquando est in gustu et uisu, ut cum quis degustat ferculum sibi appositum, antequam consumpserit primum; et interim considerat si is qui residet iuxta eum, melius habeat ferculum. Aliquando in gustu et uerbo, ut cum illud degustat, et an pipere conditum sit, interrogat.  Aliquando in gustu et olfactu, ut cum degustat et olfacit. Aliquando in gustu et tactu, ut cum gustu scire querit an sit sapidum; et tactu, an sit calidum, frigidum uel tepidum. Aliquando in olfactu et uisu, ut cum aliquis, dum legit, herbam iuxta se [350 1Kb] incognitam inuenit; et a legendo cessans, eamque naso suo apponens, olfacit; deinde intuens, eam studet agnoscere que sit. Aliquando in olfactu et uerbo, ut cum eam olfaciens, querit ab alio que sit. Aliquando in olfactu et tactu, ut cum eam olfacit et contrectat, ut sciat utrum sit mollis an dura, lenis uel aspera [351 1Kb] ; quod totum non ideo facit ut sibi necessaria sit; sed tantum ut sciat que uel qualis sit [352 1Kb] . Aliquando in uisu et tactu, ut cum aliquis ueniens ante mensam ubi pransurus  est, mox subleuata mappa qua panis est coopertus, intuetur an sit candidus [353 1Kb] ; et eum contingit, ut sciat an sit calidus. Aliquando in uerbo et tactu, ut cum eum non discooperit, sed interrogat an calidus, uel ex quo tempore coctus sit; et eum coopertum contingit et premit, ut sciat an sit calidus.



CAPUT XXXIu. De decem triplicibus.

Decem uero sunt triplicia, quia aliquando est in uisu, et in uerbo, et in gustu, ut cum alicubi quis residens [354 1Kb] , et ante se potum cypho deferri uidens, statim assurgit, et intuens cuius coloris sit, querit etiam quis potus sit, et degustat an bonus sit. Aliquando in uisu, uerbo et olfactu, ut cum eum non  degustat, sed olfacit, et interrogans considerat qualis sit. Aliquando in uisu, uerbo et tactu, ut cum alicui comedenti defertur cibus inter duas scutellas, et antequam finierit quod prius comedebat, scutellis apertis qualis ille sit cibus considerat, et an bene sit coctus inuestigat, et eum contingit ut an calidus seu frigidus sit, agnoscat. Aliquando in uisu, et gustu, et olfactu, ut cum de eo nichil interrogat, nec eum contrectat, sed et curiosus eum uidere, et eum degustat et olfacit [355 1Kb] . Aliquando in uisu, et gustu, et tactu, ut cum de eo nichil inquirit, nec eum olfacit, sed cum curiositate uidendi eum degustat, et contrectat causa quam dixi. Aliquando in uisu, et olfactu, et tactu, ut cum de eo nichil inquirit, nec eum degustat, sed tantum intuetur, olfacit atque contrectat.  Aliquando in uerbo, et gustu, et olfactu, ut cum aliquis conuiuantibus superuenit, et an cibi et potus quos habent, sint boni, requirit, et quosdam degustans, alios olfacit. Aliquando in uerbo, gustu et tactu, ut cum non olfacit eos, sed panem contrectat. aut alios cibos; et gustando quosdam, querit de aliis. Aliquando [356 1Kb] in uerbo, olfactu et tactu, ut  cum eos non degustat, sed olfacit, querit et tractat. Econtra [357 1Kb] aliquando in gustu, olfactu et tactu, ut cum de eis nichil interrogat, sed tamen degustat, olfacit et contrectat.



CAPUT XXXu. De quinque triplicibus.

Quinque uero sunt quadruplicia. Quia aliquando est in uisu, et uerbo, et gustu, et olfactu, ut cum aliquis deambulans in nundinis, has uel illas merces considerat, cuius he uel ille pretii sint, inuestigat uuas, uel poma, uel alios fructus degustat, olfacit piper, uel cymium, uel alia bene olentia; hoc totum ea tantum faciens de causa, ut sciat que uel qualia sint ista uel illa. Aliquando in uisu, et uerbo, et gustu, et tactu, ut cum supra dicta facit, excepto  quod nichil ibi olfacit, sed merces contrectans, uoluit et reuoluit. Aliquando in uisu, et uerbo, et olfactu, et tactu, ut cum ibi nichil degustat, sed alia facit supra dicta. Aliquando in uisu, et gustu, et olfactu, et tactu, ut cum non inquirit cuius hec uel illa sint pretii, sed cetera que diximus facit. Aliquando in uerbo, et gustu, et olfactu, et tactu, ut cum non est curiosus uidere ea, quia sepius uidit talia, sed cetera facit supradicta.



CAPUT XXXuI. De ultimo genere curiositatis.

Unum uero ex quinque partibus consistit, quia aliquando est in uisu, et uerbo, et gustu, et olfactu, et tactu, ut cum curiose ad hec uel ad illa oculos conuertit, et cetera omnia que supra diximus facit.  Quadraginta itaque et quatuor curiositatis sunt genera, e quibus octo sunt simplicia, quindecim duplicia, quatuordecim triplicia, sex quadruplicia; unum uero ex quinque partibus constat [358 1Kb] . Hec autem tam multiplex curiositas, quam et exaltatio et delectatio, de quibus superius diximus, omnes ex propria uoluntate nascuntur. Nisi enim homo prius habuerit uoluntatem delectandi, uel exaltandi, uel inuestigandi curiose que nulla sibi est utilitas scire, nunquam delectabitur, uel extolletur, uel curiose inutilia scrutabitur [359 1Kb] ; sed tamen horum uitiorum mala precedit uoluntas, sequuntur et ipsa, ita nascuntur ex ea, ex his uero alia omnia. Ex delectatione namque nascitur luxuria, adulterium, fornicatio,  immunditia, uentris ingluuies, ebrietas et alia huiusmodi uitia. De exaltatione uero inanis gloria, inuidia, ira, tristitia, et auaritia, et alia similia. De curiositate autem inquietudo, susurratio, detractio et cetera alia. Omnia uero in familia proprie uoluntatis  existunt [360 1Kb] ; et ex sese quedam exercitum magnum [361 1Kb] faciunt; illi uoluntati, uelut cuidam domine, obediunt.



CAPUT XXXuII [362 1Kb] . Similitudo inter propriam uoluntatem, et adulteram reginam.

Propria namque uoluntas est uelut quedam adultera regina, que se cuidam regi adultero coniunxit, ex quo etiam tres filios habuit. Ex his uero [363 1Kb] tribus tot alii filii et nepotes sunt geniti, ita [364 1Kb] multiplicati, ut numerari non possint. Omnes autem in familia illius regis et regine consistunt, eorumque iussa quisque suo modo perficiunt. Rex itaque [365 1Kb] cum regina ista cuidam alii regi aduersatur, collectoque filiorum et nepotum exercitu, regnum illius aggressum  predatur. Hic autem exercitus sic seruos illius regis inuadit, ut aut plures plures, aut unus unum. aut plures unum, aut unus plures aggrediatur. Quoscunque uero deuincere possunt, uinctos et abductos in carcerem trudunt, exigentes ab eis quantum nunquam persoluere possunt, sed omnibus affecti miseriis, in carcere illo deficiunt. Hec autem regina [366 1Kb] , propria est uoluntas omnium inobedientium domina. Que ideo uocatur adultera, quia separatur a Deo, cui esse deberet coniuncta; et diabolo coniungitur, a quo deberet esse disiuncta. Ipse uero diabolus idcirco rex dicitur et adulter, quia in hominibus regnans per uoluntatem propriam, animabus eorum, Dei uidelicet sponsis, abutitur. Cui se  postquam propria uoluntas iunxerit, ex illius semine, id est peruersa suggestione, tria principalia eius uitia [367 1Kb] , scilicet delectationem, extollentiam, curiositatem concipit; et per quinque corporis sensus, uelut ea pariens, emittit. Ex his uero tribus tot alia uitia nascuntur, sicque multiplicantur, ut absque numero habeantur. Omnia uero ex familia diaboli proprieque uoluntatis existunt; et ex seipsis quamdam admirandam multitudinem reddunt. Diabolus itaque propriaque uoluntas Deo Regi regum aduersatur; et congregata uitiorum militia, regnum illius, scilicet hunc mundum, aggredientes, predantur. Hec autem militia [368 1Kb] sic humanum genus inuadit, ut aut plura uitia plures homines, aut unum unum, aut plura unum, aut unum plures, diuersis modis accipiant.  Quemcunque uero superare possunt, mala consuetudine ligatum in infernum detrudunt. Ubi ab eo unumquodque uitium exigit quidquid unquam per illud commisit. Quod quia nunquam persoluere poterit, nec ei miseria unquam deerit.



CAPUT XXXuIII. Similitudo inter propriam uoluntatem, et uenenosam herbam.


Rursus propria uoluntas cuidam herbe uenenose atque mortifere assimilatur [369 1Kb] ; quam medicus quidam peritissimus progeniei cuiusdam, primis scilicet parentibus, interdixit, comminans eis quia si [370 1Kb] ex ea comederent [371 1Kb] , leprosi effecti procul dubio interirent. At illi preceptis eius obedire noluerunt, sed ex eadem herba comederunt; unde et leprosi effecti, leprosos quoque filios genuerunt, atque, ut medicus eis comminatus fuerat, mortui sunt. Quorum filii, licet patres suos agnouerint herba illa infirmatos fuisse et mortuos, seque ipsos lepra percussos et mortuos [372 1Kb] , eamdem tamen herbam  super omnes alias diligunt, indeque cibos uniuersos suos condiunt. Mane quoque surgentes [373 1Kb] ex eadem quasi pro medicamento accipiunt, sed et somnum [374 1Kb] sero capturi, similiter faciunt. Hi igitur quam sint dementes, omnis qui audit, aduertere potest. Sed nec minus dementantur, qui propria uoluntate utuntur, ipsa est etenim herba diaboli, uenenosa suggestione uenenata, et omnibus ea utentibus pestifera. Hanc Deus, qui nostris pie medetur peccatis, primis humani generis parentibus interdixit, cum eos comedere pomum sub mortis comminatione prohibuit. Qui quia preceptum eius transgressi ex eo comederunt, mox peccatores effecti, et in anima mortui, postquam alios peccatores genuerunt [375 1Kb] , et ipsi carne mortui sunt. Homines tamen eamdem  uoluntatem pre ceteris diligunt, et eam immiscent omnibus pene que agunt. Nihil itaque istis dementius qui nichil utuntur sua morte libentius.



CAPUT XXXIX. Ostensio quomodo proprie uoluntati omnia uitia militent [376 1Kb] seu deseruiant.

Huic denique proprie uoluntati, postquam suam in homine sedem constituerit [377 1Kb] , alia uitiorum genera seruiunt, quasi milites terras tenentes, alia uelut pro solidatis militantes. Illa etenim [378 1Kb] uitia quasi terras tenentes, ei obediunt, que pro seipsis in hominibus consistunt, ut adulterium. Qui enim adulteratur, hoc ea solum facit de causa, quia eum uitium ipsum delectat. Illa uero seruiunt ei, uelut militantes pro solidatis, que sunt in homine, pro  aliis uitiis [379 1Kb] : ut cupiditas pretiosarum uestium pro gloria inani. Nemo enim pretiosas uestes nisi ad inanem gloriam querit. Item uitium aliquando huic, aliquando illi uitio seruit, ut auaritia aliquando uentris ingluuiei, aliquando exaltationi. Rursus,  aliquando alterum alteri cedit, ut luxuria glorie inani. Aliquando enim luxuria repellitur, ne laus concupita perdatur. Omnia uero, siue hoc, siue illo modo, proprie uoluntati diaboloque famulantur [380 1Kb] , e quibus in homine tribus modis procreata nascuntur [381 1Kb] . Diaboli enim suggestione, et carnis delectatione, spiritusque consensu, unumquodque uitium consummatur.



CAPUT XL [382 1Kb] . Similitudo inter suggestionem, delectationem, consensum et canem.

Ex his igitur tribus  suggestio est uelut canis ponderosus; delectatio, ut leuis et acer catulus; consensus autem, quasi canis fortis et immensus. Ponderosus  etenim canis, cum quempiam iuxta se transeuntem audierit, semel uel bis post eum latrans, statim quiescit, si tamen ille uiam suam in directum tenuerit. Si uero respiciens instigauerit eum, canis quoque latrando, licet non mordeat, insequitur eum. Catulus leuis et acer, instat acriter; et nisi cito percussus fuerit, acrius mordet. Fortis uero canis et immensus, et fortiter instat; et nisi magna ui obruatur, hominem strangulat. Quare ponderosus canis non est respiciendus, catulus uero mox repercutiendus, canis uero immensus uiriliter obruendus. Similiter autem si peccati suggestio animum pulsat, qui ab amore presentium tendit ad eterna, mox eum deserit, si intentionem suam tenuerit firmiter. Si autem ad eam attendens in se  receperit, et cogitando quasi eam incitando reuoluerit, et ipsa sepius eum infestat, quamuis non uulneret, dum est suggestio sola. Sed si diutius eam replicauerit, ponderosus canis in catulum transit, id est suggestio in delectationem, que acriter instat. et nisi cito reiiciatur, animam uulnerat. Quare mox ut uenire ceperit, debet eam repellere anima sponsa Christi, cogitans quia magna est ignominia illi ut in eius conspectu appareat fedata delectatione tam turpi. Nisi eam repulerit delectationem, catulus transit in immensum canem, id est delectatio in consensum transit; qui arripiens animam, eam nisi magna ui obruatur, occidit. Sed mox, ut ceperit attentare [383 1Kb] , debet eum anima [384 1Kb] magna ui obruere, id est immenso terrore mortis eterne in se destruere.  Suggestioni ergo ne attendamus, delectationem mox reprimamus, consensum fortiter obruamus. Sicque cor nostrum studeamus custodire, ut nec una [385 1Kb] superflua cogitatione diabolum illud ualeat uiolare.



CAPUT XLI. Similitudo inter cor humanum et molendinum.


Cor etenim nostrum simile est molendino semper molenti, quod dominus quidam cuidam seruo suo custodiendum dedit, precipiens ei ut suam tantum annonam, uidelicet frumentum, uel hordeum, uel etiam auenam, in eo molat [386 1Kb] , et ex eodem [387 1Kb] quod moluerit, ipse uiuat. uerum illi seruo quidam inimicatur, qui huic molendino semper insidiatur; qui si quando illud uacuum inuenerit, aut arenam ibi statim proiicit que illud dissipat, aut picem que conglutinat, aut aliquid quod fedat, aut paleam que tantum illud occupat. Seruus igitur ille [388 1Kb] si molendinum suum bene custodierit, dominique sui tantum annonam in eo moluerit, munda ex eo farina  egreditur iuxta genus annone que intus molitur. Ex eodem autem quod moluerit, et domino suo seruit, sibique ipsi uictum acquirit. Si uero inimicum suum uiolare molendinum suum permiserit, mala ex eo farina procedit, quia mala est annona quam molit. Hec autem farina, et uehementer displicet domino illi, nec seruus ex ea sibi uictum, sed famem conquirit. Hoc itaque molendinum semper aliquid molens, cor est humanum, assidue aliquid cogitans. Hoc Deus unicuique homini seruandum tradidit, iubens ut in eo uoluat [389 1Kb] illos tantum cogitatus [390 1Kb] quos ipse suggerit. Quorum cogitatuum alii ut frumentum, alii ut hordeum, alii ut auena sunt. Puri quippe ut frumentum sunt, quos anima replicat, cum in contemplatione posita pure de  Deo cogitat. Hi autem hordeo assimilantur qui de uirtute in uirtutem, quasi per quosdam labores, ascendere meditantur. Hi etenim, licet sint boni, minus tamen superioribus sunt perfecti. Illi uero sunt ut auena, quibus homo intendit sua deserere uitia; boni namque sunt et isti, sed tamen imperfectiores predictis. Hos itaque omnes uult Deus ut homo toto corde reuoluat, et ex eisdem sibi uictum eternum acquirat. Sed quia homini semper aduersatur diabolus, et semper insidiatur cordi illius, quod si aliquando uacuum bonis cogitationibus inuenerit, statim replet, si potest, malis. Harum autem malarum, alie cor dissipant, ut ire et inuidie. Alie conglutinant et coinquinant, ut gastrimargie et luxurie. Alie tantum occupant, ut uane  non [391 1Kb] nimis nociue. Hic igitur homo, si cor suum bene custodierit, sanctosque cogitatus in eo reuoluerit, munda per os uerba, uelut per foramen molendini, emittuntur; mundus per oculos uisus, mundus per aures auditus, mundus per os gustus, mundus per nares odoratus, mundus per totum corpus  tactus, secundum genera cogitationum mundarum que intus uoluuntur. Ex his autem cogitationibus mundis, et Deo eas cogitando deseruit, et eternam sibi uitam acquirit; si uero diabolum cor suum corrumpere permiserit, mox uitia per sensus progrediuntur, iuxta genera cogitationum malarum que intus uoluuntur. Hec autem et Deo uehementer displicent, nec homo ex eis uictum sibi acquirit, sed mortem. Cum enim ad finem quisque peruenerit, quantum boni uel mali nunc moluerit, tantum ad uitam uel mortem sibi preparatum inueniet. uerum sciendum [392 1Kb] quia horum molentium, id est in hac uita laborantium, tria genera sunt.



CAPUT XLII. Similitudo inter molentes et laborantes.


Hec autem tria genera [393 1Kb] uelut tres sunt homines, de mane usque ad uesperam manu molentes. Horum itaque primus quidquid molit in saccum suscipit et abscondit. Alter uero partem capit, partem in flumen negligentia cadere permittit, partem uero uentus rapit. Tertius autem quidquid molit, impetus fluminis secum tollit uel uentus dissoluit. ueniente uespera, quando a labore cessatur, et fructus laboris inquiritur, quid putas singulos habituros? Qui farinam totam reseruauit, totum laborem suum bene recognouit. Qui uero partem collegit, inde letatus est quod habuit; inde autem mestus est, quod uento aut in flumine amisit. Qui uero totum amisit, eo tristior est. Flumen pro seculi decursu accipitur, uento uero gloria designatur inanis;  molendinum quod tota die molit, presens labor huius [394 1Kb] seculi, qui a mane usque ad uesperam nunquam finit. Mane nobis erat quando nati fuimus, uespera uero erit quando per mortis debitum hinc transibimus. Tempus itaque presens dies est quo laborare debemus, unde in uespera uiuamus. Et sicut mola, circum circa ducta, ad eumdem semper locum reuertitur, sic labor iste singulis annis more solito reiteratur. Modo namque aratur, seminatur, metitur, panificatur, comeditur quod iterum ad idem reuertitur. In uespera ergo, quando dicetur: uoca operarios, et redde illis mercedem suam , letabuntur iusti, tota farina seruata, id est uita sua. Alii uero qui non eam totam seruauerunt, in hoc mesti erunt; leti tamen, quod ex parte laboris  sui Deum recognouerunt. uerum alii qui omne tempus suum in uanitate ponunt, et quod faciunt non ab humana laude abscondunt, quasi omne studium uite sue in decursum fluminis proiiciunt, farinamque suam uento committunt; unde et in fine, pane uite eterne [395 1Kb] carebunt. ue illis!



CAPUT XLIII. Quod bonitas cuiusque fidelis Deo et omnibus bonis sit utilis [396 1Kb] .


Eo diligentior ad studium bonitatis quilibet efficitur, quo fructus uberior inde prouenire probatur. Sciendum itaque est quod bonitas cuiusque omni creature est utilis et bona, exceptis demonibus et damnatis hominibus. Deo etiam, qui nullius est indigens, quadam ratione prodesse uidetur. Hominibus est utilis: quando enim ex uite merito quis ad eternam beatitudinem peruenit, numerus electorum incrementum accipit. Qui quanto amplius creuerit, tanto minus eterna retributio exspectanda erit. Nam cum numerus ille sanctorum completus fuerit [397 1Kb] , retributio iustorum mox accipienda erit,  tunc quidem in corporibus quam iam habent in animabus. Si autem unusquisque fidelis, mox ut hanc uitam deserit, corpore simul et anima eternam beatitudinem consequeretur, omnis qui hoc uideret eius sequi sanctitatem compelleretur; itaque meritum fidei quodammodo uideretur euacuari. Bonis itaque utilis est, his qui cum Deo sunt, quia eorum meritum sua presentia auget: et illis qui in presenti uita sunt, et adhuc [398 1Kb] futuri sunt, prodest, quia locum in illo cetu beatorum implet, qui nullo modo in fine uacuus esse potest. Facit etiam aliud; malitiam peruersorum [399 1Kb] siquidem exemplo sue bonitatis restringit [400 1Kb] . Soli ac lune bonus homo, ceterisque creaturis est utilis, quia in consummatione iustorum commutabitur in melius quidquid est  omnium creaturarum. Sol quippe, sicut propheta ait: Septempliciter lucebit, ut lux septem dierum; et luna erit sicut sol . Alie creature, licet pulchre sint, mutabuntur in melius, cum illas Deus mutabit in statum exinde non commutandum. Angelis quoque bonus homo utilis est, quia se omnibus illis amicum facit. Qui enim mihi amicum acquireret, qui me tanquam seipsum diligeret, et quem ego tanquam meipsum amarem, magnas ei gratias deberem. Quisquis ergo bonus studuerit esse, in bonorum amicitiam transibit, ita ut unumquemque tanquam seipsum amabit, et omnes eum eodem modo charum habebunt. Tantus enim amor tantaque concordia inerit omnibus, ut omnes amici  unius, sint amici et alterius. Qualiter autem bonus etiam Deo sit utilis uideamus. Omnipotens Deus ciuitatem quamdam magnam et admodum spatiosam [401 1Kb] ad suam gloriam edificauit, quam copiosa  ciuium [402 1Kb] multitudine repleuit. Quorum nonnulli, cum propriam uoluntatem potius elegerunt facere quam sub uoluntate et ordinatione Dei remanere, miserabiliter corruerunt, et domus et edificia magna et spatiosa ex parte uacua remanserunt. Ut igitur aliquis qui urbem magnam fieri ordinasset, qui multa in ea palatia construxisset, multasque mansiones ad urbis edificationem fecisset, sed habitatores non haberet, et omnes quoscunque potuisset, ad se inuitasset; sic facit Dominus Deus [403 1Kb] . Omnes enim, ut ad se ueniant, et ut sibi ad sue ciuitatis edificationem subueniant, precatur, admonet, inuitat, bonas leges pollicens, pacem et securitatem promittens.



CAPUT XLIu. Commendatio superne Hierusalem.


Ibi namque iura legum immobilia, optime consuetudines, ibi ciues non ex timore alicuius suas occultant opes, imo gaudent dum palam omnibus apparent. Nullus siquidem ibi incursus malorum, pestis nulla, uiolentia omnisque rapina procul inde remota. Preterea locus amenus et magna dulcedine refectus; domus parate, edificia ampla, diuersi generis mansiones. Unde et ipse Dominus: In domo, ait, Patris mei mansiones multe sunt. Et propheta Baruch: O Isrel, quam magna est domus Dei, et quam ingens locus possessionis eius!  Magnus, et non habet consummationem, excelsus et immensus. Tenebre ibi nulle, luce indeficienter circumlucente; infirmitas nulla, sanitas indefessa,  nichil incommodi, omnia ad uotum. Ad hanc itaque edificationem inuitat nos Dominus, dicens: uenite ad me, omnes qui laboratis et onerati estis, et ego reficiam uos . Qui ergo uenire uoluerit, Dei procul dubio quodammodo adiutor erit. Unde Apostolus: Dei adiutores sumus, Dei edificatio estis . In bonitate ergo quicunque steterit, non solum sibi et omni creature utilis erit, sed etiam ipsi suo et omnium Conditori, ut diximus, beneficium prestabit. Hec enim ciuitas sancta, cui se sponte associauit [404 1Kb] , si uel unus homo defuerit bonus, nunquam perficietur.



CAPUT XLu. Quod bonitas boni hominis damnatis et demonibus sit inutilis [405 1Kb] .


Notandum etiam quod, sicut bonitas hominis boni omnibus est ad [406 1Kb] letitiam incrementum, sic demonibus et hominibus damnatis est ad [407 1Kb] detrimentum;  demomibus namque et hominibus damnatis, sanctorum consummatio erit interminabilis luctus et eterna damnatio. Nam cum isti [408 1Kb] obtinebunt corporis et anime gaudium sempiternum, tunc similiter et illi ibunt in supplicium eternum. Quod quia demones non latet, modis omnibus laborant sanctorum incrementum impedire. Quoniam quidem, donec ultimus illorum eis associetur, non includuntur, sed habent potestatem tentandi electos Dei, quatenus qui probati inuenientur digna remuneratione coronentur; uicti uero atque reprobi perenniter puniantur. uigilemus ergo, ut Saluator admonet, quia aduersarius noster circuit, querens quem deuoret . Illum autem deuorat quem sua suggestione in malis actibus indurat. Notandum etiam quod qui bonis alterius  arridet, sanctis consentit; qui uero inuidet, diabolis. Siquidem magis puto eius saluationem sperandam qui parum boni facit et benefactis aliorum fauet quam illius qui multa facit et inuidet. Is etenim cui benefacta aliorum placent, si damnatus etiam esset, iuste taliter conqueri posset: O uos sancti, semper de uestra iustitia iuste letatus fui. Itaque, si beatitudinis uestre particeps non fuero, inde damnationem accipiam [409 1Kb] unde semper gaudebam.



CAPUT XLuI. De similitudine inter Deum et quemlibet regem suos iudicantem [410 1Kb] .

Inter saluandos autem [411 1Kb] et damnandos sic Deus discernit quomodo rex quidam inter fideles et infideles imperii sui. Hic itaque rex, preparato ex una  parte quodam conuiuio [412 1Kb] magno et ex alia parte quodam carcere tenebroso, disposuit quia quoscunque [413 1Kb] sibi fideles poterit comprobare, postquam omnes congregati fuerint, faciet simul discumbere; quoscunque autem sibi infideles esse conuincere poterit, postquam et ipsi fuerint congregati, in tenebrosum illum carcerem simul faciet detrudi. Omnes itaque ad se inuitat [414 1Kb] , ut quis sit fidelis quisue infidelis agnoscat. Horum autem fidelium et infidelium, qui omnes inuitantur, alii precedunt, alii subsequuntur. Fidelium igitur cuicunque, ut uenerit, postquam uere esse fidelis comprobatus fuerit, datur mistum interea cibi, donec conueniant omnes qui cum ipso sunt cenaturi, ut simul incipiant omnes epulari. Infidelium  autem, ut [415 1Kb] uenerit quisque, postquam conuictus  fuerit infidelis esse, flagellatur interim, usquequo congregentur et alii qui cum eo in carcerem sunt detrudendi, ut simul in eo incipiant omnes cruciari. Mox ergo ut fuerint omnes congregati, et fideles uel infideles esse fuerint comprobati, hi simul [416 1Kb] omnes in conuiuium collocati, satiantur [417 1Kb] , illi uero [418 1Kb] in carcerem trusi, fame et siti moriuntur. Hic igitur rex ipse Deus est, qui sic discernit inter bonos et malos mundi istius. Ipse etenim, preparato hinc paradiso et hinc inferno, constituit quia quoscunque sibi fideliter obsequentes inuenire poterit, postquam omnes, ad eum ex hoc seculo transeuntes, fuerint congregati, simul omnes in paradiso in [419 1Kb] corpore et anima collocabit. Quoscunque uero reperire poterit preceptis suis resistentes, postquam ipsi conuenerint,  omnes simul in infernum horribiliter cum diabolo detrudet. Omnes itaque per predicatores suos ad se inuitat, ut quomodo sibi quisque uelit obedire agnoscat. uerum eius preceptis alii obediunt, alii uero resistunt. Utrorumque autem alii prius, alii morientes posterius [420 1Kb] eius examini representantur. Quicunque itaque ei obediens fuisse comprobatur, requies ei  interim datur. Quicunque uero de inobedientia conuincitur, et ipse in anima sola cruciatur. Postquam autem omnes mortui, et, ut dictum est, sigillatim exanimati [421 1Kb] fuerint, finitoque seculo cunctisque resuscitatis, illud etiam generale iudicium peractum fuerit, boni omnes, in celum translati, in anima simul et corpore letabuntur; mali uero, in infernum detrusi,  et ipsi in anima simul et corpore torquebuntur. Et sicut boni perfectam corporis et anime beatitudinem tunc primum obtinebunt, sic et mali e contra perfecte miserie corporis et anime tunc primum subiacebunt [422 1Kb] .



CAPUT XLuII. De quatuordecim beatitudinibus corporis et anime.

Multi homines [423 1Kb]  inquirere solent quamobrem, quo premio, qua retributione. Respondetur itaque illis quod scriptum est: Quia nec oculus uidit, nec auris audiuit, nec in cor hominis ascendit que preparauit Deus diligentibus se [424 1Kb]  . Quod, cum illi non clare  quid sit aduertere possunt, repetitur hoc [425 1Kb] ipsum aliis uerbis, et dicitur eis: Premium quod his qui in hac uita Deo seruiunt in futura uita recompensatur, est uita eterna [426 1Kb] , beatitudo eterna, eterna iucunditas, sufficientia simul omnium commodorum secundum uoluntatem et sine omni indigentia. Hec ergo, cum illis hoc modo dicuntur, bona quidem et magna, ut sunt, uidentur; sed quia non intelligunt quid in hac uita habituri sint, nec subito quid sit omnium commodorum secundum uoluntatem sufficientia et sine omni indigentia percipere possunt, herent animo, nec multum affecti [427 1Kb] sapore ad audita et a seculi uanitate [428 1Kb] trahuntur. Quid igitur est agendum ut hec illis aliquatenus sapiant et sic ad bona opera euigilent? Puerorum more cibandos estimo eos qui,  si aliquando grossum aliquod pomum edendum percipiunt, illud, ob dentium teneritudinem et oris angustiam, absumere nequeunt [429 1Kb] , nisi pro illorum [430 1Kb] capacitate prius fuerit [431 1Kb] particulatim diuisum. Itaque diuidamus in partes magna que diximus, ut inde possint ad uitam nutriri, de quibus agimus. Que ut melius eluceant, consideremus que in hac uita mens auidius amet humana; et ex his, prout possumus, coniectemus illa eos habituros in uita eterna multo excellentius. Siquidem inter multimoda mundi pericula constituti, si Domini fuerint precepta secuti, atque cum ipsa illic adepti fuerint, plenitudine [432 1Kb] desiderii sui se nequaquam fraudatos percipient. Hec igitur, ut pretaxauimus, faciamus et a minimis paulatim progrediamur. Quatuordecim  igitur sunt beatitudinis partes, quas, finito generali examine, perfectius omnes electi habebunt; totidemque miserie genera, que mali tunc sustinebunt. He autem beatitudinis partes atque miserie sic sibi inuicem sunt omnino contrarie quomodo et ipsi qui eas accipiunt in remuneratione.



CAPUT XLuIII. He sunt quatuordecim partes beatitudinis.

Partes uero beatitudinis sunt pulchritudo, agilitas, fortitudo, libertas, sanitas, uoluptas, longeuitas, sapientia, amicitia, concordia, honor, potestas, securitas, gaudium. Ista, ut estimo, sunt, que propter se et propter que alia queque ab hominibus appetuntur. Si autem in his aliqua sunt que aliquando  serui Dei non modo non appetunt, sed etiam magnopere in hac uita curare subterfugiunt, ut sunt, uerbi gratia, pulchritudo corporis atque uoluptas, utique non idcirco ea fugiunt quod hec naturaliter nolint,  sed ne Deum in his quoquo modo possint offendere. Nam si per ea nichil offensionis in Deum contrahi posse certo sentirent [433 1Kb] , uel se ab eternorum amore bonorum impediri non pertimescerent, profecto iucundius in ipsis quam in eorum contrariis se deducerent.



CAPUT XLIX. He sunt quatuordecim partes miserie.

Partes uero miserie quatuordecim prelibatis beatitudinibus contrarie, he sunt: Turpitudo, ponderositas, imbecillitas, seruitus, infirmitas, anxietas, uite breuitas, insipientia, inimicitia, discordia, dedecus, impotentia, timor, tristitia. Notandum quod sicut septem priores illius beatitudinis partes ad corporis beatitudinem, septemque posteriores [434 1Kb]  ad anime pertinent beatitudinem, sic quoque septem priores huius miserie partes corporis, septemque ultime miseriam perficiunt mentis. Quicunque ergo illas omnes beatitudinis partes habere poterit, perfectam corporis et anime beatitudinem possidebit. Quemcunque uero has omnes miserie partes tolerare contingerit, summe corporis et anime miserie subiacebit. uerum in hac uita, nec unam illius beatitudinis et huius miserie partem quisquam potest habere, nec rursus ex toto ea carere. In alia uero uita, aut perfectam habens beatitudinem miserie nullatenus subiacebit, aut summe subiacens miserie, omnino beatitudine carebit. Quod ut totum [435 1Kb] comprobare possimus, per singulas beatitudinis atque  miserie partes curramus.



CAPUT L. De pulchritudine et turpitudine.

Pars igitur prima beatitudinis est pulchritudo; et miserie, per contrarium, turpitudo. Illam omnes habere, hac uero concupiscunt carere. uerum hic neutram habere perfectam [436 1Kb] , uel neutra possunt carere. Quenam enim est illa speciositas hominis, que non sit multo minor pulchritudine flosculi [437 1Kb] . Quis enim ut lilium candet? Quisue ut rosa rubet? Quia tamen quantulamcunque [438 1Kb] pulchritudinem habet, nec summe turpitudini subiacet. Non [439 1Kb] ergo uel illam uel istam perfecte habere, nec eis in hac uita potest omnino carere. In alia uero uita perfecte alteram habebit, alteraque omnino carebit. Pulchritudo  etenim bonum quoddam est, et quod naturaliter a cunctis haberi amatur. In illa siquidem uita pulchritudo iustorum solis pulchritudini, qui septempliciter quam modo sit, splendidior erit, adequabitur.  Unde scriptum est: Fulgebunt iusti sicut sol, in conspectu Dei . Amplius, corpus Christi [440 1Kb] claritati solis prelucere nescio quemquam posse ambigere. Huic autem similes, teste Apostolo, erimus, qui ait: Reformabit corpus humilitatis nostre, configuratum corpori claritatis sue . Hec autem [441 1Kb] auctoritate comprobata, si quis etiam uelit sibi ratione comprobari, credo nulli debere incredibile uideri iustos pulchritudinem solis in illa uita, ubi mortale hoc absorbebitur, tantummodo sortiri, cum uere dicantur et sint templum et sedes Dei, quod nusquam in diuina pagina de sole isto uisibili meminimus legi [442 1Kb] . Hac igitur tali et tanta pulchritudine iustus rutilabit. Si uero iniustus fuerit, ceno et omni cadauere fetidior  erit, omnique fuligine turpior. Ibi ergo pulchritudinem perfectam aut summam habebit turpitudinem.



CAPUT LI. De agilitate et ponderositate.

Secunda pars beatitudinis est agilitas; miserie uero, econtra, ponderositas. Has uero nec omnino habere nec rursus his homo potest penitus hic carere. Nam quanta est hominis agilitas, quam minimus passerum superat, quia tamen [443 1Kb] quoquo modo mouere se potest, nec summe ponderositati subiacet? in futuro autem aut perfecte agilis erit, aut sic ponderosus ut se omnino mouere non possit. Sed in illa beata uita uelocitas, que pulchritudine non minus amatur, tanta nos comitabitur ut ipsis angelis [444 1Kb] Dei eque celeres simus futuri, qui a celo ad terram [445 1Kb] ,  et, econuerso, dicto citius dilabuntur. Que celeritas, utrum sit in angelis, si probari necesse esset, exempli gratia, dici posset hominem, mortali adhuc carne grauatum, mox a Iudea in Chaldeam per angelum delatum, indeque tradito prandio quod deferebat, sine mora relatum. Ergo cum istis omnino par uelocitas nobis erit quibus, sicut promissa est, eorum equalitas inerit. Apostolus etiam, qui corpora nostra, quantacunque locorum intercapedine separata membratim fuerint siue dispersa, in ictu oculi asserit resurrectura, satis innuit quam uelocitatem eadem corpora incorruptibilia sint habitura. Corruptibile quippe hoc, sicut ipse testatur, induet incorruptionem, et mortale hoc induet immortalitatem . Huius quoque uelocitatis exemplum  in radio solis licet intueri, qui statim orto sole in plaga orientali pertingit usque ad ultima plage [446 1Kb] occidentalis ut in eo perpendamus non esse impossibile quod de nostra dicimus futura uelocitate, presertim cum rebus animatis soleat inesse maior uelocitas quam inanimatis. Hinc etiam [447 1Kb] radio solis simile exemplum uelocitatis habemus in nobis.  Radius quippe oculorum nostrorum, in subleuatione palpebrarum, usque ad celum pertingit, et ictus earum [448 1Kb] totus in semet ac integer redit. Amplius, constat quidem animas sanctorum, que iam celestia tenent, necdum plena felicitate frui, donec incorruptibilitate corporum suorum potiantur; quam cum adepte fuerint, non erit quod amplius uelint. Hec itaque corpora, si eas a sua uelocitate aliquatenus tardiores aut grauiores efficere deberent; nimirum eorum potius consortium abhorrerent quam appeterent. Igitur ea, quam diximus, uelocitate dotabitur homo sanctus, cum ad ueram uitam fuerit translatus. Malus uero tanto penarum pondere premetur, ut nec pedem quidem, uel manus, uel aliquid sui corporis possit mouere. Unde et illud in Euangelio:  Ligatis manibus et pedibus eius, mittite [449 1Kb] eum in tenebras exteriores .



CAPUT LII. De fortitudine et imbecillitate.

Tertia pars beatitudinis fortitudo dicitur; miserie uero, imbecillitas, que ei opponitur. Sed que est hominum fortitudo in hac uita, quorum plenam nauim echinus in mari retentat? Quia tamen homo imbecillia quedam superare ualet, nec omnino imbecillitati subiacet. Itaque nec fortitudinem perfectam, nec summam hic habet imbecillitatem. uerum prestabunt uiribus quicunque supernis meruerint ciuibus associari, in tantum, ut nullatenus illis quidquam obsistere ualeat, uel si mouendo quid aut euertendo uoluerint a suo statu, quin illico cedat.  Nec in eo quod dicimus maiori laborabunt conatu quam nos modo in oculorum nostrorum motu. Ne, queso, similitudo illa angelorum nostro excidat ab animo quam adepturi [450 1Kb] sumus in futuro, quatenus, si in hac fortitudine aut in his que dicturi sumus, exemplum [451 1Kb] non occurrit, uel ipsa, per quam angelis adequabimur, ad ea comprobanda prosit. Sic igitur [452 1Kb] in quibus angelos ualere constat nostra nichilhominus fortitudo ualeat; neminem autem qui [453 1Kb] dubitet puta existere angelos ea qua uolunt fungi fortitudine. Cum igitur similes eis fuerimus, nunquam imbecilliores illis erimus. Sed fortassis queret aliquis: Quid nobis tunc illa fortitudo prestabit, cum singulis tam conuenienter, ut conuenientius nequeant, ubique dispositis, nichil immutandum,  nichil uertendum, nichil statuendum sit in quo uires suas quis exercere possit? Qui hec dicit paucis nobiscum quid in huiusmodi habeat usus humanus attendat, et uidebit quia non semper omnibus que habemus et que nos habere non parum gaudemus actu utimur; sicut, uerbi gratia, ipso uisu potestate aliqua nonnullarum scientia rerum, et multis in hunc  modum, sic et tunc de qua agitur fortitudine erit. Sola namque possessio eius nobis grata erit et exsultatio grandis, licet in actu nequaquam sit necessaria nobis, cunctis, ut dictum est, in suo statu conuenienter locatis. Hec eadem questio, si aut de uelocitate aut de aliqua partium beatitudinis mouetur, hac solutione, si non aptiorem lector inuenerit, soluatur. In futuro igitur, ut iam prelibauimus, sic iustus [454 1Kb] fortis erit ut etiam, si uelit, terram commouere possit; et e conuerso iniustus imbecillis, ut nec etiam uermes amouere queat ab oculis suis.



CAPUT LIII. De libertate et seruitute.

Quarta pars beatitudinis, libertas dicitur; miserie uero, seruitus. Liber est ille qui [455 1Kb] cogi non potest  ad ea que nolit, nec prohiberi ab eo quod uelit. Sed quis in hac uita ualeat esse qui hanc possit libertatem habere? Quis non quotidie patitur quod nollet? Quis ualeat assequi omne quod uellet? Quia tamen [456 1Kb] non ad omnia homo que non uult cogitur, nec ab omnibus que uult prohibetur. nec omnino libertate priuatur, nec omnino seruituti subiicitur. In futuro autem, aut perfectam homo habebit libertatem, aut omnimodam inibit seruitutem [457 1Kb] . Sed, ut iam prediximus et auctoritate [458 1Kb] apostolica idipsum confirmauimus, angelis consimiles [459 1Kb] erimus. Quicunque angelis assimilabuntur, eorum quoque libertatem necessario assequentur. Itaque, sicut angelis nichil obsistit, nec aliquid eos impedire potest nec constringere quin pro uelle suo cuncta penetrent  liberrime, ita non erit aliquod obstaculum quod nos retardet, nulla clausura [460 1Kb] que nobis ullatenus obstet, non elementum quod nobis ad uelle nostrum peruium omnino non exstet [461 1Kb] . Amplius, certe dominicum corpus, cui corpora nostra configuranda Paulus testatur , ut iam supra meminimus, clauso sepulcro a mortuis surrexit, ac demum ad discipulos obseratis ianuis palpandus introiuit , nobisque in hoc future libertatis grande documentum reliquit. In illa etenim uita, si bonus fuerit, nichil patietur quod nolit, sed agere permittetur quecunque uoluerit. Si uero fuerit malus, ad omnia que noluerit cogetur, et ab omnibus que uoluerit prohibebitur.



CAPUT LIu. De sanitate et infirmitate.


Quinta pars beatitudinis est sanitas; miserie uero, infirmitas. Illa homo [462 1Kb] ab ortu suo carere, hanc autem incipit tolerare. Ex quo enim nascitur, prima uox eius indicat quod patiatur. Mox denique  incipit esurire, sitire, lacescere [463 1Kb] , suis in pannis sordescere. Hinc cecus uel surdus, mutus uel claudus, cardiacus uel scabiosus, leprosus, uel paralyticus [464 1Kb] , alioue morbo efficitur infirmus [465 1Kb] . Quia tamen eius infirmitas leniri quibusdam medicamentis potest, nec summe [466 1Kb] infirmitati subiacet. uerum in futuro, sic sanus erit quod nullatenus infirmabitur, sed summa sanitate perfruetur. De hac sanitate quid melius dici poterit quam quod Psalmita canit? Salus, inquiens, iustorum a Domino .Quibus autem fuerit a Domino data uera sanitas, que subripere ualebit infirmitas? uerum de ista sanitate quam in seculo futuro habebimus, quod exemplum afferre queam, ut que sit intelligatur, non uideo. Quia nichil est sanitas, quod ei [467 1Kb] comparare possem,  aut ego in me, aut aliquis sub mortali degens carne sensit in se. Hic etenim tunc nobis sani uidemur, cum in nobis nichil, quod doleat, sentimus. Fallimur tamen nonnunquam in hoc; nam frequenter in aliqua parte corporis infirmamur, nec tamen hoc ipsum, nisi aut motu corporis, aut tactu aliquo ullo pacto experimur. Ac de his qui nec ita infirmantur, sed ex omni parte sibi sani esse uidentur quid dicemus, ut utrum sint sani aut non sint probemus? Pone tibi quemlibet sanissimum corpore, et de sanitate illius sciscitare, sanus est suo iudicio. Hic talis paulo durius tangatur aut in aliqua sui corporis parte arctius constringatur, et statim uidebis quia clamabit: Sine, ledis me, uexas me. Quid est hoc? Nonne prius se esse sanum dicebat, et nunc modice  tactus, ita dolenter succlamat? Istene tibi sanus uidetur? Non puto. Nequaquam salus huiusmodi nobis dabitur, quorum salus a Domino futura esse promittitur. Nam absterget Deus omnem lacrymam ab oculis sanctorum, et iam non erit amplius neque luctus, neque clamor, neque ullus dolor, quoniam priora transierunt ; et non esurient, neque sitient amplius, nec cadet super illos sol, neque ullus estus ; dextera enim sua Deus teget eos, et brachio sancto suo defendet illos . Quid itaque eis nocere ualebit quibus dextra Dei tegumentum erit? Qualis autem sit illa sanitas, certe scio me nec alicuius sensu uel experimento accepisse. Febrium uero, et diuersarum infirmitatum qualitates, si cuiusmodi  sint quis interrogaret, facile eas a me expositas forsitan intelligeret, tum quia ergo illas in me [468 1Kb] , tum quia ab eis accepi qui sciunt, qui eas experimento didicerunt in se. At quod nec sensu percepi, nec ab ullo qui percepit, ut dixi, accepi, non eodem  modo. Credere tamen et incunctanter, ut mea quidem fert opinio, astruere licet sanitatem uite future ita iugem, et immutabilem ac inuiolatam fore ut ineffabili quadam dulcedine suauitatis totum hominem repleat, et omne quod alicuius in se uicissitudinis, mutabilitatis [469 1Kb] , aut lesionis suspicionem pretendere queat, procul arceat atque repellat. Sic igitur iustus erit sanus. At uero quemlibet iniustum tanta ibi infirmitate scias infirmari ut nullo postmodum medicamine queat medicari.



CAPUT Lu. De uoluptate et anxietate.

Sexta pars beatitudinis est uoluptas; miserie uero, anxietas. Illam homines appetunt, hanc uero refugiunt. uerum, eum eam in hac uita querunt, non  nisi per anxietatem inuenire possunt. Cumque ad id peruenerint quod uoluptatem putant, non nisi laborando eodem perfrui ualent. Quod si etiam [470 1Kb] usi fuerint immoderatius, rursus eis in anxietatem uertitur [471 1Kb] . Quia tamen in eo qualitercunque delectantur, nec omnimodam anxietatem patiuntur. Post hanc uero uitam, aut in omnimoda uoluptate erunt [472 1Kb] , aut omnino replebuntur anxietate.



CAPUT LuI. Similitudo ferri igniti.

Sicut enim ferrum ignitum quacunque sui parte continet ignem, sic in se boni uoluptatem, mali uero sentient anxietatem. Hanc uero uoluptatem neminem in hac mortalitate uiuentem esse puto uel fuisse qui eam, ut est [473 1Kb] , senserit uel gustauerit,  ut illius saporem uel habitudinem aliis declarare possit.



CAPUT LuII. De duabus beatitudinibus totidemque miseriis.
[474 1Kb]

Dicamus tamen aliquid ad hanc declarandam. Dicamus duas beatitudines et item miserias esse duas, maiorem uidelicet atque minorem. Maiorem, regnum Dei; minorem uero, in qua Adam fuerat primo positus, paradisi gaudium dicimus. Item maiorem miseriam, eternum ignem gehenne; minorem autem, erumnas fatemur uite presentis, quas, dum uiuimus, incessanter patimur. Beatitudinem quippe neutram aliquando experti sumus. Quod si saltem illam paruam beatitudinem quam Adam in paradiso positus habuit experti essemus, forte per  hanc illam maiorem aliquo modo coniectando uidere possemus, sicut nunc in minori miseria nati, nutriti et adulti, multa de maiori miseria, quoties uolumus, edicere et explanare ualemus. Itaque cum uoluptas, de qua agimus, constet esse una portio summe beatitudinis, quo illam modo explicemus, ut capiatur,  non uideo, nisi forte illud agamus [475 1Kb] aliqua contraria similitudine magne miserie, quam ex minori coniectamus [476 1Kb] . Sit igitur ante oculos cordis positus, exempli causa, homo aliquis, qui tam in ipsis oculorum suorum pupillis quam et in singulis membris ferrum ignitum, et candens infixum habeat, ita ut nec medulle, nec intestina, nec omnino quidquam in toto ipso sit quod illius cruciatus immanitate careat, uel eam leuius quam in oculis aliquatenus sentiat. Quid dicam angustiatur? Quis hunc estimet esse sane mentis inter ista? Eodem modo, sed penitus contraria consideratione, in illa futura uita delectatio quedam ineffabilis bonos inebriabit, et inestimabili dulcedine sui totos eos inenarrabili exundantia satiabit. Quid dixi totos? Oculi, aures,  nares, os, manus, pedes, guttur, cor, iecur, pulmo, ossa, medulle, exta etiam ipsa [477 1Kb] , et cuncta sigillatim singulaque membra eorum, in communi tam mirabili delectationis et dulcedinis sensu replebuntur ut uere totus homo de torrente [478 1Kb] uoluptatis Dei potetur et ab ubertate domus eius inebrietur . uerum e contrario, ut dictum est, credimus de iniusto.



CAPUT LuIII. De longeuitate et uite breuitate.

Septima pars beatitudinis est longeuitas; miserie uero, uite breuitas. Illa beatitudinem corporis, hec autem miseriam perficit. Tunc enim primum predictas beatitudinis partes corpus habere potest, cum eas diu retinere ualet. Nam si eas omnes haberet  et statim moriendo amitteret, quid eas sibi habuisse prodesset? At longeuitatem habere perfectam non potest qui aliquando moriturus est. Quantumlibet enim uiuat diutius, somnium [479 1Kb] sibi esse uidetur quod uixit, cum moritur. Non ergo longeuitatem homo hic habet, ubi quandoque moriturus est. Qui tamen, quia mori citius posset, nec uitam omnino breuem hic habet; in futuro autem aut longissimam, aut uitam habebit breuissimam. Si enim bene uixerit nunc, tunc uiuet quantum et Deus, quia scriptum est [480 1Kb] : Iusti autem in perpetuum uiuent . Si uero male uixerit, non nisi moriendo uiuere tunc poterit. Nihil ergo breuius illa [481 1Kb] uita, cui mors fuerit semper iuncta. Nunc autem notandum quia septem predicte beatitudinis miserieque  partes ad corpus pertinent; cetere uero, que sequuntur, ad animam.



CAPUT LIX. De sapientia et insipientia.

Octaua itaque pars beatitudinis ad animam pertinentis [482 1Kb] est sapientia; miserie uero, insipentia.  Illam habere hacque carere se homo estimat, si quid agnouerit quod alius nesciat. Sed que est eius sapientia qui seipsum ignorat? Quis enim perfecte agnoscere ualeat cuiusmodi res sit anima sua? Quisue nouit quale sit corpus eius interius, uel quale posterius, uel etiam exterius? Quia tamen et se et alia quoquo modo cognoscere potest, non omnino insipiens est. uerum in futuro, aut perfecte sapiens aut omnino erit insipiens. Sapientia igitur, quam omnes in hac uita non inutiliter amant [483 1Kb] , tanta in futura uita bonis erit ut eorum que scire uoluerit nichil sit quod ignorent. Bonus enim perfecta, que Deus est, sapientia replebitur, eamque facie ad faciem intuebitur. Quam dum ita perspexerit, creature totius naturam uidebit [484 1Kb] , que in  Deo melius quam in seipsa consistit. Tunc enim iusti cuncta scient que Deus fecit scienda, tam ea que preterita sunt quam ea que postmodum sunt futura. Ibi a singulis omnes, ibi ab omnibus singuli cognoscentur. Nec quemquam omnino latebit qua patria, qua gente, qua stirpe quis editus fuerit, uel quid etiam in uita sua fecerit.



CAPUT LX. Quod peccata singulorum singulis pateant.
[485 1Kb]

Hic fortassis aliquis ait: Quid est hoc? Peccata que feci, scient omnes? Ad hoc ea confessus sum ut delerentur et obliuiscerentur, ut nulli amplius panderentur. Bene. Sed cum tu in illa gloria, ab omni criminum sorde purgatus, uultui Dei presens  astiteris, ingratusne ei poteris esse pro tanta misericordia quam tibi fecit, remissis illis et illis delictis? Non, inquies. Et unde, inquam, gratias ages [486 1Kb] , si nichil eorum unde iure gratias illas debeas in tua memoria habeas? Ut igitur in laudibus illius eternaliter iucunderis, semper de quanta miseria sis erutus, ut puto, coram habebis. Cum ergo singulorum conscientie singulis pateant, fateri audeo ea quoque [487 1Kb] peccata cunctis electorum patere pro quorum curatione tu Deo gratiosus existes assidue, non ad tuam confusionem, sed ad magnam Dei misericordiam, eiusque glorificationem tuamque congratulationem. Non enim tunc pro peccatis tuis te maior angustia cordis premet scelerumue tuorum magis [488 1Kb] pudebit quam aliquem, olim magnis uulneribus sauciatum  iamque ex omni parte sanatum, aboliti languoris molestia premit. uel nunquid eorum que in cunis positus infans egerat nunc grandeuum pudet? Tunc quippe, cum integra sanitas, perfecta munditia,  plena remissio, secura omnium offensionum impunitas tibi certo arriserit [489 1Kb] , recognitio uel recordatio peccatorum tuorum in nullo tibi magis horrori esse uel confusioni ualebit quam est modo beato Petro apostolorum principi, qui Christum negauit, abnegatio sua [490 1Kb] , beate Marie Magdalene peccata sua, et multis aliis multa, que sequuntur, iam donata crimina sua. uerum super hoc agnitis delictis tuis, uelut [491 1Kb] in enormi ac feda infirmitate tua [492 1Kb] , pietas, uirtus, sapientia medici qui te sanauit, sublimius a cunctis admirabitur, laudabitur, magnificabitur. Laus autem et magnificentia glorie Dei, tua, si bene aduertis, gloria est. Sed dices: Et quidem consentio laudem Dei gloriam esse meam; uerum, cum hinc inde tot et tanti, ad mei comparationem,  innocentes prodeant, qui, consideratis uite mee obscenitatibus, me omnino, sicut equum erit, horrori habendum iudicent, quid dicam? Iustitia nempe suum, et suum iniustitia premium exigit. In his, frater, nolo timeas; aliter enim erit quam existimas. Illum siquidem [493 1Kb] quem tu tibi comparatum iudicas innocentem, penitus non ibi reperies de te quemadmodum putas sentientem. Namque uidens [494 1Kb] ille, de quo agis, plane intelligit te nequaquam [495 1Kb] se, sed Deum, quando peccasti, offendisse. Cum ergo uiderit Deum tibi debita funditus dimisisse, nec in cor ascendet ut te inde aliquatenus iudicet. In hoc enim ipso Deum offendere se cognosceret, si te, Deo per omnia reconciliatum, pro his  que olim feceras ullatenus contemnendum cogitaret. Magis autem gratiosus, ineffabilem Dei clementiam admirabitur, non solum in te [496 1Kb] , sed etiam in se. In te, quia te de tam profundo iniquitatis eripuit; in se, quia sola gratia eius, ne in idem profundum rueret, tenuit se. Laudando igitur, magnificabit in te, post gratiam Dei, uim atque constantiam, quibus enitens uoraginem tanti mali uiriliter euasisti, iuxta quam, quod et [497 1Kb] ipse considerabit, nisi a Deo adiutus fuisset, non ita forsitan iter iustitie tenuisset. uides igitur quam nichil habet improperii uulgata cognitio peccati tui, imo quam multum laudis et gratiarum cognita remissio sui generabit.



CAPUT LXI. Altercatio inter hominem iustum et angelum.
[498 1Kb] 

Ipsi etiam angeli, si te societate sui propter peccata tua indignum uellent iudicare, haberes qualiter contra eos iure te posses defensare. Quonam, inquis, modo? Audi. Propone angelum aliquem quasi  talia tibi improperantem: Tu homo de puluere factus, tu puluis aliquando futurus, contra Deum te extulisti, contra preceptum eius; et in cenum omnis peccati et immunditie tumidus deiecisti et nunc nostri similis esse queris, quos nunquam in aliquo uoluntati Dei [499 1Kb] contraisse cernis? Ad hec ita respondeas: Si ego, ut tu dicis [500 1Kb] , de puluere factus sum, certe non est mirum si uento tentationis impulsus in sordes sum ego criminum lapsus. uerum agnita et credita misericordia Christi, spretis omnibus que illum nolle scire potui, in cunctis que illum uelle intellexi memetipsum exercui. Unde tribulationes et angustias, in fame et siti, uigiliis, uerberibus, contumeliis aliisque modis innumeris ad honorem eius  sustinere non renui et, queque mundana pro uiribus meis nichili pendens [501 1Kb] , ipsius tantummodo solius gratie per singula reconciliari studui. uos autem quid horum unquam sui causa sustinuistis? Semper uos gloria, semper iucunditas est comitata, semper uos tenuit dextera Dei atque defendit ab impugnatione omnis peccati, ita ut nulla uobis subriperet macula eius. Itaque si a uoluntate ipsius non recessistis, illius [502 1Kb] donum est, a quo iugiter tenti estis. Sed quia hec ratiocinatio illos tantummodo respicit qui perditioni sue [503 1Kb] uim fecerunt et regnum celorum uiolenter rapuerunt [504 1Kb] , alii, qui in illo sunt, sed alio modo intraturi, alia ratione puritatem angelorum sibi sunt uindicaturi. Sed queris: Quo? forsitan ista. Dicent ergo illis: Quid in regno  Dei uestra querimus equaliter beari [505 1Kb] , dono et gratie Iesu Christi Domini nostri ascribimus, qui ad hoc dignatus est homo fieri, pati, mori, ut nos, ab omni delicto in sanguine suo iustificatos, ipsius regni consortes efficeret. uos igitur considerate an sanguis Christi, qui pro nobis est effusus, queat nobis non esse perfecta causa salutis? Quid ad hec angeli, qui libenter, eo quod boni sunt, rationi acquiescere [506 1Kb] uolunt, dicerent nisi que dicta sunt ratione niti [507 1Kb] et huiusmodi homines iure suam equalitatem debere sortiri? Cum itaque angeli atque homines quos magis tu iudicaueras [508 1Kb] innocentes, tibi consentiant, cum in cunctis pro ueritate rationis honorem deferant, perpende, si uales, quam grata sit sapientia ista qua tu, sicut ab omnibus,  sic omnes a te cognoscentur in uita illa. Si autem fueris malus, uerum etiam omnino [509 1Kb] sapientia priuatus, tantis urgeberis doloribus ut non  solum insipiens, uerum omnino fias et amens.



CAPUT LXII. De amicitia et inimicitia.


Nona pars beatitudinis est amicitia; miserie uero, inimicitia. Perfecta autem amicitia est, que in inimicitiam conuerti non potest. Sed quis hic habet [510 1Kb] amicitiam tantam, etiam filius erga patrem? Quia tamen nullus habet hic, inimicitiam tantam, que conuerti non possit in amicitiam [511 1Kb] , nec omnino habet hic inimicitiam summam, in futuro [512 1Kb] autem aut amicitiam perfectam aut inimicitiam quisque [513 1Kb] , inueniet summam; bonum etenim quemque sic Deus omnesque alii diligent boni ut eum habere odio ultra non possint. Quantum namque quisquis seipsum,  tantum et tam diu diliget alterum. Nec enim uideo quomodo aliter esse possit, presertim cum omnes unum corpus Christi sint, et Christus, qui est ipsa pax, sit omnium caput. Nec minori sese affectu complectantur quam membra unius corporis sibi inuicem copulantur. Quantum putas [514 1Kb] abundans eris in dilectione, quando hoc tibi fuerit in possessione? Attamen ista transi, et contemplare ipsum per quem hec bona tibi peruenere et percipies quia ille plusquam ut teipsum et quam omnes alii se incomparabiliter amet te, et tu super teipsum et super omnes alios ineffabili quadam suauitate illum amabis. Malum autem quemque sic Deus omnesque boni habebunt odio ut nec filius quidem pietatem habeat de patre in penis conspecto.



CAPUT LXIII. De concordia et discordia.


Decima pars beatitudinis est concordia; miserie uero, discordia. Concordiam homo [515 1Kb] tam raram hic habet ut nec sibi ipsi semper concordet. Sic enim corpus et anima dissident sibi ut quod unum appetit alterum nolit. uerum quia non semper hoc [516 1Kb] , faciunt, sed aliquando idem uolunt, non in discordia summa persistunt. In alia uero uita, uel in concordia uel in summa persistent discordia. Corpus etenim et anima cuiusque sancti, imo concordie tante erunt omnes iusti quante in presenti sunt oculi nostri. Sicut enim oculus unus uerti non potest quo non uertatur et alius, sed in eamdem partem semper uoluuntur, sic etiam corpus et anima, uel societas  illa iustorum, nichil poterunt uelle diuersum [517 1Kb] , sed eamdem semper uoluntatem habebunt. Corpus enim unum erimus. Ecclesia una erimus, sponsa Christi  erimus, quicunque ibi erimus. Ipsa Dei uoluntas non erit a tua diuersa, sed sicut tu quod ille ita et ille uolet in cunctis quod tu. Caput namque a suo corpore quomodo discreparet?



CAPUT LXIu. Quod omnes iusti idem uelint.

Hic forsitan dices: Eia! si Deus et omnis ille beatorum cetus uolent quod ego tunc et augmentum mei boni mecum uolent, quod ego ibi non uelle non potero. Ero itaque, pro uelle meo, de maioribus in celo. Huic tue imbecillitati respondeo. Quia si etiam beato Petro in gloria par esse uolueris, eris. In gloria dico quia, ut Petrus sis in persona uelle non poteris. Namque si hoc uelles, teipsum nichil esse uelles, quod uelle nequibis. Sed nec in gloria illi equari,  si meritis eius impar fueris, uelle poteris, quia pulcherrimam illius corporis compositionem, quam in hoc conspiceres uiolari, plus omni commodo amabis. Nec etiam in humano corpore uel pes loco aut officio manus uel manus pedis fungi exoptat; aut os uel nasus, ubi oculi sunt; aut oculi ubi os; aut nasus, relictis sedibus suis, cupiunt transferri; aut si transferrentur, conuenienter et sine iniuria non id paterentur. Eodem modo, in illa admirabili et glorificata dispositione, et eque disposita glorificatione beate ciuitatis Dei ita quisque quod adeptus fuerit amabit ut statum suum potiori gradu immutari non uelit. Quare? Quia cuique satis erit sua felicitas et beatitudo, sibi pro meritis suis misericorditer impertita. Amplius, si hi, qui iam tunc in ipsius corporis  unitate locati fuerint, maiora quam sint adepti desiderarent, eo ipso miseri essent, quod nondum haberent [518 1Kb] quod uellent. In quo enim alicui, quod cupit deest, in eo miser sit necesse est. Sed absit ab illo regno omnis miseria. Aderit itaque omnibus omnis sufficientia, quam perficiet in singulis unanimis et plena concordia. Mali uero in discordia tanta persistent ut eorum corpus et anima semper dissideant. Nam et corpus animam odio habebit, eo quod male unquam cogitauerit, et anima corpus eo quod male cogitata opere compleuerit, pro quibus omnibus torquebuntur in [519 1Kb] penis.



CAPUT LXu. De honore et dedecore.

Undecima pars beatitudinis, honor dicitur; miserie  uero, dedecus. Honorari homo ab omnibus appetit [520 1Kb] , aut eorum uerbis, aut factis. uerbis quidem, ut eum collaudent? factis autem, ut sibi eum preponant. Sed, cum honorem huiusmodi appetit, tale est ac si unus uermis [521 1Kb] querat ab aliis laudari eisque in regimine preponi. Hunc tamen honorem, licet nullus sit pene, nemo potest hic ad plenum  habere. Nullus enim uel imperator laudatur a cunctis, uel omnibus aliis preponitur. Quia tamen nec ullus a cunctis hic blasphematur, uel aliis omnibus substernitur, nec omnino inhonoratur. In futuro autem, aut honorabitur, aut econtra omnino inhonorabitur [522 1Kb] . Qui honor cuiusmodi sit, breui sub exemplo consideremus.



CAPUT LXuI. De paupere in regnum adoptato.
[523 1Kb]

Ecce sit ante oculos nostros positus aliquis pauper, omni solatio destitutus, ulcerum et aliarum infirmitatum feditate corruptus, et omni quo uel a frigoris asperitate defendatur tegmine nudus. Hunc igitur talem, tali modo iacentem et in nullo semet iuuare ualentem, si rex aliquis potentissimus transiens illum  uideret [524 1Kb] , et miseratus eius ulceribus mederi iuberet, curatumque suis regalibus ornamentis indutum sibi presentari preciperet, et adductum in filium adoptaret, ac deinde preciperet ut in regno suo filius suus a cunctis haberetur, atque in nullo quod imperaret a quoquam contradiceretur, heredem suum filiique sui proprii coheredem constitueret et eum suo nomine uocari uellet, nonne diceres hunc magnifice et inopinate honoratum? Et certe Deus nobis hec omnia faciet. Nati enim de putredine carnis replemur multis miseriis , in quibus miseriis constitutos, et omni solatio destitutos, omniumque infirmitatum passionibus obnoxios, ac peccatorum et corruptibilitatis ulceribus plenos sola misericordia ductus accipiet et curabit nos, et  sanitati restitutos ornamentis perfecte iustitie et incorruptibilitatis ornabit adductosque in filios suos sibi adoptabit, regni sui consortes efficiet et heredes, Filioque suo unigenito, sibi per omnia equali et coomnipotenti, concorporales statuet et coheredes, omnique creature iubebit ut in omni quod uolemus nobis obediat, uocatosque nos nomine suo deos faciet. Ipse enim dicit: Ego dixi Dii estis, et filii Excelsi omnes . Sed ipse Deus deificans est, tu uero deus deificatus. At fortasse ais: Hec ratio tua in illis quidem magnis apostolis, seu martyribus, potest existere rata, in me autem  non intelligo quonam pacto constare queat. Ad hoc intende, queso, et intellige quia nullum iustorum ab  ista deitate excepit Deus, ubi ait: Dii estis, et filii Excelsi omnes.



CAPUT LXuII. Similitudo inter Deum et ignem.
[525 1Kb]

uerum ut dicta melius eluceant, considera sub exemplo naturam ignis et naturam rerum ignitarum, si forte ibi aliquatenus queas imaginari qualiter illi  summe maiestati [526 1Kb] , pro modulo tuo, possis participando deificari. Ecce ignis unus est, et in sua natura calidus. In hunc ignem pone lignum, plumbum et ferrum simul. Itaque cum lignum fuerit in carbones conuersum et plumbum liquefactum, ita ut in carbonibus nichil nisi ignis appareat et plumbo nichil caloris addi queat, necdum tamen poterunt ferro in calore cequari, quod nondum forsitan penitus incanduit igni. Licet igitur aliud alio magis in calore profecerit, singulorum tamen seruata natura sua, usitato locutionis modo, quia quod ignitum, est per se dicitur ignis. Sic erit in illa beata supernorum ciuium societate, de qua loquimur [527 1Kb] . Nam quemadmodum hi qui summe deitati sunt propinquiores, et ob hoc aliis prestantiores, dii dicentur ita et qui illis  sunt inferiores,  simili nomine deos dicendos necesse est. Talis honor, ut prelibauimus, iustis pro modo meritorum exhibebitur. Quisquis uero malus e contra [528 1Kb] sic exhonorabitur ut, in omni fetore deiectus, uermium etiam dominio subiicietur.



CAPUT LXuIII. De potentia et impotentia.

Duodecima pars beatitudinis est potentia; miserie uero impotentia. ueram ille potentiam obtinet qui quecunque uoluerit facere potest. Quod quia nullus hic ualet facere, nec ueram hic potentiam potest [529 1Kb] habere. Quia tamen quandoque quod uult facere potest, nec omnino impotentie subiacet. uerum in  futuro, aut uere prepotens, aut omnino semperque impotens erit. Bonus autem quidquid [530 1Kb] uoluerit facere poterit, quoniam ipsum Omnipotentem in omnibus sue uoluntati concordantem habebit. Malus uero nichil quod uelit agere quibit. Quando ergo cum tanto honore et cum ceteris pretaxatis hanc adeptus fueris omnipotentiam, non uideo qua ratione possis cupere ampliorem. Igitur, dum possessione harum beatitudinum quas digessimus felix fueris, nonne sufficiens tibi uideberis? Et maxime, inquis. Age igitur. Si in omnibus istis uel una die, sicut exposita sunt, securus uiueres, gauderes sine dubio. Si autem mense, uel uno anno letificaueris, si toto tempore uite tue, quid faceres? Nec dici quidem potest, ut autumo, letitie modus. Darem pretium [531 1Kb]  utique libens quidquid haberem, et memetipsum insuper, si sic, et non aliter, ea adipisci ualerem.  Si uero adhuc omnino securus existeres quod ea, dum uiueres, nullo euentu amitteres, omitto dicere utrum cogitare [532 1Kb] possis an non quid exsultationis tibi deesset.



CAPUT LXIX. De securitate et timore.

Tertiam decimam beatitudinis partem, accipe securitatem; miserie uero, timorem. Hec alias siquidem omnes beatitudinis partes confirmat, nec haberi possunt perfecte sine illa. Tunc enim perfecte homo eas habet, cum nusquam amittere timet. uerum [533 1Kb] in hac uita nichil quis potest habere, unde securus ualeat esse. Sub eodem enim momento pauper ex diuite, mortuus ex uiuo potest existere. Ergo nec alias beatitudinis partes, nec securitatem perfectam  hic habet. Quia tamen non semper quod patitur timet [534 1Kb] , sed quandoque effugere potest, nec summum timorem hic habet. In futuro autem, aut securitatem perfectam, aut econtra summum habebit timorem. Bonus autem quidquid uoluerit habebit, et nichil ex eo se amissurum timebit.



CAPUT LXX. Quod nullus amittat bona semel adepta.

Dico enim quod si ea perditurus est, aut ipse uolet ea perdere sua sponte, aut Deus uolet ei uolenti illa auferre, aut aliquis alius Deo fortior superueniens, ea tollet ab illo, Deo et ipso non uolente. Sed certe nec ipse, abiecto tanto bono, in miserias quas se euasisse gratiosus exsultabit recidere uolet, nec Deus, qui illud tam larga et clementi bonitate donauit,  id ei aliquando [535 1Kb] auferre uolet, nec ullus etiam fortior Deo superueniet, qui, Deo iustum protegente, hoc illi inuito aliquatenus tollet. Malus uero et semper tormenta que patietur pauebit, et nunquam ex eis euadere poterit.



CAPUT LXXI. De gaudio et tristitia.

Quarta decima beatitudinis [536 1Kb] pars, gaudium; miserie uero tristitia est. Gaudium perfectum solus ille potest habere qui predictas omnes beatitudinis partes potest obtinere. Quarum quia ullam nemo hic habere potest, patet quia nec gaudium summum hic retinere ualet [537 1Kb] . Sic et ille solus uere tristitiam patitur summam [538 1Kb] quem predicte omnes miserie partes omnino coarctant. uerum quia nullus ex toto  hic eas patitur, liquet quia nec in summa tristitia hic habeatur [539 1Kb] . In seculo autem futuro aut letitia  aut tristitia quisque replebitur summa. Bonus enim quisque omnino tunc poterit [540 1Kb] gaudere, quia predictas omnes beatitudinis partes obtinebit perfecte. Quid ergo beatius isto, qui tanto replebitur gaudio [541 1Kb] . Adhuc tamen ad cumulum beatitudinis sue aliud habebit, unde magis possit gaudere; quia enim quisque, sicut se, alterum amabit, patet quia sic de illius felicitate, ut de sua, gaudebit. Quot igitur et quanta gaudia quisque obtinebit qui de tot et tantis beatitudinibus sanctorum iubilabit? Quod si tantum de aliis, quos ut se diliget, gaudebit, quantum de Deo, quem supra se diliget, exsultabit? Gaudium enim erit ei intus et extra gaudium sursum atque deorsum, gaudium circum circa ubique gaudium plenum. Malus uero e contra tristitia replebitur summa, quia  omnes miserie partes, quibus nichilominus se circumseptum sentiet, ineuitabiliter [542 1Kb] sine fine patietur et indesinenter.



CAPUT LXXII. De cupiditate mundani honoris.

Sic agunt [543 1Kb] illi qui mundi huius honores appetunt, quomodo pueri qui sequuntur papiliones. Papiliones enim cum uolant, tramitem rectum nunquam tenent, sed huc illucque se agitant, cumque alicubi residere uidentur [544 1Kb] , nec ibi diu morantur, Hos autem cum pueri capere uolunt, cito post eos currere satagunt, et quia non ad suos pedes, sed ad papiliones intendunt, aliquando in foueam cadunt, seque immaniter ledunt. Plerumque uero, cum eos uident alicubi insedisse [545 1Kb] , incedunt suauiter et  caute, ut eos ualeant comprehendere. Quod dum faciunt, manibus quoque plaudunt, et ad inuicem leui uoce dicunt: Ecce iam eos habebimus, ecce eos iam habebimus. Sed [546 1Kb] cum proprius accedentes eos apprehendere tentant, papiliones auolant. Si quando uero eos apprehenderint, exsultant de nichilo, quasi magnum quid fuerint adepti. Similiter autem faciunt qui mundi huius honores appetunt. Honores enim huius mundi nunquam certam tenent uiam, sed incertis diuerticulis de uno ad alium transuolant. Cumque sub alicuius substiterint potestate, non ibi diu possunt remanere. Hos ergo dum stulti homines assequi cupiunt, festinant post eos quibuscunque modis possunt. Et quia non considerant quo eos modo assequantur, sed ut quoquo modo [547 1Kb] adipiscantur,  sepius in grauia crimina decidunt, quibus suas animas uehementer ledunt. Aliquando uero, cum uiderint eos alicubi quasi paratos sibi esse accedunt  illuc latenter et multum callide, ut quasi nullo sciente ualeant eos obtinere; et quo dum appropriant, uehementer gaudent et exsultant. Sed cum proprius accesserint eosque se posse iam apprehendere putauerint, honores de manibus eorum se excutiunt, et aliqua de causa ad illos aliquos se transferunt. Quos si quandoque adepti fuerint, gratulantur, quasi aliquem uerum honorem fuerint assecuti, cum ad ueri honoris culmen peruenire non possint, si non hos, pro suorum [548 1Kb] satisfactione commissorum, reliquerint.



CAPUT LXXIII. Similitudo inter Deum et aliquem dominum.

Ita inter [549 1Kb] Deum et homines agitur quomodo inter dominum aliquem et seruos illius, qui uulgo  naturales uocantur. Si enim dominus naturali seruo aliquid iusserit et seruus domino libenter obedierit, agit seruus quod debet et quod domino [550 1Kb] placet. Si autem domini sui preceptis restiterit, gratiam ipsius statim amittit. Quam si uoluerit recuperare, ac deinceps domino suo fideliter seruire, sicut prius debuerat naturaliter fecisse, si ei dominus tunc iusserit, iurat quod eius obediet preceptis, eique fidelius [551 1Kb] seruiet quandiu uixerit. Quo facto, dominus ei condonat quod deliquit, et si ita domino [552 1Kb] placuerit, aliquid proprietatis, unde uiuat, habere concedit. uerum, aliquanto temporis transacto, seruus paulatim ncipit que iurauerat obliuisci, et ab amore domini isui tepescit. Et quia ea que dominus iubet sibi dura uidentur, prius quedam, postmodum plura transgreditur,  donec in omnibus pene periurus habeatur. Sicque rursus domini sui gratiam perdit quam prius recuperauerat sponsione correctionis. Quid ergo amplius [553 1Kb] faciet? Quid aliud promittere potest? Naturale ius corrupit, iusiurandum uiolauit. Est tamen aliud quod adhuc faciendum inuenit seruus. Licentia enim domini sui aliquid retinuerat in proprietate [554 1Kb] , unde se potest, ut antea, reconciliare. Postquam ergo se errasse cognoscit [555 1Kb] , ad dominum suum redit, eum exorans [556 1Kb] huiusmodi uerbis: Domine, inquit, confiteor meam iniquitatem, quia quod tibi naturaliter debueram, quodque postmodum iureiurando promiseram, totum ad meam transgressus sum miseriam. Sed adhuc semel indulge mihi, si [557 1Kb] placet, quidquid deliqui, et ego tibi reddam quidquid  proprietatis per tuam licentiam hactenus retinui [558 1Kb] . Me autem ipsum ita in tuo seruitio astringam quod meam ex toto uoluntatem dimittam, tuam uero, in  quantum potero, faciam. Et, ut eam semper ualeam implere, ponam me in illorum subiectione qui me illam sciant et uelint docere [559 1Kb] , et admonendo, corripiendo, castigando faciant custodire. De quibus omnibus faciam tibi iusiurandum, si mihi indulseris quidquid hactenus deliqui. Tunc dominus: Et ego adhuc, inquit, indulgeo tibi omnia que petis, si tu omnia feceris que promittis. Sed hoc scias quia nisi hanc conuentionem custodieris, uel si eam casu in aliquo [560 1Kb] uiolaueris, nisi ad eamdem penitendo [561 1Kb] redieris, per aliam conuentionem me placare non poteris. Eodem itaque modo inter Deum et homines agitur. Deus enim primo homini quiddam precepit, cui si ille obedisset, ei profecto placuisset [562 1Kb] . Sed quia illius preceptum preteriit, gratiam eius statim perdidit. Hanc ergo si uoluerit homo recuperare,  sicut Deus iubet, iurat in baptismate quod audiuimus illum seruum iurasse. Sed quia et hoc ipsum sepius transgreditur [563 1Kb] relictis omnibus cum propria uoluntate, monachus [564 1Kb] efficitur. Aut ergo monachus saluabitur, aut aliter damnabitur [565 1Kb] .



CAPUT LXXIu. Similitudo inter diabolum et improbum placitatorem.

uerum sciendum est quia [566 1Kb] sic placitat diabolus contra hominem quomodo improbus placitator contra alium aliquem. Improbus enim placitator licet non habeat rectum [567 1Kb] , tamen propter improbitatem suam ueniens ad placitum, hoc quod est iniustum, iustum, et quod est iustum uult ostendere iniustum. Sed cum eum aliquis iurisperitus audit, et quia non rectam habeat causam agnoscit, iudicat esse iniustum  quod ille dicebat iustum, et esse iustum quod ille asserebat iniustum. Sicque ille conuictus a placito discedit dolens, quod aliquid facere non poterit [568 1Kb] . Sed aliquanto tempore transacto, postquam hoc iudicium putat obliuioni esse traditum, suam rursus incipit causam, dicens sibi fieri iniuriam. Quod si aliquis sibi dixerit hoc iam esse definitum, dicit non recte esse iudicatum [569 1Kb] . Sed ille qui semel iam uicit, non attendat ad ea que dicit, sed tantum dicat: Quod semel est bene definitum, non est iterum [570 1Kb] incipiendum.  Sic enim sine labore semper ab inimico suo se poterit liberare. Similiter autem diabolus [571 1Kb] placitat contra hominem: locus autem placiti huius est cor hominis ipsius [572 1Kb] . Ad hunc itaque locum diabolus uenit ad placitum. Et licet sciat quod rectum non habeat, tamen ibi asserit uerum esse quod falsum est, et falsum quod uerum est [573 1Kb] . Ibi namque dicit cogitationem, quam immittit, ueram esse, scilicet quod [574 1Kb] homo debeat mundum diligere, diuitias et honores appetere, desideria carnis adimplere, hec et his similia facere: quod quidem falsum est. Ex alia uero parte dicit esse falsum quod homo debeat mundum relinquere, diuitias et honores contemnere, desideria carnis abscindere, eleemosynis peccata sua redimere [575 1Kb] , monachatum demum accipere [576 1Kb] , hec et alia multa facere: quod totum uerum  probatur esse. Sed cum aliquis, qui inter rectos et non rectos cogitatus scit discernere, audit diabolum in corde suo hec dicere, iudicat iniustum esse cogitatum quem ille esse iustum dicebat, et esse iustum quem ille iniustum esse affirmabat. Et hoc iudicio facto, abiicit iniustum et sequitur iustum, contemnensque seculum [577 1Kb] accedit ad monachatum [578 1Kb] . Sicque diabolus conuictus a cordis placito recedit, contristaturque quia uincere non potuit. Sed postquam sperat diabolus quia homo oblitus fuerit quod antea sic iudicauerat [579 1Kb] , putans eum in aliqua parte posse inuenire immunitum [580 1Kb] , ad eumdem locum cordis reuertitur, renouatoque placito, quasi non recte definito, conqueritur. Quod si ille pro certo cognouerit quia [581 1Kb] rectum iudicauit in eo quod  seculum relinquendum esse censuit, diabolus statim non esse rectum respondet ut eum tam cito uel ita omnino desereret, adhuc posse sibi ipsi, remanendo in seculo, indulgere, pauperibus uel suis ad eum respicientibus subuenire [582 1Kb] . Sed ille qui semel mundum ipsumque diabolum recte superauit non curet ea [583 1Kb] que fraudulenter ei dicit, sed firmum teneat [584 1Kb] quia quod semel iuste et stabilitum non est denuo [585 1Kb] destruendum, et quod denique recte definiuit relinquendum non est iterum [586 1Kb] appetendum.  Sic enim facile, Deo subueniente, diabolum semper poterit [587 1Kb] superare.



CAPUT LXXu. Similitudo inter Deum et quemlibet regem.
[588 1Kb]

Deus ipse [589 1Kb] sic inimicitias exercet aduersus diabolum quomodo rex quidam contra principem quemdam inimicum suum. Hic autem rex habet in regno suo uillam admodum amplam.



CAPUT LXXuI. De regno, et uilla, et castello, et dungeone.
[590 1Kb]

In uilla uero rex habet castellum quoddam, supra castellum autem unum dungeonem [591 1Kb] . In uilla, quedam domus sunt ualide, plures inualide. In castello autem firmitas est tanta ut, si quis illuc confugerit, nisi inde redierit, ab aliquo ledi non  possit. Tanta uero securitas est in dungeone [592 1Kb] ut, si quis illuc semel poterit ascendere, nunquam eum inde libeat redire. Hec autem omnia ille rex habet in potestate sua. Inimicus uero eius est ita fortis ut quidquid extra uillam inuenit, sine ullo obstaculo comprehensum abducat [593 1Kb] . In ipsam quoque uillam sepius intrat, et domos quas inuenit inualidas uiolat, eosque qui inhabitant captiuos cum suis asportat [594 1Kb] . Illas uero quas firmas inuenit, postquam eas irrumpere nequit, ad extremum inuitus dimittit. In castellum quoque non potest ascendere, nec illuc confugientibus quidquam mali facere, nisi redierint ad prelium uille. Sed si amore suorum parentum redierint, quia eos audiunt occidi et male tractari [595 1Kb] , et per foramen uel fenestram curiose respexerint,  tunc eos facile occidere aut uulnerare poterit. Quapropter necesse est eis ut nunquam ad clamorem parentum attendant, nec ad bellum [596 1Kb] reuertantur, aut respiciant, sed semper, ut ceperunt, fugiant donec ad summitatem dungeonis [597 1Kb] peruenerint. Postquam enim illuc peruenerint, erunt omnino securi. Itaque rex ille Deus est qui cum diabolo bellum habet. Hic in suo regno habet Christianismum; in Christianismo uero, monachatum; supra monachatum, conuersationem tantummodo [598 1Kb] angelorum. In Christianismo, quidam in uirtutibus sunt ualidi, plures uero inualidi. In monachatu autem firmitas est tanta ut si quis, illuc confugiens, monachus effectus fuerit, nisi inde penitendo redierit,  a diabolo ledi non possit. In angelorum uero conuersatione  gaudium est securitatis tante ut quisquis illuc ascenderit, nolit inde unquam redire. Hec autem omnia rex idem Deus habet in potestate sua; inimicus uero eius, id est diabolus, tante potestatis est quod omnes [599 1Kb] Iudeos atque paganos, quos extra Christianismum reperit, nullo obsistente rapiat, et in infernum demergat [600 1Kb] . In ipsum quoque Christianismum sepius intrat, et eos quos debiles inuenit tentando uiolat, animasque [601 1Kb] corporibus inhabitantes captiuas asportat. Illos uero, qui fortes sunt et bene muniti, postquam [602 1Kb] eos superare nequit, tandem, licet tristis, dimittit. In monachatum quoque non ualet irrumpere, nec his qui monachi effecti sunt quidquam facere mali, nisi ad seculum redierint corpore, uel corde, uel aliqua parentum  affectione [603 1Kb] .



CAPUT LXXuII. Similitudo inter monachum et potionem, et abbatem et medicum.

Sed, quia hoc sepius solet euenire nouitiis, attendant quia [604 1Kb] sic agit qui monachatus arripit difficultatem [605 1Kb] , quomodo infirmus qui grauem accipit potionem. Plerumque etenim contingit ut qui aliquam patitur infirmitatem corporis, potionem querat qua ab illa infirmitate curari ualeat. Cumque medicus [606 1Kb] ei dicit ut illam uel illam potionem accipiat, et sic sanari poterit, emit eam, uel gratis accipit datam [607 1Kb] . Sed cum potio fortis eius uiscera rimatur, membra omnia percurrit, malos humores contrahit, uires tollit, corpus dissoluit, terre prosternit [608 1Kb] ,  desiderium maximum bibendi in eo accendit, uel dormiendi, uel foras ad uentum exeundi, eique medicus hec interdicit [609 1Kb] , comminans quia morietur, si hec fecerit. Heu me, infirmus inquit, cur potionem hanc accepi? Male mihi prius erat, et modo est peius. Heu! quanto meo malo illos uidi qui hoc consilium mihi dederunt, nec mihi quia hoc et hoc me oporteret pati predixerunt. Si enim hoc sciuissem, nunquam potionem accepissem. Sic et sic iste conqueritur, dum potione coarctatur. Cum uero mali humores defluere ceperint, totumque corpus paulatim leuiari, gaudet et exsultat quia talem potionem accepit per quam ad pristinam sanitatem redire se sentit, et homines qui [610 1Kb] hoc  consilium ei dederunt benedicit. Similiter uero  multoties accidit ut aliquis, qui anime sue infirmitatem considerat, medicinam inde spiritalem querat, qua ab illa uitiorum suorum infirmitate mundari ualeat. Cumque ei aliquis spiritualis homo dicit quod per monachatum posset saluari, dat quidquid habet ut in monasterio aliquo suscipiatur, uel ei gratis aliquando conceditur, et suscipitur. Sed [611 1Kb] cum ordinis difficultas cogit eum uigilare, dum uellet dormire; esurire, dum uellet edere; sitire, dum uellet bibere; tacere, dum uellet loqui; legere uel cantare, dum uellet quiescere; sedere, cum uellet stare uel ambulare; aut stare uel ambulare, cum uellet sedere; iniurias sustinere multas, propriam uoluntatem ex toto deserere: Me miserum, inquit, hunc habitum quare suscepi? Antea male agebam,  sed modo peius ago, quia tot et tanta, que mihi iubentur, adimplere non ualeo; et uix nisi inuitus, aliquid boni perficere ualeo. Quid igitur [612 1Kb] ? ue mihi, ue mihi! Ut quid his credidi qui mihi hoc consuluerunt? Putabam quod omnes isti homines essent sancti. Hec et his similia nouitius dicit, dum ordo illi imprimis [613 1Kb] uidetur grauis; sed postquam sensit et secum considerat [614 1Kb] quia, hec unanimiter patiendo, sic omnia sua posse aboleri peccata sicque sanitatem anime citius recuperare, totum quod antea graue uidebatur, paulatim leue efficitur, et quasi iam nichil male habens, letari incipit, Deo gratias agit, quia monachatum suscipere meruerit,  et omnes qui tale consilium sibi dederunt benedicit.



CAPUT LXXuIII. Contentio inter monachos conuersos, et nutritos.
[615 1Kb]

uerum quia de conuersis et nutritis congregatur ordo monachorum, dicendum est quod solet esse contentio quedam inter nutritos monachos et conuersos. Asserunt enim [616 1Kb] nutriti se nulla crimina commisisse, nec se in seculi sordibus coinquinasse, sed quia mundam ab infantia uitam duxerunt, et in Dei seruitio semper laborauerunt, illos uero econtrario semper uixisse [617 1Kb] considerant, et ideo merito inferiores esse iudicant. At contra conuersi, quia scientiam exteriorum habent et res [618 1Kb] monasterii sapienter tractant, nutritis ipsis necessaria inueniunt, ordinem quoque suum feruentius plerumque  custodiunt, illos uero parum in his ualere considerant, ideo se meliores illis estimant, sicque aliis alii se preferunt, dum non suam, sed aliorum infirmitatem attendunt. Sed si uere monachi essent, sic esset inter eos quomodo inter angelos in celis et homines sanctos. Angeli enim sunt quasi nutriti,  sancti uero homines quasi conuersi. Sed nec angeli sanctos despiciunt, quia tentationibus aliquando uicti sunt, nec sancti angelos, quia nullam, quam uincerent, passi sunt tentationem. Si enim Michel diceret Petro: Tu Dominum negasti, posset Petrus respondere: uerum quidem est quod dicis, sed tu pro Domino nunquam uel unum colaphum sustinuisti. Quod omnino non faciunt, sed ita existunt concordes ac si omnes essent angeli, uel homines. Sic ergo sunt [619 1Kb] isti ac si nutriti sint omnes aut conuersi.



CAPUT LXXIX. Similitudo inter monachos, et angelos, et Deum.
[620 1Kb]

Sic est inter monachorum congregationem in terris et congregationem angelorum in celis, quomodo inter eos qui sunt adhuc exterius in cella  nouitiorum, et illos qui iam sunt interius in congregatione monachorum, qui, ut preualent [621 1Kb] , in omnibus se perfecte custodiunt. Hos enim abbas per semetipsum iam omnia docuit que uult eos obseruare; iilis uero magistros ex istis preponit qui eos doceant que debeant custodire. Isti iam probati sunt in omni humilitate, et obedientia, et patientia, et obseruatione omnium que ordo exposcit. Illi uero adhuc probandi [622 1Kb] sunt, utrum uelint esse humiles, obedientes, patientes, et obseruare omnia que ordo requirit. Unumquemque ergo illorum is qui eis magister deputatus est probat, et arguendo et increpando. Plerumque etiam flagellando tentat an aptus ad suscipiendum [623 1Kb] in congregatione aliorum existat. Quem si uiderit cuncta patienter sustinere  et aliorum consortio per omnia dignum esse, uenit ad abbatem nuntians ei coram omni congregatione: Domine, inquit, nouitius ille, quem mihi commisisti [624 1Kb] , ita perfecte se habet omnibus modis, quod iam est dignus inter nos esse, si iubetis. Quibus auditis, abbas aut eum recipit, communi consilio fratrum, aut adhuc dimittit, ad exemplum aliorum nouitiorum. Sicque de isto nouitio condigne agitur, qui seruorum Dei consortio iam dignus habetur. Illum autem nouitium, quem magister suus uiderit inobedientem, impatientem, superbum, susceptione indignum, postquam eum diu tolerauerit, multisque modis emendare tentauerit [625 1Kb] , tandem si nichil proficere potest, uenit ad abbatem, et talia ei refert:  Domine, inquit, nouitius ille quem habui in [626 1Kb] custodia, ut eum docerem quomodo posset esse dignus conuersatione nostra, ita peruerse se habet in omnibus que agit ut nec inter reliquos nouitios dignus, sit conuersari. Prouidere itaque uobis conuenit quid potius de eo faciendum sit. Ad hoc ille respondens,  magistrum hortatur ut eum adhuc omnibus modis emendare conetur, dicens melius esse illum inter reliquos tolerare quam dimittere ad seculum reuerti [627 1Kb] . Sicque nouitius iste nec in congregatione recipitur, nec a cella nouitiorum expellitur. Similiter ergo est considerandum per omnia inter Deum, et angelos, et monachos, quomodo inter illum abbatem, et magistrum, atque nouitios monachos.



CAPUT LXXX. Similitudo inter Deum, et quemlibet imperatorem.
[628 1Kb]

uidendum etiam est sic [629 1Kb] esse inter Deum, angelos et homines [630 1Kb] , quomodo inter imperatorem terrenum et sibi obsequentes. Tria quippe sunt genera hominum que terreno imperatori seruiunt. Alii enim seruiunt ei pro terris quas habent, nichil aliud  querentes nisi quod tenent; alii, quia terras [631 1Kb] recuperare uolunt quas eorum parentes aliqua sua culpa perdiderunt; alii uero pro solidatis [632 1Kb] tantum. Illos itaque [633 1Kb] dominus honestius tractat qui nichil unquam deliquerunt, nec aliud quam quod habent querunt. Hi radicati sunt et fundati, nec euelli formidant, dum se in uoluntate domini sui conseruant [634 1Kb] . Illos uero, quorum parentes sibi peccauerunt quique pro illorum [635 1Kb] hereditate sibi seruiunt [636 1Kb] , aliquanto uilius [637 1Kb] tractat, modisque diuersis tentat, uidelicet conuiciando, comminando, quedam grauia iubendo, quandoque etiam flagellando. Qui si hec omnia humiliter sustinuerint et Domini sui misericordiam patienter exspectauerint, tandem eis dominus hereditatem patrum suorum reddit. Si uero  noluerint hec tolerare, nec suam ualent hereditatem recuperare, nec aliud uult eis dominus dare. Illi autem qui nichil aliud querunt quam solidatas [638 1Kb] et ut bene pascantur, tandiu imperatori obsequuntur quandiu hec eis largitur. Que si eis abundanter donauerit, laudant eum, et dicunt quia uere [639 1Kb] domino tali seruiendum est, qui talia [640 1Kb] seruientibus sibi confert. Si uero hec illis dare destiterit, statim recedunt, ipso uituperato, et incipiunt seruire ipsius inimico. Tria igitur hec sunt [641 1Kb] genera hominum alicui terreno imperatori militantium. Similiter autem tria sunt genera eorum qui superno Regi deseruiunt. Primum genus sunt angeli, qui, eterna beatitudine stabiles, sibi sine omni intermissione  seruientes. Aliud uero, homines boni sunt, qui,  in quantum possunt, sue uoluntati obediunt, sicque ad regnum celorum, patris sui Ade culpa perditum, hereditario iure peruenire contendunt. Tertium autem hi, qui tantum pro terrenis seruiunt commodis, quasi milites stipendiarii. Sic ergo per omnia est considerandum inter hec tria genera et Deum, quomodo inter alia tria supradicta et imperatorem suum.



CAPUT LXXXI. Quod monacho prosit, si aliquod bonum inuitus faciat.

Contingit aliquando quempiam [642 1Kb] sic abundare humoribus malis ut, nisi secetur, aliter sanari non possit. Ut ergo ab eis possit ex toto mundari, sponte sua prius se faciat ligari, rogans etiam eos qui  eum secturi sunt, ut non eum dimittant, quidquid ipse dicat, donec eum perfecte secuerint. Cum ergo putredinem pungere ceperint et resecare, clamat, et dicit se prius nichil [643 1Kb] mali habere, comminaturque eos, nisi eum dimiserint, occidere. Sed illi, qui eum hoc dicere propter dolorem sciunt, non uerba illius attendunt, sed, ut ceperant, putredinem perfecte abscindunt. Cum autem ad plenum mundatus melius habuerit, eisdem, quos antea [644 1Kb] minabatur occidere [645 1Kb] , gratias agit, quod non eum ad uoluntatem suam dimiserint. Quid ergo? Nunquid non ideo prodest ei sectio, qui eam tolerauit inuitus, cum ad eam tolerandam se fecit ligari spontaneus [646 1Kb] ? Prodest reuera, quia per eam abscissa est infirmitas et reparata est sanitas [647 1Kb] . Similiter autem plerumque  contingit ut aliquis redundet uitiis, et intelligat quod aliter saluari non ualeat, nisi a se ferro districtioris penitentie [648 1Kb] fuerint resecata. Ut ergo inde purgari perfecte queat, alicui in monasterio sponte sua se alligat. Professionem etenim faciens, ibi stabilitatem morumque suorum conuersionem promittit, seque intra monasterii claustra eo tenore recludit ut medici spirituales, uidelicet sui pastores qui eum corrigere debent, quidquid ipse postea dicat, non eum dimittant, sed eius uitia resecent et emendent. At plerumque cum eum ceperint ad meliora stimulare, et eius uitia corripiendo resecare, recalcitrat atque irascitur, dicens se non esse culpabilem, unde reprehenditur, ipsosque qui eum arguunt aliquando  etiam perimere minatur. Hi uero, qui hoc  eum proferre propter ordinis districtionem cognoscunt, non eum ideo dimittunt, sed ab eo districte stultitiam, ut preualent, nunc hoc nunc illo modo abscindunt [649 1Kb] . Cum itaque fuerit emendatus a uitiis, et mitior factus, ad se reuersus eisdem gratias reddit, quibus irascebatur, quod eum reprehensum [650 1Kb] correxerint. Quid igitur? Nunquid non ideo sibi proderit illa tanta districtio, quia eam infirmitate carnis [651 1Kb] inuitus ad horam sustinuit [652 1Kb] , cum ad eam sufferendam sponte sua in monasterio se alligauerit? Proderit utique, quia et per eam liberatur ab omni infirmitate uitiorum, et redit ad ueram sanitatem uirtutum. Sed dicet aliquis [653 1Kb] : Melius esset ut Deo sine professione seruiret spontaneus quam in monasterio professione se alligans seruire cogeretur  inuitus.



 CAPUT LXXXII. Quam magna sit spes monachi professi.
[654 1Kb]

Hic autem est respondendum quia tanta distantia est inter illum qui non uult facere Deo promissionem seruiendi sibi [655 1Kb] , et eum qui libenter eam facit, quanta inter homines duos qui ambo ex debito debent seruire domino uni. Sed unus eorum accedit ad dominum, et dicit: Domine, ex toto corde tibi seruire uolo, sed esse tibi fidelem promittere nolo. Quia si hoc tibi promisso, postea peccarem [656 1Kb] , grauius delinquens grauiori uindicta dignus existerem. Quanto tamen melius potero, seruiam tibi, sed, si quando peccauero tibi, iudica me ut illum qui se tibi esse fidelem minime promisit. Alter uero  uenit, et dicit: Domine, ex toto corde meo te diligo, tibique fidelitatem et subiectionem promitto, ut, si aliquando fecero contra preceptum tuum, non me iudices ut alienum, sed emendes ut proprium seruum. His itaque dictis, euenit ut ambo idem peccatum postea faciant, ac deinde penitentes [657 1Kb] ad misericordiam domini sui ueniant. Dicit itaque dominus illi qui sibi fidelitatem promittere noluit: Quare hoc fecisti? At ille: Domine, inquit, confiteor quia deliqui, sed tamen me tibi non esse delicturum non promisi. Sed ille: Ideone, inquit, noluisti mihi fidelitatem promittere, ut posses contra me liberius peccare? Ergo et ego contra te, non ut erga meum, sed ut aduersus alienum agam, totumque  quod erit mei iuris [658 1Kb] , usque ad ultimum quadrantem  exigam. Hoc ita iudicato [659 1Kb] , conuertitur ad alium et dicit [660 1Kb] : Et tu, male serue [661 1Kb] , qui mihi fidelitatem promiseras, et ideo tibi magis cauere debueras, quare hoc fecisti? At ille: Domine, ait, confiteor reuera me deliquisse tibique fidelitatem promisisse. Sed postquam me penitet me deliquisse [662 1Kb] , debeo ego peius pati, quia tibi fidelitatem, antequam deliquissem, promisi, quam ille qui hanc tibi uult promittere, etiam postquam peccauit? Ideo quippe uolui me esse tuum ut, si quando peccarem, non me iudicares ut alienum, sed emendares ut proprium. At dominus: Ita est, inquit, ut dicis. Cum ergo uoluero, de te uindictam accipiam, ut de meo. Sic autem et Deus inter professum monachum et nolentem profiteri iudicat, si eos contra eum  peccasse peniteat. Non solum autem professum mitius iudicat [663 1Kb] non professo, sed etiam quolibet laico adhuc in seculo constituto. Licet enim uterque idem peccatum committat, tamen si toto ex corde monachum peniteat deliquisse, eumque ordinem, cui se subdidit, feruenti [664 1Kb] amore custodiat, maiorem quam laicus misericordiam consequetur, quantumlibet ille peniteat secularibus adhuc detentus. Si uero penitere noluerit, maiori quam laicus damnationi subiacebit.



CAPUT LXXXIII. Similitudo inter monachum peccantem et laicum.

Quod ut apertius a simili uideamus, homines duos unius domini seruos intueamur. Ambo itaque a domino illo possessiones proprias obtineant sibi,  sub iureiurando [665 1Kb] promisso quod ei fideles existant. Unus tamen illorum conditione tali hoc faciat quod, si quid [666 1Kb] in eum quandoque delinquat [667 1Kb] , de proprio suo, prout fuerit iustum, sibi emendet; alter uero dominum suum adeo diligat ut nichil proprium retinere, omnibus ei dimissis, familiarius sibi malit [668 1Kb] seruire. Hoc etiam pactum cum eo faciat [669 1Kb] quod, si aliquando [670 1Kb] quid contra eum committat, de seipso, non de re [671 1Kb] aliena, sed ut de proprio, quam uoluerit uindictam assumat. His igitur actis, si culpam eamdem committit uterque, ac deinde penitentia ducti uelint emendare, sed ille de proprio, quod nec adhuc totum uult dare pro illius culpe satisfactione, iste uero de seipso  quem etiam totum domino mancipauerat prius, uideatque [672 1Kb]  dominus quod ille tantum facere nolit, etiam [673 1Kb] postquam sibi peccauit, quantum iste, priusquam in illum delinqueret, fecit. De quo, inquam, maiorem uelle uidetur habere misericordiam [674 1Kb] , an cum illo [675 1Kb] uidetur uelle mitius agere quem operibus [676 1Kb] comprobat se minus diligere? Quod si hunc alterum uelit altero durius arguere [677 1Kb] , serue, inquiens, male, quanto mihi eras familiarior, tanto es culpabilior, potest iste sibi sic respondere: Domine, inquiens, uerum est quod dicis, sed quandiu penitere nolui: at postquam [678 1Kb] toto corde peniteo, meque ipsum in emendationem trado, nunquidnam peius illo debeo pati qui nec illud quod habet, tibi totum uult dare pro satisfactione sui commissi Iustumne tibi uidetur ut quia te magis dilexi, minorem  debeam misericordiam consequi? Imo eo maiorem mihi facere deberes [679 1Kb] misericordiam quo nullam maiorem tibi facere possum satisfationem? Quid aliud dominus diceret quam quod ueritas habet? Hunc ergo mitius iudicat, ut ex toto proprium; illum uero seuerius, ut minus sibi priuatum. Sic ergo Deus [680 1Kb] celerius indulget monacho qui se ei totum committit quam laico dare nolenti, uel sua [681 1Kb] , pro his que commisit.



CAPUT LXXXIu. Similitudo inter monachum et arborem.

Etenim rursus a simili potest uideri, acceptabilius esse Deo bonum opus monachi quam hominis cuiuspiam secularis. Solet quippe accidere duos esse homines sub domino uno, singulas habentes  arbores in proprio solo. Arbores autem ille fructum ferunt bonum utreque. uerum quia illi dominum inequaliter diligunt, etiam ei de fructu earum impariter seruiunt. Unus enim eorum, quia minus eum diligit, cum arboris sue fructus fuerit maturus, colligit fertque inde domino suo quantum sibi fuerit uisum, Alter autem adeo dominum amat ut, ad eum ueniens, arborem ipsam ei offerat. Domine, inquit, arborem habeo quamdam, bonum ualde fructum ferentem, que quia uestre [682 1Kb] congruit dignitati, malo eam uestri esse iuris quam mei. Eam igitur offero uobis, ut amodo uobis fructificet soli.  Ipsam quoque uestro assignabo preposito, ut ex ea fructum colligit, indeque uobis, prout uelle uos nouerit, diligenter deseruiat. Sed et ego, quanta diligentia potero, eamdem [683 1Kb] uestre utilitati custodire curabo. Cuius igitur horum obsequium domino illi magis uidetur acceptum [684 1Kb] ? An illius, qui, quando quantumque uoluerit [685 1Kb] , dat ei de fructu proprie arboris, uel illius qui arborem et fructum totaliter offert? Imo magis [686 1Kb] illius qui arborem totam dat ei cum fructu. Sic ergo seruitium [687 1Kb] monachi Deo est magis acceptum quam hominis secularis. Ipsi enim sunt homines duo, qui sub Deo uelut arbores quasdam habent seipsos. Ipsi quoque utrique sunt apti ad ferendum fructum operis boni. At quia non eodem modo diligunt Deum, nec ei pariter bene operando  deseruiunt: secularis enim, quia eum minus diligit, tunc tantum, cum bene operandi animum habuerit, boni operis offert Deo quantum uoluerit: monachus uero eum diligit in tantum ut ad eum accedens totum ei offerat [688 1Kb] seipsum, factis ac uerbis eum sic alloquens: Domine, inquit, mee hactenus potestatis eram, quodque mihi libebat bonum malumque faciebam. uerum quia tuus omnino debeo esse, tibique soli bona tantum opera fructificare, me totum tue trado potestati, ut amodo tibi fructificem soli. Quod ut melius facere ualeam, me uni ex Ecclesie prelatis [689 1Kb] subdam, qui me custodiens, ea tantum opera doceat facere que tibi nouerit magis placere. Sed et ego, pro modulo meo, meipsum custodire studebo. Cuius ergo munus Deo est [690 1Kb]  acceptabilius? An illius qui sibi offert quedam ex operibus suis, plurima uero subtrahit? Imo illius magis, qui dat ei seipsum cum operibus suis [691 1Kb] . Nec ideo propria priuatur mercede, quia sepe bonum opus cogitur agere. Sicut enim is qui arborem totam commisit preposito domini sui, ut ex ea fructum colligeret, ex quo et domino suo, prout eum uelle nosset [692 1Kb] , deseruiret. Ut, inquam, proprium non perdit meritum, si ille colligit fructum, priusquam maturescat, aut in arbore dimittat [693 1Kb] , donec putrescat: sic monachus, qui se totum commisit prelato, ut eum custodiret, eaque opera tantum [694 1Kb]  ab eo agenda exigeret [695 1Kb] , que Deo placere potius nosset [696 1Kb] . Sic, inquam, propriam non perdet [697 1Kb] mercedem, si quid operis boni agere cogatur antequam uelit, uel econtra prohibeatur, cum agere uelit, donec et ipsam amittat uoluntatem agendi. Non ergo omittere debet quidquid boni prelatus ei precipiat, uel presumere ut agat, a quibuscunque eum prohibeat. Est enim illius preuidere [698 1Kb] quid precipiat, quidue prohibeat; huius uero sequi eum in bono [699 1Kb] per omnia. Sed ut hoc uoluntate obedienti faciat, nouerit a simili quot sunt uoluntatis subditorum genera. [700 1Kb]



CAPUT LXXXu. Similitudo inter matronam et diuinam uoluntatem.

Accidit quandoque matronam aliquam filias cum  [701 1Kb] ancillis magistre commendare, ut eas opera mulieribus congrua doceat. Illis uero precipit ut [702 1Kb] ei cuncte obediant, quodque sibi faciendum [703 1Kb] iniunxerit, expedite adimpleant. Hoc itaque disposito, magistra eas in unum congregat, et iungit cuique quid agere debeat, et ne foras egrediantur obseruat.



CAPUT LXXXuI. De filiabus matrone.

Quibus ita sub eius magisterio [704 1Kb] astrictis, bone quidem filie per omnia sibi obtemperant, sed nec abeundi foras licentiam querere curant [705 1Kb] .



CAPUT LXXXuII. De ancillis eius bonis.

Ancille quoque [706 1Kb] similiter faciunt, excepto quod instabiliores existunt. Quia enim tedet eas in custodia  diutius esse, licentiam foras [707 1Kb] exeundi querunt quandoque. Quam si [708 1Kb] obtinere non ualent, non inde tristantur, uel murmurant, sed tantum dicunt [709 1Kb] quia datam libenter acciperent. Quod si eis concessa fuerit, egrediuntur [710 1Kb] quo eis uisum fuerit, cessantque interim [711 1Kb] ab operibus suis.



CAPUT LXXXuIII. De ancilla latrone.

Inter eas autem quandoque est latro quedam, preceptis magistre uix obedire uolens. Hec quia custodia [712 1Kb] tedio semper existit, licentiam exeundi sepius querit, et causas que rationabiles uideantur adinuenit. Quam si obtinere non potest, contristatur  uehementer et dolet, sueque magistre, si audet, durius respondet. Si autem aperte ausa non fuerit, ei occulte [713 1Kb] detrahit, quodque faciebat opus intermittit. Quod si operari iussa fuerit, pretendit protinus quod sit infirma. Aut si quando [714 1Kb] se solam uiderit, protinus exsilit, ostium petit, huc illucque circumspicit, mandat illi uel illi licentiam querere secum loquendi. Quod si in hoc reperta fuerit atque correpta, prosilit statim in huiusmodi uerba: Quid, inquit, feci, quod sic debeam [715 1Kb] corripi? Que mira uisa sum agere, quia inferuntur tot mihi [716 1Kb] contumelie? Sed iam satis apertum uidetur quam iniuste contra me agatur [717 1Kb] . Itaque residet mesta, dolens, quod ita sit reprehensa. At postquam ad modicum ille dolor resedit, maturitatem  quamdam pretendit. Cumque estimat quod ab aliis reputetur matura, licentiam rursus querere tentat. Quam si habere nequiuerit, protinus subdit: Stultus est, inquit, qui bene agit, cum eque boni tractentur et mali [718 1Kb] . Quod si licentiam habere poterit, foras confestim egreditur, huc illucque uagatur, iuuenum consortia expetit, multa non agenda committit. Ut ergo hac similitudine potest colligi, tria sunt genera uoluntatis in subditis.



CAPUT LXXXIX. De obedientia, licentia, et inobedientia.

Horum autem primum obedientia, secundum licentia, tertium inobedientia dici potest. Hec uero genera omnia inueniri possunt in monachis, quos matrona quedam magistre cuidam commendauit,  id est uoluntas diuina uoluntati abbatis eorum supposuit [719 1Kb] . Licentia quippe [720 1Kb] multos decipit. Obedientia uero et inobedientia contraria sunt; harum media, licentia est. Is ergo quem obedientia constringit claustra non egredi, uult tamen exire, reguleque districtionem licenter [721 1Kb] declinare, quamuis nolit sine licentia id presumere, et idcirco actum suum licentia qua preualet conatur defendere, peccatum profecto habet ex illa illicita uoluntate. Non enim postquam mortuus est mundo, claustrum subiit ad mundi negotia, uel uoluntate, ullatenus redire debuit, uelle tamen suum non nisi permissus facto implere uoluit [722 1Kb] . Obedientia ergo quam  in hoc amplexus est, ipsum factum excusabit, sed uelle quod contra obedientiam habuit, periculosum, nisi penituerit, illi erit. Quod nonnulli, minus attendentes, licentia quam pro implenda uoluntate sua expetunt sepe falluntur. Ut igitur breuiter loquar et succincte, sub ipsa obedientia uiuentes sunt matrone regalis filie [723 1Kb] . Ancillarum uero nomine, licentie adherentes accipe. Inobedientia uero, que dicitur et ipsa latro, rebelles designantur [724 1Kb] in ordine monastico.



CAPUT XC. Similitudo inter monachum et denarium.

Rursus a simili possumus uidere quot in perfecto [725 1Kb] monacho debeant esse. Tria cuique bono insunt denario, que cuique bono debent [726 1Kb] inesse  monacho. Denarius quippe bonus puro ex ere, recto pondere monetaque legitima debet constare, si enim unum ex his defuerit, uenalis esse non poterit. Ut ergo uenalis ualeat esse, hec tria pariter debet habere. Hec quoque debet habere et monachus, ut uere monachus esse reputetur. Eius quippe metalli puritas, pura est eius obedientia; nulla enim inobedientie impuritas, sed sola in eo debet esse obedientia. Rectum uero illius pondus, stabilitas est propositi eius. Non enim leuiter [727 1Kb] exsufflari debet ab eo quod ceperit, sed usque in finem perseuerare stabilis. Illius autem moneta, habitus est monachalis, atque tonsura, ante et retro, et his consimilia. Sicut enim denarius a moneta dignoscitur, cuius sit regionis [728 1Kb] , sic ab istis monachus cuius sit ordinis. Is  autem monachus qui adeo est senex ut ante et retro iam nequeat inclinare, denario illi est similis cuius monetam temporis antiquitas iam deuelat. Iste uero qui [729 1Kb] habitum monachalem non adhuc, sed uitam suscepit, et ideo nomen non habet monachi, assimilatur nummo ponderoso, monetam tamen non habenti, et ideo non eque uenali. uerum sicut [730 1Kb] qui thesaurum congregare desiderat, huiusmodi nummum, eque ut habentem [731 1Kb] monetam, amat, sic Deus qui thesauro celesti nos omnes reponere cupit [732 1Kb] ; huiusmodi hominem, eque ut habitum monachi habentem, ibi reponit. Quem autem uiderit habitum quidem monachicum habere [733 1Kb] , sed ex ere impuro id est inobedientem esse, hunc thesauro [734 1Kb]  celesti nunquam reponit, sicut nullus denarium falsum, licet apte monetatum, suo [735 1Kb] thesauro reponere querit. Quem uero uiderit obedientem esse, etsi aliquando fragilitate peccet humana, non hunc tamen repellit, si uere peniteat [736 1Kb] . Ut enim ab inualido denario, denarius [737 1Kb] falsus, sic a debili differt monachus falsus [738 1Kb] . Inualidus quippe [739 1Kb] denarius minus habet pondus quam debeat habere [740 1Kb] , sed illud quod habet puro ex ere [741 1Kb] constat. Falsus uero eamdem quam bonus monetam pretendit, sed interius latet falsitas eris. Sic falsus monachus eumdem quem bonus [742 1Kb] habitum habet, sed inobedientie falsitas interius latet. Debilis uero, sed obediens, licet non tantam, quin aliquando cadat, habeat stabilitatem, obedientie tamen retinet puritatem.  Mox etenim penitet eum quia deliquit, quodque ei precipitur, pura obedientia facit. Ille ergo, ut denarius falsus, a celesti thesauro repellitur, huic uero, pro sui modulo uigoris, ibi reponitur. Nihil igitur cuiquam prodest habitum monachi exteriorem habere, si non studuerit et interiorem retinere [743 1Kb] . Duo quippe sunt ordinis genera uiro religioso conuenientia. Unum exterius, quo religiosus uidetur [744 1Kb] ; aliud uero interius, quo religiosus habetur [745 1Kb] . Et illud quidem exterius factitii, hoc uero interius, naturalis est ordinis [746 1Kb] . Factitii quippe ordinis factitie sunt consuetudines, ut in ordine monachorum inueniuntur plures. Has etenim homines adinuenerunt, quibusdam de causis rationabilibus [747 1Kb] seruandas instituerunt. Naturalis uero [748 1Kb]  ordinis naturales sunt uirtutes, ut humilitas, caritas, et alie plures. Has enim Deus ipse [749 1Kb] naturaliter indidit homini, sueque causa salutis seruandas mandauit. Ille itaque factitius ordo sine isto nichil homini prodest, iste uero sine illo etiam saluare hominem potest; ut tamen seruari ualeat iste, ualde necessarius sibi est et ille [750 1Kb] .



CAPUT XCI. De similitudine inter corrigiam et sotularem, et inter ordinem factitium et naturalem.

Sic enim est inter ordinem factitium et naturalem quomodo inter corrigiam et sotularem. Corrigia namque sola colligata pedi, nullo est munimento [751 1Kb]  pedi, imo magis inconueniens uidetur esse, si ibi sola circumligetur. Sotularis uero, etiam solus pedem munit satisque decenter conuenit ei, ne tamen cadat uel tortus fiat, necessaria sibi est corrigia ut ligetur ex ea. Sic licet factitius ordo nichil solus prosit, sed magis dedeceat, naturalis uero sine illo et prosit et deceat, ut tamen iste firmus teneatur necessarius ille sibi habetur. Hinc quippe est quod qui religionem interius seruare desiderat habitu monachali exterius se alligat, qui quod exterius demonstrat semper eum coarguat [752 1Kb] , quia, si postea noluerit hoc esse, magis [753 1Kb] eum dedecet habitus iste. Si enim, uerbi gratia, monachus superbus fuerit, qui habitu exteriori humilitatem pretendit, multo inconuenientius esse uidetur quam si careret humilitatis habitu.  Decet igitur ut quod ostendit exterius studeat et habere interius. Nihil enim pene exterius habet in habitu uel professione siue consuetudine [754 1Kb] quod non eum commoneat aliquid interius habere.



CAPUT XCII. De uestibus monachi.

Quod enim uiles [755 1Kb] nigrasque fert uestes, ut [756 1Kb] se uilem reputet peccatoremque commonet [757 1Kb] ; quod uero eisdem a capite usque ad pedes tegitur, hoc eum facere a principio uite usque ad finem hortatur [758 1Kb] . Quod autem eedem in modum sunt crucis, eum semper habere commonet memoriam Dominice passionis.



CAPUT XCIII. De corona et tonsura monachi.


Corona denique capillorumque tonsura eum esse debere sacerdotem [759 1Kb] et regem demonstrat. Sacerdotes quippe in Lege mitra tegebant caput ad similitudinem cuius et huic caput raditur. Reges autem corona utuntur [760 1Kb] , ad cuius similitudinem, huius capilli tondentur [761 1Kb] . Hec itaque cohortantur [762 1Kb] eum, ut sacerdotis et regis gerat officium.



CAPUT XCIu. De spirituali sacrificio monachorum.

Officium sacerdotis [763 1Kb] erat in Lege generis diuersi pecora mactare; huius ergo similiter officium debet esse leonem ire et crudelitatis interficere, lupum rapacitatis, taurum ferocitatis [764 1Kb] , uulpem astutie,  hircum immunditie, glirem somnolentie, equum et mulum luxurie, asinum pigritie, aliaque bestialia uitia in se occidere [765 1Kb] . Regis autem officium proprium est regere regnum, hostes inde propellere, ne iusto iniustus iniuriam faciat prouidere, malis depressis, bonos exaltare. Hoc itaque officium debet esse monachi ut sue mentis regnum regat et corporis [766 1Kb] . Hinc enim [767 1Kb] omnia expellere debet uitia, prouidere ne malus bono appetitus resistat, sed ut bonus malum sibi semper subiiciat. Quidquid postremo exterius ostendit in habitu, uel in consuetudine, [768 1Kb] studeat etiam interius habere. Alioquin, nichil sibi corona siue tonsura proderit, ullusue habitus uel consuetudo monachalis [769 1Kb] . At sunt plerique qui factitio ordini imputant quod naturalem non seruant. Dicunt  enim bono animo se pati non posse quod eis imponantur [770 1Kb] consuetudines tante. Queruntur etiam quod in seculo meliores fuerint eosque monachatus deteriores effecerit. uerum quisquis hoc dicit, denario falso est similis.



CAPUT XCu. Similitudo inter monachatum et ignem.

Falsus quippe denarius, bonus plerumque esse uidetur; at, si in ignem fuerit missus, protinus falsus esse probatur. Sic plerumque male morigeratus homo, bonis esse moribus uidetur in seculo; at si monachus fuerit effectus, culpisque [771 1Kb] post modum exigentibus regulariter fuerit increpatus, protinus probatur non esse quod uidebatur [772 1Kb] . Qui enim humilis  uidebatur et patiens, mox superbus inuenitur et impatiens. Quod si hoc imputauerit ordini, tale est ac si denarius dicat igni: Tu me falsum fecisti. Non enim falsum [773 1Kb] eum fecit, sed quod erat ostendit. Sic denique istum non ordo male morigeratum effecit, sed quia hoc iam esset declarauit. Non igitur ordinem sed seipsum accuset moresque peruersos in bonos commutet. Nisi enim esse bonis moribus uideatur, bona, si que exterius [774 1Kb] agit, paruipenduntur.



CAPUT XCuI. De interiori uirtute et exteriori.

Duo quippe uirtutis sunt genera que inter se sic differunt ut corpus et anima. Unum enim interius  et inuisibile, aliud uero exterius est atque uisibile. Interius namque est caritas, humilitas, patientia, benignitas, ceteraque similia; exterius uero, ieiunare, eleemosynas dare, in orationibus uigilare, lacrymari aliaque huiusmodi. At sicut corpus sine anima non diu subsistere ualet, anima uero sine corpore potest [775 1Kb] ; sic exterius genus sine interiori non diu subsistit, cum hoc interius faciat sine exteriori. Diu enim caritatem habere quis potest, etiamsi non ieiunet, cum diu pro Deo ieiunare non possit, si eum non amet. Ut tamen plerumque spiritus malignus corpus assumit illudque uegetando subsistere facit, sic inanis gloria cor hominis intrat illudque uirtutis genus exterius simulat. Sicut enim caritas ieiunare, sic et inanis gloria facit. At sicut corpus exanimatum  cito fetet, et contemnitur, sic exterius genus sine interiori despicitur [776 1Kb] . Cum enim quispiam ieiunio quidem intentus, sed irasci facile uidetur, si de ieiunio laudetur ab aliquo, confestim respondetur ab altero: Quis, inquit, de illius curet ieiunio, qui sic inflammatur [777 1Kb] pro nichilo? Si autem frequentius manducaret, sed humilis et patiens esse uideatur; si quia non ieiunat, ab aliquo reprehendatur [778 1Kb] , illico ab altero respondetur: Bene utique [779 1Kb] ut manducet, promeretur, quia adeo [780 1Kb] patiens est et benignus.



CAPUT XCuII. Similitudo inter monachum et hortulanum.


Sciendum est ad [781 1Kb] uirtutes tendenti quod agere  debeat more hortulani [782 1Kb] . Hortulanus quippe qui plantare appetit herbas, prius terre et earum [783 1Kb] naturam considerat, ubi eas plantet. Nisi enim terre et earum natura conuenerit, crescere uel fructificare nullatenus poterunt. Sic qui uirtutum facere uult plantarium, quo in loco sui plantet [783* 1Kb] eas sibi est preuidendum. Si enim locus fuerit uitiosus, et ipse uirtutes in uitia redigentur.



CAPUT XCuIII. De edificante domum.

Rursus sic eum agere decet uelat qui domum edificare debet. Qui enim edificium facere uult stabile, soliditatem prius considerat terre, quo scilicet fundamentum firmum supponere, parietem erigere, tectum superimponere, tutusque possit [784 1Kb] inhabitare.  Sic qui uirtutum uult facere edificium, quo securus inhabitet ab insidiis demonum, quo in loco sui construat illud [785 1Kb] sibi est preuidendum. Si enim locus non [786 1Kb] fuerit firmus, nec edificium diu subsistere poterit. Hoc itaque solum uel terra bona [787 1Kb] , est humilitas, cuius cunctis uirtutibus congruit natura easque uelut firmum fundamentum sustentat.



CAPUT XCIX. Quod superbia sit uallis maxima bestiis uitiorum plena

Non est in altum [788 4Kb] eleuata superbia, sicut quidam putant, sed demissa est, et uallis maxima bestiis  uitiorum plena, et caligine tenebrarum densissima.  Nam quanto amplius quis superbia inuoluitur, tanto lucem ueritatis minus intuetur. Nec clare iustum ab iniusto, quandiu in tenebris, id est in cecitate cordis sui iacet, discernere superbus potest [789 1Kb] ; sed que sunt distorta eque sectatur ut recta. Unde fit ut, in ualle ista tenebrosa uitiorum, sit copia quasi bestiarum crudelium multitudo magna. Nam leones crudelitatis, uulpes calliditatis, serpentes quoque uenenose inuidie, rane garrulitatis et iracundie, cetera etiam uitiorum animalia solent ibi abundare. Que quanto plus cuique familiares habentur, tanto minus quam sint crudeles uidentur. Consuetudo enim uitii est ut non facile uideatur ab illo qui eo premitur, sed mox ut cessauerit et ab eo se alienauerit, tunc demum considerat in quanta feditate  et miseria iacuerat [790 1Kb] , et quam graues morsus malarum bestiarum tolerauerat [791 1Kb] .



CAPUT C. De monte humilitatis et septem gradibus eius.

Humilitas autem mons magnus est, in cuius summitate lux est non modica, et honestarum personarum, id est sanctarum uirtutum pulcherrima turba. Sed quicunque ad hunc [792 1Kb] peruenire desiderat, necesse est ut per gradus quosdam ascendat, si hunc montem agnoscere et inhabitare affectat.



CAPUT CI. Primus gradus humilitatis.

Primus itaque gradus in monte humilitatis, est  cognitio sui. Hunc unusquisque sic debet habere ut se inferiorem omnibus iudicet, imitans [793 1Kb] . Apostolum, qui se omnium suorum coapostolorum dixit esse minimum . Nam si esset aliquis homo, qui ita peccasset ut dominus eius sibi iusto iudicio pedes et manus amputare, oculos eruere, et totum corpus dilaniare posset, nec tamen faceret, sed ex sua misericordia illum toleraret, uehementer se domini sui debitorem cognoscere deberet, et eo magis humiliari quo se minus perpenderet meruisse a domino sic tolerari. Nos igitur Dominum nostrum in multis offendimus omnes , et in tantum ut nos ex uindicta iustitie sue membratim posset dilaniare, aut iugi languore in presenti affligere, aut penis postmodum eternis tradere.



CAPUT CII. Quod qui in Deum peccat omnem creaturam contra se excitat.


Ex qua offensione non solum iram Dei promeruimus, sed etiam totam creaturam aduersum nos excitauimus. Etenim si seruus alicuius a domino suo recederet et inimico domini sui adhereret, non solum ipsum dominum exacerbaret, sed et totam eius familiam iustissime irritaret. Cum igitur Dominum creatorem cunctorum offenderimus, aduersum nos omnem creaturam, quantum spectat ad meritum nostrum, in iram commouimus. Potest ergo nobis iusta consideratione terra dicere: Non debeo uos sustinere, sed potius absorbere, quoniam  a Creatore meo non timuistis peccando recedere et inimico eius, diabolo scilicet, adherere [794 1Kb] . Potest etiam cibus dicere et potus: Non meruistis ut uos pascere debeamus, imo potius ut confusionem et necem uobis preparemus. Ab illo enim peccando recessistis, per quem nec ales esurit. Sol quoque: uobis ad salutem non debeo lucere, sed, ad uindictam Domini mei, qui est lux lucis et fons luminis, penitus cercere. Sic et singula queque creata [795 1Kb] contra nos possunt surgere irrefragabili ratione. Proinde expedit nobis humiliari, ne, diu dilata uindicta, tanto acrius adueniendo mala nostra puniat quanto diutius tolerauerit [796 1Kb] quod punire poterat. Ut ergo humiliemur, quid simus, quid nati [797 1Kb] fuerimus, uel quid fecerimus, mente pertractemus, et  nos uiles peccatores multoque supplicio dignissimos fore cognoscemus. Qui se ergo talem iudicat, iam in primo gradu humilitatis stat.



CAPUT CIII. Secundus gradus humilitatis.

Secundus gradus est dolor. Nam sunt nonnulli qui se peccatores esse cognoscunt et fatentur [798 1Kb] , sed nullum inde dolorem habere dignoscuntur; quibus necesse est ut doleant, si ueniam mereri desiderant, quia non ualet ad salutem ut se cognoscat quis peccatorem, nisi inde habeat et dolorem. Nam si domino suo aliquis peccaret, et inde dolorem non haberet, quid putas dominus eius de eo diceret [799 1Kb] ? Quomodo ei offensam posset dimittere, quandiu  eum de offensione sua [800 1Kb] nequaquam sciret dolorem habere? Ridiculum potius quam aliud uideretur, si ueniam peteret de hoc unde se non dolere fateretur [801 1Kb] . Necesse est enim ut dolorem habeat quisquis de perpetratis culpis ueniam consequi desiderat.



CAPUT CIu. Tertius gradus humilitatis.

Deinde sequitur confessio, qua qualiter [802 1Kb] se peccator cognoscat et doleat confiteri studeat. Multi enim sunt qui se peccasse cognoscunt et dolent, et tamen celant, quoniam quidem hoc confiteri erubescentes non audent. Et quia sciunt confessionem ad salutem necessariam fore, ita in cordibus [803 1Kb] suis coram Deo penitent, et illi confiteri proponunt multoque maiorem penitentiam agunt quam si confiterentur  eisque iniungeret aliquis sacerdotum. uerum in hac re penitus decipiuntur, quia nullus Deo quidquam confiteri potest quod ipse ignoret. Omnia enim ei nuda sunt et aperta . uult itaque Deus ut quicunque ei peccauerit, ac si ipse nesciret, ita suo loco alii nescienti confiteri ne dissimulet, quatenus hoc iudicio manifeste comprobet qui, si Deus [804 1Kb] hoc ignoraret, ipse ueraciter ei manifestaret. Ad hoc, si is qui maiorem penitentiam ex proprio arbitrio non confessus uult agere quam aliquis, si confiteretur, uellet ei imponere, putat maius qui se fecisse ex propria uoluntate quam si confiteretur, penset apud se quid sibi plus constiterit, an confiteri et paruam penitentiam agere, an  sine confessione spontanea uoluntate longo tempore penitere. Cumque magis eligit [805 1Kb] penitentiam gratis protelare [806 1Kb] quam reatum suum per confessionem manifestare, agnoscat pro certo quia nondum uere confessioni illam suam spontaneam penitentiam, quamlibet grauis [807 1Kb] fuerit, adequauit, quoniam quidem necdum sibi tantum constitit grauiter clam penituisse quantum confessionem, cui eam facere debuit, fecisse. Quare minus est semper quemlibet grauiter sine confessione penitere quam puro ex corde confessionem facere.



CAPUT Cu. Quartus gradus humilitatis.

Cum itaque tres gradus in monte humilitatis habeamus, sequitur persuasio que unicuique habenda  est, quartus uidelicet iam prelibate uirtutis gradus. Cum enim necessarium sit ut confiteamur, sciendum est quod ita confiteri debemus, ut hoc ipsum quod confitemur, ita esse persuadeamus. Tunc etenim  pura est confessio, si eam sequitur uoluntaria. persuasio.



CAPUT CuI. Quintus gradus humilitatis.

Quinto igitur gradu [808 1Kb] confessio apponatur, ut scilicet qualem se quis cognoscit dolet, confitetur et suadet, talem quoque se ab aliis concedat iudicari. Sunt enim plerique satis semetipsos iudicantes, sed nequaquam possunt ab aliis pati iudicari, uituperari. Qui ut ad [809 1Kb] montem uere humilitatis ascendant, iis necesse [810 1Kb] est ut sicut semetipsos despiciendos iudicant, sic etiam alios, si se iudicando despexerint, tolerare sciant. Qua in re [811 1Kb] opus est patientia, que sexto loco est apponenda [812 1Kb] .



CAPUT CuII. Sextus gradus humilitatis.


Hec itaque unicuique familiaris sic esse debet ut quandocunque [813 1Kb] ei aliqua iniuria fit, ita eam suscipiat patienter quasi commodum sibi magnum fieret. Profecto si aliquis seruorum alicuius discreti hominis peccasset, et, dum sibi exinde fierent multe molestie, non reclamaret, sed potius iuste talia pati se diceret, citius apud dominum misericordiam inueniret. Nos itaque qui multa contra Creatorem nostrum commisimus, tanto studiosius humiliari debemus quanto magis indulgentia eius nos indigere uidemus.



CAPUT CuIII. Septimus gradus humilitatis.


Nec solum absque murmuratione pati debemus molestias, sed ut etiam grauiter puniamur ad uindictam Dei amemus. Amor enim supremus montis humilitatis gradus esse uidetur, quoniam tunc quidem est Deo grata satisfactio, cum in eius mente, qui satisfacit, nulla manet murmuratio, sed pia iugiter feruet dilectio.



CAPUT CIX. Recapitulatio graduum humilitatis.

Quod autem superius dilate per partes ostendimus, nunc eadem breuiter et summatim sub exemplo colligamus. Si enim dominus quispiam seruum haberet, quem pro culpa sua tradere morti deberet, positaque ratione cum eo, suam seruus culpam occultare, uelut in tenebris, uellet; aut si cognosceret   non inde doleret; aut si doleret  coram aliis, domino licet iubente, confiteri nollet; aut si confiteretur  persuadere nollet ut  hoc ita crederetur; aut si uellet inde culpabilis credi , pati tamen nollet, ut diceretur culpabilis; aut si hoc sibi dici pateretur , non tamen pati uellet ut sicut culpabilis tractaretur; aut si hoc patiens [814 1Kb]  non ita tamen tractari amaret , licet hoc uelle dominum suum sciret, non ei profecto culpam illam dominus dimitteret, imo magis ut iniquum seruum eum puniret. Sic nec nostras nobis culpas Dominus dimittet, si non nos gradibus iisdem humiliauerimus, sicut ipse iubet.



CAPUT CX. Quomodo unusquisque se minorem omnibus putet.

uerum quia nonnunquam ideo extollimur quia nos aliis non recte comparamus, uidendum est nobis  quo id modo facere debeamus. Si enim nos aliis uolumus comparare, ea tantum debemus considerare [816 1Kb] que a nobis sunt in nobis [817 1Kb] , non a Deo quasi prestita nobis [818 1Kb] . Sic namque agit, qui de bonis a Deo sibi prestitis [819 1Kb] super alium extollitur, uelut qui uestibus alienis indutus gloriatur. Non ergo hec aliorum bonis comparare debemus, sed mala tantum nostra, que a nobis in nobis [820 1Kb] habemus. Quod si fecerimus  in nos [821 1Kb] inferiores esse ceteris omnibus nobis ipsis uidebitur. Quod contra, quia superbi faciunt, etiamsi sint omnibus deteriores, cunctis tamen se iudicant esse meliores. Sua enim bona tantum attendentes, aliorum malis comparant,  quorum mala nullatenus considerare deberent.



CAPUT CXI. Quod obsit consideratio alterius peccati.

Consideratio namque, uel cognitio alieni peccati, mala multa in diuersis parit. Si enim peccator est qui alterius culpam considerat, malo illius exemplo in suo peccato perseuerat; si uero penitens a peccato, a penitentia frigescit eodem exemplo. Quod si eodem peccato, uel etiam alio [822 1Kb] tentabatur, facilius illius exemplo superatur. Si autem tentatione carebat, eo ipso tentatur quod uitium illius considerat. Si uero est iustus [823 1Kb] ; preferendo se illi, in superbiam extollitur, quem si diligebat in Deo nunc eum incipit habere odio [824 1Kb] . Non ergo facile consideranda est alterius culpa, cuius consideratio tot  generat mala. uirtus uero illius semper debet attendi, quia eius consideratio contrarium facit [825 1Kb] ; ipsa namque peccatorem conuerti, penitentem penitere, magis tentatum tentationi resistere, non tentatum sic permanere, iustum humiliari, diligentem magis [826 1Kb] diligere facit. Alterius igitur uirtutem, non uitium, suumque uitium, non uirtutem, attendere debet quisquis ad culmen humilitatis ascendere studet.



CAPUT CXII De duabus sororibus hunc montem custodientibus.
[827 1Kb]

Huius autem humilitatis pulcherrimi montis due sorores sunt custodes, uerecundia scilicet que est apud Deum, et uerecundia que est apud homines. Nam cum tentatur aliquis, si ante mentis sue  oculos has duas sorores firmiter reduxerit, hanc facile superare poterit. Sic enim sibi ipsi loqui debet.



CAPUT CXIII. De uerecundia que est apud Deum.

Si ego hoc peccatum uel illud fecero, quomodo ante Deum et sanctos eius angelos, qui me uident [828 1Kb] , oculos meos leuare potero? Quid dicam, cum reatum [829 1Kb] meum omnis [830 1Kb] creatura uidebit? Angeli et diaboli [831 1Kb] me accusabunt. Nequaquam peccabo, imo propter te, Domine, morte afficiar tota die custodiamque uias meas, ut non delinquam [832 1Kb] . Sic sibi [833 1Kb] unusquisque proponat, sic semetipsum consideret, sic se ab irruentibus bestiis eruet [834 1Kb] . Sed considerandum quia uerecundia que est ante  Deum [835 1Kb] , semper est libera et custos fidelis.



CAPUT CXIu. De uerecundia que est apud homines.

uerumtamen illa que est apud homines uerecundia nonnunquam fallax et latro pessima est. Solet enim contingere ut aliquando mentem alicuius, ubi iam sepe dictus mons humilitatis est constituendus, hircus luxurie, lupus rapacitatis, uel alia quelibet uitiorum bestia, tentet irrumpere [836 1Kb] ; quam cum uerecundia, que apud homines est, ne intraret prohibere deberet, sic sibimet ipsi interdum male consulendo loquitur. Magna erit, inquit confusio, si huic tentationi luxurie, ut postmodum sciatur, aditum dedero. Sed nullus hominum hoc uidebit, et ego bene  celabo meipsum, nec amplius erit cognitum. Modice nunc uoluptati consentiam, et, cum uoluero, memetipsum corrigam. Ac deinde penitendo satis melior quam modo sum ero. Multi enim post ruinam surrexerunt, et postmodum meliores fuerunt. Sic nimirum uerecundia que est apud homines, malo suo consilio nonnunquam fallitur et fallit, et malam uitii bestiam in montem, quem tueri deberet, subintrare permittit; que cum intrare permissa fuerit, non facile expelli poterit. Nam si is qui scelus commisit, confiteri aliquando uoluerit, ea cogitatio, que prius promittebat ei quod se emendaret mox ut uoluisset, post perpetratam culpam dicit: Quomodo confitebor? Qua fronte reatum meum aperiam? Non amplius honorem habebo, si me manifestauero, sed  qui modo appretior, omni tempore uilis ero. Quid igitur faciam? Saturabor uoluptuose uiuendo, nondum uiam iustitie tenere ualeo [837 1Kb] . Ecce quomodo miser homo decipitur [838 1Kb] . Quam callide uincitur, quam astute superatur! Ipse namque humilitatis montem paulatim proficiendo statuit; ipse custodes eiusdem montis constituit, ipse custodes eosdem a propugnaculis montis expulit; ipse postmodum semetipsum male custodiendo mancipium hostibus suis tradidit. In me siquidem est unde cum Dei gratia proficio, in me etiam unde deficio. Non mihi proficiendi aliquis uim facit. Non ad defectum aliquis me uenire cogit. Suggerit Deus, suggerit ratio, suggerit uirtus ut recte uiuam; et est in me materia arbitrii, scilicet libertas, et hoc facere [839 1Kb] possum,  si uolo. uerum e contra suggerit diabolus, suggerit appetitus et uitium ut uoluptuose uiuam, et habeo potestatem hoc faciendi [840 1Kb] , sed contradicere nolo [841 1Kb] .



CAPUT CXu. De consultatione duarum predictarum sororum.
[842 1Kb]

Sciendum est quod uerecundia [843 1Kb] que est apud homines, interdum fallat, multisque modis per eam auditus nobis uitiorum fiat. uerecundia que est apud Deum, nec fallit nec fallitur. Hec etenim quando ad montem reuocatur, postea et locum suum, uidelicet humilitatis, quem tueri deberet, fallente sorore sua, uitiis subuersum, quasi porcorum rostris disiectum [844 1Kb] inuenit; uehementer turbatur, dolet, ingemit, sepe etiam lacrymas fundit, misera miserabiliter [845 1Kb] secum querit qualiter bestia intrauit funesta, que fuerit causa, quod exordium, quisue aditus. Et dum illam uehementer  exsecratur, ecce fallax soror fallaciter eam plerumque sic consolatur: Eia, quare tantum doles? Cur tot tantisque lacrymis teipsam affligis? Grauius te ille [846 1Kb] uel ille peccauit, et ueniam obtinuit. Humanum est peccare, nec tanti ponderis est peccatum quanti facis illud. Taliter male consulendo, dolorem tentat lenire. Sed fidelis custos, que se coram Deo formidat accusari, sicut fallere nescit, sic malum consilium admittere contemnit. Nam commissa et dolendo plangit, et plangendo indesinenter sui conditoris indulgentiam querit, atque locum suum curiosius deinceps custodit.



CAPUT CXuI. Quod non semper misericordia Dei debeat cogitari.
[847 1Kb] 

Notandum est igitur quod tempore [848 1Kb] tentationis, ante perpetrationem culpe, nunquam misericordia Dei debet cogitari; sed iustitia et iudicium eius, furor et indignatio illius. Hec debent pensari [849 1Kb] , hec ante mentis oculos reduci, hec sepenumero cum magno horrore retractari debent. Quando quis tentatur, non debet dicere: Misericordia Domini magna est, sed hoc potius: Horrendum est incidere in manus Dei uiuentis . Quando appetitus luxurie quemque pulsat, non cogitet tunc: Quacunque die peccator ingemuerit, omnia peccata eius obliuioni tradentur , sed potius sepe recogitando tractet quod maleldictus omnis qui peccat in spe; et illud Isaie: ue genti peccatrici, populo graui iniquitate, filiis sceleratis, semini nequam  . Si autem per iniuriam fuerit peccati admissio, tunc demum Dei misericordia propensius est cogitanda, ne desperatio uenie superueniat. Tempore itaque tentationis, modis omnibus unusquisque debet conari [850 1Kb] ne superetur. Quia licet Deus ueniam promiserit penitenti, non tamen spopondit delinquenti, ut ei daret uoluntatem penitendi. Cum autem certum sit quod Dei gratiam promeretur quisquis declinat a malo et facit bonum, et iram et indignationem [851 1Kb] incurrit omnis qui operatur peccatum, magnopere curandum est ut et uitia uitemus et uirtutibus adhereamus.



CAPUT CXuII. Que comparatio sit inter ascendentes.

Tria sunt necessaria ascendenti, innocentia, beneficium, prelatio. Innocentia talis esse debet, ut nulli noceat; beneficium, ut omnibus prosit; prelatio, ut se inferiorem [852 1Kb] omnibus iudicet. Unde  Apostolus: Superiores inuicem arbitrantes . Hec tria debet unusquisque aliis impendere, et nichil horum sibi fieri ex debito exigere. Nam si seruus alicuius domino suo in multis peccasset, non solum iram domini prouocaret [853 1Kb] , sed etiam omnium conseruorum suorum indignationem incurreret; et si aliqua iniuria ei interim fieret, non iuste conqueri deberet. Dicit aliquis: Innocentiam et beneficium aliis libenter impendo, sed me omnibus aliis inferiorem credere nequeo: sunt etenim homicide, adulteri, latrones, et huiusmodi. Ad hoc: Quicunque comparationem facis inter te et alium, noli ponere in trutina [854 1Kb] quod tuum non est; imo quod tuum est, uidelicet mala tua, et postmodum bona sua. Talis comparatio, uel talis consideratio  semper sit inter ascendentes. Si quid uero boni in te uideas, non tibi, sed Deo imputes. Unde Apostolus: Quid habes quod non accepisti? Si autem accepisti, quid gloriaris, quasi non acceperis? .



CAPUT CXuIII. Similitudo inter cenouexiam et caritatem.

Sic igitur debemus innocentia, beneficio, et prelatione [855 1Kb] uti in faciendo et recipiendo, sicuti usualiter portatur cenouexia. Quippe qui illam [856 1Kb] subeunt [857 1Kb] , faciem [858 1Kb] ad locum quo tendunt; ad locum autem unde ueniunt, dorsa uertunt. Tribus enim [859 1Kb] aliis modis potest, sed non conuenienter, portari, uidelicet, ut facies sint contra facies, uel dorsum contra dorsum, uel facies ad locum unde  procedere [860 1Kb] , terga uero quo ire debeant, conuertantur. Et notandum quod non minus quam a duobus cenouexia in operando portatur; nec caritas  minus quam inter duos haberi potest. Si ergo in monte aliquo edificarent sibi homines plures domum, et de ualle oporteret lapides, cementum et alia que ad edificationem domus pertinerent, cenouexiis sursum [861 1Kb] in montem portari: si, inquam, illi portitores instrumentum illud ita acciperent, ut uterque sibi dorsum, aut faciem uel dorsa quo tenderent, facies uero uerterent unde procedere uellent; et dum sic ire competenter nequirent, uerbis litigare inciperent, et de litigio [862 1Kb] ad pugnos et capillos uenirent, deinde ad arma: rogo, quid diceret aliquis  preteriens, si sic hos hac de causa pugnantes inueniret? Utique quod insanirent. In nobis igitur hec omnia consideremus, quia talem habitudinem  in fraterna caritate tenere debemus, ut sic quasi quamdam cenoxexiam spiritualem portemus. Nos enim in excelso monte, in celesti scilicet patria, domum nobis edificare satagere debemus, que sola uirtutum operatione construitur; ad quam humilitatis gradibus ascenditur. Qui gradus necesse est ut fiant per innocentiam, beneficium et prelationem, scilicet, ut nulli noceam, omnibus seruiam, et ut quemlibet mihi ipsi preferam. Cum hec aliis frequenter exhibeo, etsi mihi exhibita non fuerint, patienter tolero. Gradus pergendi in montem uirtutum, ad domum celestis patrie, mihi congruos facio, et cenouexiam bene porto. Si autem aliis hec impendere detrecto, quasi dorsum contra dorsum uerto; dum illum pergentem, et quasi antecedentem  subsequi deberem, faciem illi uertendo. At si mihi hec quasi per debitum fieri quero, et ille quod postulo facit, quamuis non libenter, quoniam exigo, quasi faciem contra faciem in subuectione [863 1Kb] cenouexie uerto. Cum uero [864 1Kb] exigo, et ille quod exigitur denegat, quoniam illum per exactionem irrito, terga uertimus ad locum ad quem ire debemus, et facies unde procedimus. Sic istis tribus modis qui cenouexiam protare satagit, plerumque lites et discordias sustinebit. Faciem ergo, hoc est intentionem, semper habeamus super innocentiam, beneficium et prelationem, ut illa omnibus independamus, et a nullo eadem requiramus. Hoc enim est ad illa terga uertere, uidelicet ad presentia et ad  labentia, facies uero ad futura et ipsa perpetualia.



CAPUT CXIX. Similitudo inter qualitates corporis et anime.

Sicut qualitatis [865 1Kb] corporis, sic etiam genera sunt duo qualitatis anime. Qualitas quippe corporis aliquando subitanea, aliquando uero est continua. Subitanea, ut [866 1Kb] cum repente repentina infirmitate nigrescit, uel uerecundia erubescit, sed mox hac et illa transeunte, ad colorem pristinum homo redit. Continua, ut cum assiduam patitur [867 1Kb] infirmitatem, que sibi continuum parit pallorem. Sic anime qualitas aliquando subitanea, aliquando uero continua est. Subitanea, ut cum irruente subita tentatione, subito in peccato nigrescit, sed statim per confessionem et penitentiam ad priorem pulchritudinem  redit. Continua, ut cum assidue in peccato iacet, per quod et assidue ante Deum deformis apparet. Hec autem genera duo qualitatis anime genera sunt duo indignitatis sue. Qui indignus est secundum  subitaneam qualitatem, non ideo tamen ad iudicium sibi assumit Christi corpus et sanguinem. Qui uero secundum continuam qualitatem indignus assistit [868 1Kb] , ille ad iudicium ea sibi assumit.



CAPUT CXX. De cordis immunditiis.

Nouerit quoque qui suam discutere intendit infirmitatem, tria esse genera immunditie cordis. Primum namque genus est amor non amandorum, ueluti luxurie et similium. Secundum uero est odium eorum que odio non debent haberi, sicut est odium aliene prosperitatis. Tertium autem nec amor, nec odium, sed quedam cogitationis uanitas, ut cum cogitamus unde iste ueniat uel quo ille  uadat.



CAPUT CXXI. Similitudo inter corporis et anime infirmitates.

Rursus attendendum [869 1Kb] duo esse genera infirmitatis anime, quemadmodum sunt infirmitatis corporee [870 1Kb] . Corporis namque infirmitas aliquando est quasi infirmitas naturalis, aliquando uero est casualis. Quasi naturalis namque est, ut si cui ab ipsa hominis infantia sibi continuus languor sit [871 1Kb] . Casualis uero [872 1Kb] est ut febris, que frigore repentino uel alio casu accidit homini. Hec itaque quia occasione accidit extrinseca, facilius curari potest una medicina. Illa uero, quia quasi naturaliter adheret homini, non una repentina curari, sed cum frequenti medicina potest minui et alleuiari, donec  facilius ualeat portari. Ita quoque uitiorum, que sunt anime infirmitates, alia quasi naturalia, alia uero sunt quasi casualia. Quasi naturalia quippe sunt, ut ingluuies et luxuria, que ex ipsa carne concrescunt ab infantia homini. Casualia uero, ut mendacium, quod aliqua extrinsecus accedente causa sepe profertur, etiam non premeditatum. Hec ergo, quia causis exterioribus accidunt, leuiori custodia euitari possunt. Illa uero quia intus nature coherent, licet non una abstinentia omnino deleri, continua tamen instantia eo usque possunt minui, quo satis facile [873 1Kb] ualeant tolerari. His ergo delendis semper instare debemus, licet non omnino ea delere possimus. Sicut enim naturalem [874 1Kb] corporis  infirmitatem patiens stulte agit si sibi medicinam adhibere neglexerit, quia semel uel bis adhibita non statim curatus fuerit, sic naturali uitiorum  infirmitate [875 1Kb] detentus insipienter agit si sibi custodiam adhibere destiterit, quia aliquoties adhibita, statim a tentatione liberatus non fuerit.



CAPUT CXXII. De appetitu, et quid intersit inter appetitum et uoluntatem.

Nullus namque appetitu uitiorum prorsus carere potest, sed eum uice appetitus uere commoditatis quasi naturaliter retinet. Postquam enim humana natura perfectam beatitudinem amisit, perfectam quoque sui commoditatem perdidit. Semper tamen naturaliter affectionem [876 1Kb] eiusdem commoditatis habet. Et quia perfectam commoditatem habere non potest, nec perfecte commoditatis appetitum  amittere ualet. Habet itaque appetitus ingluuiei et luxurie, aliarumque falsarum commoditatum, et per hos incedit querendo illam perfectam commoditatem cuius appetitum retinet naturalem. Hos autem appetitus diabolus [877 1Kb] accendit aliquando per falsas commoditates, et per eas [878 1Kb] uoluntati aliquod peccatum suggerit, aliquando uero per semetipsum ipsi uoluntati persuadet, ut eosdem appetitus ad peccandum incitet. Ut cum ebrioso, qui amplius bibere nequit, aliquid assum [879 1Kb] uelle comedere suggerit ut habeat appetitum amplius bibendi. Sic autem [880 1Kb] diabolus incitat uoluntatem ad peccandum, aut per hos appetitus, aut per semetipsum. uelut si quis latro aliquem ad se spoliandum incitaret aut artificio aliquo quo carnem eius calefaceret [881 1Kb] , aut  dicendo ei simplici uerbo ut se exueret. Ad quem uero cum ille nichil suspicans fallacie, appropinquat, subito capitur, uapulat, uersa uice despoliatur, quandoque demum occiditur. Appetitus uero isti non aliud sunt quam quedam commoditatis necessitates. Non enim idem est appetitus quod uoluntas. Appetitus namque mali non est malus [882 1Kb] , sed uoluntas mali est mala. Hos igitur appetitus quia diabolus semper accendit, studio magno et custodia sunt restringendi.



CAPUT CXXIII. Similitudo inter aquam et humanam naturam.

Humana namque natura tam facile per uitia quam per planum diffunditur [883 1Kb] aqua. Sic ergo agere debet  qui eam restringere appetit, uelut qui aquam currentem retinere contendit. Sicut enim ille aquam concludit [884 1Kb] in stagnum atque cercet, sic  iste naturam humanam uagam infra [885 1Kb] regulam aliquam cohibere debet. Utque ille procurat ne qua parte dirumpatur stagnum, qua affluat aqua, ita et istum prouidere condecet [886 1Kb] , ne suam in quoquam uiolet regulam, quo ad peccatum [887 1Kb] proruat. Sic enim restringi carnis appetitus possunt: quod est quandam facere pacem inter ipsam carnem et spiritum; quam quidem pacem [888 1Kb] nemo melius secum habere [889 1Kb] poterit, quam qui districtioni ordinis monastici semetipsum subiugare studuerit. Ipsa etenim est quasi quedam clausura uel stagnum uiuarii. Quoniam quidem sicut pisces decurrente aqua uiuarii moriuntur, si clausure ipsius minutatim ac sepe crepant, nec reficiuntur, ita omnis religio monastici ordinis funditus perit si custodia eius per modicarum contemptum culparum paulatim a feruore  sui tepescit, attestante Scriptura, que dicit: Qui modica spernit, paulatim decidet .



CAPUT CXXIu. Quod quatuor modis pax agatur.

Quatuor quippe modis pax agitur, quibus homo ad ueram quietem perducitur. Aut enim fit ab aliquo inter aliquos duos, aut inter semetipsum et alterum, aut inter carnem et spiritum, aut inter corruptibilitatem nostram et incorruptibilitatem quam Deo donante exspectamus [890 1Kb] . Si tres [891 1Kb] superiores modos nunc habuerimus, tunc demum ad illam pacem perueniemus de qua dicit Apostolus: Habete pacem cum Deo . Duo itaque primi modi fiunt per concordiam. Est enim pax carnalis, est et spiritualis. Concordia etiam est carnalis, et  spiritualis. Pax et concordia carnalis est, quam habent infideles, uel etiam falsi Christiani, cum in peccato concordant, et inde quamdam pacem obtinent. Hanc autem pacem Christus non commendauit, ubi dixit: Non ueni pacem mittere in terram, sed gladium . Per terram terrenos, per gladium separationem, qua separamur a carnalitate, potest intelligere [892 1Kb] . Tertius uero modus per spiritus fit uictoriam sibi subiugantis carnem. De hoc etiam idem Dominus ait: Pacem relinquo uobis, pacem meam do uobis ; et propheta: Pax multa diligentibus legem tuam ; et: In pace factus est locus eius ;  et: Inquire pacem, et persequere eam . Quartus uero modus erit per remunerationem, corruptione nostra transmutata, ut iam diximus in incorruptionem.



CAPUT CXXu. De quadripartito statu humane nature.

Notandum siquidem quod humane nature quatuor sunt status [893 1Kb] , quibus pro diuersis meritis beata uel misera [894 1Kb] redditur. Duo namque primi beati, duo postremi sunt miseri [895 1Kb] . Beatorum autem alius minus beatus, alius uero beatissimus. Ita quoque miserorum, alius minus miser, alius uero miserrimus est. Status utique minus beatus fuit ille quo ante peccatum Adam in paradiso stetit. Beatissimus uero est ille quo nunc in celo sanctorum anime sunt. Minus autem miser status noster est,  quo dum uiuimus, in hoc seculo sumus. Miserrimus uero ille erit quo reprobi permanebunt in penis inferni. Ut ergo in beatissimo statu eternaliter quiescamus, in Dei seruitio temporaliter laboremus [896 1Kb] .



CAPUT CXXuI. Similitudo inter hominis obsequium et premium.

Homo, quia eternum [897 1Kb] habere non posset premium, si Deo eternum laborando exhiberet obsequium [898 1Kb] ; Deus sue premium uite, que est eterna, uiteque hominis [899 1Kb] , que est temporalis, seruitium comparat. Si enim homo quandiu uixerit, Deo seruierit, et Deus ei hoc coadiuuet [900 1Kb] , et ipse recompensabit. Qui uero non [901 1Kb] a principio quidem uite sue Deo seruire ceperit [902 1Kb] , sed ex quo tamen  ceperit, si usque ad finem perseuerauerit, Deus ab eo uite precedentis seruitium non exiget, sicut nec ipse a Deo uite illius precedentis premium [903 1Kb] . Si autem homo e contra, quoad uixerit, Deo male seruierit, et Deus illi malum rependet meritum, quandiu et ipse uixerit. Quod si non a principio uite sue male Deo ceperit seruire, sed ex quo tamen ceperit, usque ad finem uite uoluerit perseuerare, non ei Deus uite precedentis seruitium bonum recompensabit in malum: sicut [904 1Kb] nec ipse uite illius precedentis premium habere uoluerit [905 1Kb] malum. Nam et sue uite precedentis bono, et Dei precedentis uite malo carebit premio [906 1Kb] . Deo ergo seruiat  semper omnis homo quisque eo ordine quo constitutus ab ipso est.



CAPUT CXXuII. De tribus hominum generibus seu ordinibus.

Tres quippe sunt ordines hominum, uidelicet orantes, agricultores et defensores. Hos autem ordines sic ad diuersa officia Deus in hoc mundo disposuit, quemadmodum quidam paterfamilias oues, et boues, et canes maximos in domo sua distribuit.



CAPUT CXXuIII. Exemplum ouium, boum et canum.

Oues namque ad hoc habet ut lac sibi et lanam ferant; boues uero, ut terram exerceant; canes autem, ut tam oues quam boues a lupis defendant.  Si igitur horum quodque animalium suum gerat officium, illud ad uitam Dominus seruat, quia eius sibi [907 1Kb] utilis est uita. Si uero officium quod est suum non egerit, morte sola iudicatur dignum, quia eius uita nullum fert [908 1Kb] fructum. Si enim ouis lac uel lanam [909 1Kb] non attulerit, bos autem terram non exercuerit, quem alium fructum ferre poterunt [910 1Kb] ? Rursus, si canis custodie pecudum deputatus, eas lupos permiserit laniare, aut easdem ipse uel alios canes ceperit strangulare, quid aliud dominus agere debet quam eum obruere? Sic et Deus de illis ordinibus agit quos ad officia diuersa in hoc mundo disposuit. Quosdam namque, ut clericos monachosque, ad hoc ipsum disposuit ut pro aliis orent, mitesque, ut oues, lacte predicationis eos imbuant,  lanaque sui boni exempli feruentes in Dei amore faciant. Alios uero, ut agricultores, ad hoc disposuit, ut de suo, uelut boum labore, ipsi uiuant et alii. Quosdam etiam, ut milites, ad hoc instituit ut asperitatem, prout necesse fuerit, ostendant, tamque orantes quam agricultores ab aduersis gentibus, uelut a lupis, defendant. Si ergo sui quisque ordinis officium impleat, longam promeretur uitam, quia ceterorum uiuit ad utilitatem. Si uero istud agere noluerit, uita ipsa indignus existit, quia fructum non affert propter quem uiuit. Si enim clerici monachique orationem uel predicationem aliis impendere, uel etiam bonum [911 1Kb] exemplum pretendere, aut terram agricole noluerint excolere, quod aliud  poterunt officium explere? Rursus: si milites alios defendere noluerint, aut etiam more rabidorum canum, eosdem aut seipsos occiderint uel oppresserint, quid de illis nisi quod de rabidis canibus debet  fieri? Unusquisque sui ordinis gerat officium, ne et totum quod uiuit deputetur mendacium.



CAPUT CXXIX. De mendacio.

Si enim quod ordinis sui est non egerit, omnis eius exterior habitus mentitur, qui eum ordinis [912 1Kb] illius esse testatur. Actus quoque illius, et uerba, ipsaque mentitur cogitatio, quia mendacium testatur pro uero. Cum enim quidpiam agit [913 1Kb] , uel dicit, uel cogitat, sic esse agendum, dicendum cogitandumque aliis indicat [914 1Kb] . Plus etenim loquitur plerumque homo actu quam uerbo, sicut hoc potest uideri exemplo.



CAPUT CXXX. Exemplum de medico.


Medicus namque herbam [915 1Kb] aliquam si diceret [916 1Kb] egroto salutiferam esse, et non ex ea comederet [917 1Kb] , aliam uero mortiferam, ipse tamen ex ea gustaret, plus ei actu quam uerbo diceret, quia plus ei hanc actu quam uerbo [918 1Kb] comedendam suaderet. Cum igitur quippiam quis agit, uel dicit, uel cogitat, sic esse agendum, dicendum cogitandumque ceteris manifestat [919 1Kb] . Quod si ita est, uerum actu, et uerbo, et mente loquitur. Si uero non est, iisdem omnibus [920 1Kb] e contra mentitur. In quantum igitur uerum dicitur, bene; in quantum uero mendacium profertur, male uiuitur, quia omne peccatum mendacium esse probatur. Siquidem non nisi cogitatione, locutione et opere peccatur, quibus quoties peccamus, Deo et hominibus mentimur [921 1Kb] . His itaque  tribus Dei timorem ponamus custodem [922 1Kb] quia, testante Scriptura: Timor Domini expellet peccatum . Timor denique Spiritus sancti est donum aliorumque omnium primum.



CAPUT CXXXI. De septem donis Spiritus sancti.

Septem quippe sunt dona Spiritus sancti, uidelicet, timor, pietas, scientia, fortitudo, consilium, intellectus, sapientia. Horum autem donorum, ut dictum est, timor est primum, aliorumque ueluti quoddam fundamentum. Hunc namque Spiritus sanctus mentis in campo supponit, aliaque dona suo in ordine [923 1Kb] ueluti in edificio superimponit. Prius mentem metuere facit, ne pro peccatis suis separetur  a Deo, et in penis inferni cum diabolo torqueatur. Huic denique timori superimponit pietatem, cum menti sic metuenti sui ipsius aspirat compassionem, pieque recolere facit quam misera erit si a  Deo separata et in inferno cum diabolo fuerit torta. Dehinc uero scientiam superimponit pietati [924 1Kb] , cum mens, que sic timet sibique compatitur, quo ualeat modo saluari scrutatur, eique Spiritus sanctus huius rei cognitionem largitur. Exinde autem fortitudinem superimponit scientie, cum mens pauida, sibique compatiens, iamque quid agere debeat sciens, fit fortis Spiritus sancti dono ad operandum que didicit quibusque saluari se posse confidit. Post hec uero consilium fortitudini superedificat, cum mens iam fortis ad operandum, que pie timendo scit esse facienda, suo experimento didicit Spiritus sancti gratia quid de his omnibus aliis consulere debeat.



CAPUT CXXXII. De donis Spiritus sancti quinque ad actiuam, duo uero ad contemplatiuam uitam pertinent.


Hec autem quinque Spiritus sancti dona ad actiuam, duo uero que sequuntur, id est intellectus et sapientia, ad contemplatiuam pertinent uitam. Ipsa tamen [925 1Kb] Spiritus sanctus primis quinque [926 1Kb] superimponit, ut suorum edificium donorum possit omnino compleri. Postquam enim Spiritus sanctus mentem facit pauentem sibique compatientem, et ea que scit esse facienda fortiter operantem, et de ipsis sui exemplo aliis [927 1Kb] consulentem, accendit eamdem [928 1Kb] ad intelligendum cur hec uel illa Deus precipiat; cur homo, licet alteri homini benefaciat, nullam ab eo [929 1Kb] remunerationem exigere debeat. Quorum ut intellectum Spiritus sanctus menti aspirat,  ad [930 1Kb] postremum etiam sapientiam superaccumulat, cum quod uidelicet [931 1Kb] ratione intelligit, fit sibi [932 1Kb] sapidum atque dulcissimum, soloque rectitudinis amore sequitur quod intelligit esse sequendum. Ab hac tamen sapientia, quam extremam posuimus, Spiritus sanctus dona sua dinumerare per Prophetam incipit, et usque ad timorem, a quo cepimus ascendere, dinumerando descendit. Unde notandum quod [933 1Kb] nobis innuit descendendo quomodo ex iisdem donis construat in nobis edificium ascendendo. Hoc igitur edificio ita composito, Spiritus sanctus in eo residet, totamque familiam domus interioris, id est omnes anime sensus, regit et ad [934 1Kb] obsequium disponit.



CAPUT CXXXIII. De qualitatibus anime et moribus.


Hinc anime qualitates, que prius erant instabiles, iam in bonos redigit mores. Mores quippe qualitates sunt anime in habitum iam redacte.  Non enim tunc mores dicuntur, cum cito adueniunt citoque recedunt, sed cum in anima stabiles existunt.



CAPUT CXXXIu. Mores alii boni, et mali alii sunt.

Horum autem morum alii boni, alii uero sunt mali. Boni igitur uirtutes, mali autem uitia dicuntur.



CAPUT CXXXu. De uirtute et uitio.

uirtutes autem bona exterius opera, uitia uero pariunt mala. Non tamen quoties agitur opus uirtutis uel uitii, uirtus ipsa uel uitium proprie dicitur haberi. Tunc enim tantum proprie habentur, cum ex consuetudine possidentur, unde et homines iusti  uel uitiosi dicuntur. Cum autem perfecte habentur, licet ipsa omnino sint dissimilia, haud tamen dissimilia semper habent [935 1Kb] opera.



CAPUT CXXXuI. De sapientia et stultitia, quandoque in eodem conuenientibus.

Quedam enim ex ipsis, ut sapientia perfecta atque stultitia [936 1Kb] , eadem faciunt plerumque fieri opera. Sicut enim perfecte [937 1Kb] sapiens dimittere non uult quin agat quod sibi bonum uidetur, sic et ille qui perfecte stultus est. uerum hoc ideo ille facit, quia scit bonum non esse ut illud dimittat; stultus uero, quia sic putat. Est autem alius medius nec ita sapiens quin metuat falli, nec ita stultus ut in malo quod ceperit perseuerare uelit. Hic ergo quod  sibi [938 1Kb] bonum uidetur, persepe dimittit, quia magis quam sibi alterius credit consilio.



CAPUT CXXXuII. De odio et amore peccati.

Item perfectum peccati odium [939 1Kb] , perfectusque amor eiusdem, idem plerumque opus exhibet exterius. Sicut enim qui perfecte odit in se peccatum, non curat quis illud cognouerit, sic et quidem dilectum in se perfecte diligit. uerum hoc ille facit ut sibi Deus indulgeat, iste uero pro sua hoc facit impudentia. Alius uero medius est qui nec ita peccatum odit ut hoc omnes uelit scire, nec rursus sic amat ut et omnes uelit nescire. Hic igitur et pluribus illud abscondit, et uni tamen per confessionem  patefacit.



CAPUT CXXXuIII. De humilitate et superbia

Rursus: perfecta humilitas perfectaque superbia opera quedam habent similia. Sicut enim perfecte  humilis cum peccat, uult ut eius prelatus suam districte puniat culpam, sic et ualde superbus. uerum hoc ille uult pro eiusdem culpe remissione, iste uero uult pati pro indignatione. Dedignatur namque ut prelatus ipsius sui misertus uel ad modicum sibi parcat, imo magis ut suam immoderate puniat culpam desiderat [940 1Kb] . Est autem alius medius qui nec omnino districte puniri, nec suam sibi culpam uult ex toto donari. Hic itaque cum aliquando peccat, partim puniri partimque dimitti suam sibi culpam desiderat. Hic namque illud habet uerecundie genus que partim coram Deo, partimque est coram hominibus.



CAPUT CXXXIX. De tribus uerecundie generibus.


Tria etenim sunt uerecundie genera, que et ipsa [941 1Kb] operantur exterius diuersa. Alia namque est coram Deo tantum, alia uero tantum coram hominibus, alia autem partim coram Deo et partim coram hominibus. uerecundia namque [942 1Kb] coram Deo tantum est, cum quia tales sumus quales non esse decet erubescimus, nostraque peccata, si non aliis obessent, coram hominibus fateremur. uerecundia uero coram hominibus tantum est, cum quia agnoscimus quales non esse debemus, erubescimus et uerecundamur [943 1Kb] , nostraque delicta etiam uni detegere per confessionem erubescimus. uerecundia autem partim coram Deo, partimque coram hominibus est, ut cum nec ita de nostris peccatis coram Deo erubescimus, ut ea etiam coram hominibus  fateri uelimus; nec ita rursus coram hominibus, ut ea uel uni per confessionem detegere erubescamus. Que itaque uerecundia est tantum coram hominibus est bona; que uero partim coram Deo est, partim coram hominibus, est melior; que autem coram Deo tantum est, optima est. Hec enim postrema, ut dictum est, si non obesset aliis, suam homines confiteri culpam coram omnibus faceret. Media uero, nec ita est perfecta ut coram omnibus uelit, nec ita est perfecta ut salutem [944 1Kb] coram uno per confessionem suam erubescat culpam fateri. Prima autem etiam coram uno erubescit culpam fateri, bona tamen est et ipsa, quia licet sub rubore, culpam tamen confitetur uel uni quandoque.



CAPUT CXL. De tribus que notantur in iuuene.
[945 1Kb] 

In iuuene quoque tria notantur [946 1Kb] , quibus ad probitatem uenturus prenoscitur. Hec autem sunt:  taciturnitas, corporis continentia, uerecundia. Taciturnitas uidelicet, ut prius taceat, posterius dicat. Corporis autem continentia, ut non leuiter oculos huc illucque reducat, manus pedesue ne moueat, sed omnia corporis sui membra decenter contineat. uerecundia uero, ut erubescat coram hominibus cum quid uetitum agit [947 1Kb] , totusque rubore suffusus ostendat quia erubescit. Ad hec itaque tria iuuenis quisque nitatur, quia unoquoque eorum ad altiora prouehitur. Siquidem tacendo et audiendo sapientium doctrinam, paulatim concipit scientiam. quibusdamque incrementis ad spiritualem uitam per eorum uerba pertingit.



CAPUT CXLI. Similitudo inter diuersa alimenta et precepta.


Sicut enim alimentis diuersis ad perfectam corporis etatem, sic preceptis dissimilibus ad spiritualem perducitur uitam. Ut enim educatur [948 1Kb] prius simplici lacte matris, de hinc aliquo alio, deinde farine commisto, postea micis panis, postmodum etiam crustis donec quolibet solido cibo ualeat uti. Sic ei primum [949 1Kb] iubetur in Deum credere, dehinc eum diligere, deinde timere, postea bene operari, postmodum etiam aduersa pati [950 1Kb] , quousque sibi preceptum quodlibet secure possit iniungi.



CAPUT CXLII. Exemplum noui uasis semel imbuti.

Quia spirituali doctrina semel ad plenum imbutus, nouo uasi similis esse uidetur. Ut enim uas  nouum potu bono semel affectum, uix eius saporem amittit, etiamsi alio postmodum repleatur diuersi saporis, sic iuuenile cor spirituali doctrina semel imbutum uix eius dulcedinem perdit, etiam cum seculari occupatur postea negotio, ratione officii cui [951 1Kb] intendit. Si autem tacendo sapientium uerba contemnit audire, nec ad ullam ascendet scientiam spiritualis uite.



CAPUT CXLIII. Exemplum cultri.

Utque qui proprio caret cultro, merito esurit, si alieno incidere [952 1Kb] nolit, et iste propria carens scientia iure spirituali fame deperit, cum aliena nolit tacendo scientia uti. Tacendo igitur sapientium  uerbis attendat, ut ad scientiam spiritualis uite doctrina eorum pertingat. Continendo autem corporis membra, ut supra dictum est, in melius proficit, quia mentem hoc modo stabiliorem  et placidam reddit. Mens uero stabilis et placida exterius uerba reddit et ipsa.



CAPUT CXLIu. Exemplum de aqua quieta et solis radiis.

Ut enim aqua quieta, cum ex una parte solis suscipit radium, ex altera quietum et ipsum aliquo in pariete reddit, sic mens pacata suscipiens aure cuiuspiam uerbum, ore remittit et ipsum pacatum. Ut uero aqua commota, radium commotum, sic et mens turbata uerbum reddit turbatum, sed et omnem exterius actum. Ut ergo ad quietem mentis, et oris, et operis sibi proficiat iuuenis, queque membra decenter contineat. Erubescendo autem, sicut et dictum est, in melius proficit, quia uerecundia penitentiam parit, cuius alia quidem sicca alia  uero humida est.



CAPUT CXLu. De penitentia sicca et humida.

Sicca namque penitentia est, cum aliquem quidem sui peccati penitet, sed humore pietatis suique ipsius compunctione caret. Humida uero est, cum habet utrumque, suumque luget peccatum magna cordis contritione. Ut ad hanc ergo proficiat [953 1Kb] penitentiam, non iuuenis tantum, uerum etiam omnis homo erubescat, cum quid agit illicitum.



CAPUT CXLuI. Exemplum arborem magnam succidere uolentis.

Est autem sciendum, si quem magni [954 1Kb] alicuius penitet criminis, sibi esse agendum more arborem  magnam succidere uolentis. Sicut enim ille minora in circuitu arbusta prius curat succidere, ne sibi arborem ipsam succidenti possint obesse, sic et huic uitia minora illi crimini uicina prius sunt exstirpanda, ne qua sibi crimen ipsum destruenti ferant impedimenta.



CAPUT CXLuII. De detractione.

Detractionis uitium, quod maxime ex otiositate solet nasci, multum est cauendum, quia perniciosum est malum. Unde beatus Clemens inter cetera que ab ore beati Petri se didicisse fatetur, hoc modo scribit.



CAPUT CXLuIII. De tribus homicidii generibus.


Tria sunt genera homicidii, que pari pena plectuntur: interfectio fratrum, detractio, odium. De qua etiam Paulus dicit: Si comeditis, et inuicem mordetis, uidete ne ab inuicem consumamini . Comedit namque alter alterum, et quasi morsum in eo facit, quotiescunque aliquis aliquem male  loquendo uiliorem efficit. Unde necesse est ut ab inuicem consumantur, penis uidelicet gehennalibus detrusi miserrime puniantur. Sic igitur is qui alterum detrahendo comedit, consumitur ab eo quem morsibus detractionis consumere gestit. Nam cum eius uitam per detractionem dilacerat [955 1Kb] , semetipsum ante iustum iudicem Deum condemnat. Sicque plerumque contingit ut is qui alteri derogat, nisi resipiscat, coram Deo in damnationem cadat; quamuis ille cui detrahitur, nichil lesionis ex ipsa detractione sentiat. Quid autem detractio operetur, uel quid sit inquiramus, et inquirendo, quod Dominus dederit, breuiter dicamus, non ideo quod nesciatur, sed idcirco ut quod scitur melius teneatur.



CAPUT CXLIX. Exemplum ignis, et uenti, et humane mentis.


Solet enim contingere ut ignis in aliqua materia aliquando paululum ardeat; et [si] uento impellitur, ad maiorem ardorem crescat. Taliter et mens [956 1Kb] humana salubri admonitione pulsata ad opus agendum, post suggestionem ocius surgit [957 1Kb] ad quod prius surgere neglexerat. Sicque ut ignis uento mouetur, sic mens a [958 1Kb] torporis desidia [959 1Kb] admonitione excitatur.



CAPUT CL. Detractionis descriptio.

Detractio itaque est quotiescunque quis aliquid ea intentione de aliquo dicit unde ipse uel minus amari siue minus appretiari possit. Detractio uero malis duritiam, penitentibus refrigerationem [960 1Kb] ,  tentatis [961 1Kb] exemplum peccandi, quasi fomenta malitie prestat. Naturale siquidem est ut, sicut id quod a nullis fieri audio, facere formido, sic illud quod a pluribus uel etiam a paucis fieri percipio, facilius presumo: et quo plures eamdem rem fecisse cognouero, eo minus eam facere dubito. Bonus quoque, si nec penitens de aliquo criminali fuerit, nec tentationem aliquam inde habuerit et alium illa uel illa criminalia perpetrasse per detractionem audierit, nisi sibi uigilanti oculo prouiderit [962 1Kb] , materiam superbiendi accipit. Proprium namque est superbie singularitate semper gaudere. Quapropter summopere cauendum est peccatum detractionis, quia fomes est tante perditionis.



CAPUT CLI. Commendatio caritatis.


Tollit enim caritatem, sine qua impossibile est quempiam Deo placere . Qui enim non diligit, manet in morte . Plus namque peccat qui amorem proximi a corde alterius minuit, quam qui uictum ab ore pauperis rapit.  Nam sicut anima pretiosior est quam corpus, sic grauius est anime uictum auferre quam corporis. uictus uero anime est amor Dei et proximi; Qui enim diligit proximum, legem impleuit . Qui igitur dilectionem, qua debet anima sustentari, tollit, quantum in se est, animam occidit. Propterea cauendum est ne quisquam aliquid sinistrum de aliquo loqui presumat, nisi propter emendationem eius hoc faciat. Nam prelato aut illi quem puto posse consulere peccanti et uitiorum uulnera mederi, debeo alterius malefacta propter emendationem detegere, que per meipsum nequeo emendare. Et ne alius corrumpatur ipsius offensione, compendiose etiam possum eum monere, ne tali iungatur singulari aliqua familiaritate; aliter uero, nullo  modo de aliquo quidquam aduersi loqui debeo.



CAPUT CLII. Quid noceat detractio et quid prosit bonum audire.

Ceterum sicut [963 1Kb] nocet multis de quolibet malum dicere, sic pluribus solet prodesse de aliis bona audire. Nam cum bona de aliquo referuntur, hi qui boni sunt eius facta emulantur; eoque propensius in sua bonitate perseuerare nituntur, quo alii eiusdem bonitatis sectatores laudantur. Si autem penitentes fuerint, tanto studiosius suam penitentiam, ut boni efficiantur, peragunt, quanto gloriosiores [964 1Kb] bonos esse malis sedula relatione percipiunt. Porro si mali fuerint, erubescunt, cum de aliis bona referri audiant, a quibus semetipsos  uacuos esse considerant; tantoque facilius ad penitentiam reuocantur, quanto plures, et forte debiliores se bona operari eis referuntur. Sit igitur omni Christiano in sedula consuetudine semper bona de aliis estimare, bona loqui, nichil mali credere nichilque proferre.



CAPUT CLIII. De scientia, uoluntate et usu.

Cum in omnibus [965 1Kb] actionibus nostris summopere. querendum sit [966 1Kb] ut boni simus, alioquin beati esse non poterimus, querendum etiam est quibus potius utendum sit ut boni efficiamur. Tria itaque mihi esse uidentur que necessaria sunt uolenti effici bonus, scilicet scientia, uoluntas et usus. Nam nisi quis habeat scientiam bonum faciendi, nequaquam bonum, unde salutem consequatur, operari  poterit. Et si habet scientiam, sed uoluntatem operandi non habuerit, bonus nullo modo erit [967 1Kb] . Quod si boni agnitionem et uoluntatem operandi obtinuerit, nec tamen eius usum opere compleuerit, cum possit, bonus nequaquam erit.



CAPUT CLIu. Exemplum cithariste.


Ut si is qui citharista esse debuit, citharam non cognouit [968 1Kb] , qualiter citharedus? Si etiam instrumentum illud non agnouerit, et si agnouerit, sed tangere illud noluerit, qualiter citharedus erit? Si autem illud agnouerit, et tetigerit, sed eius usum habere contempserit, nunquam propter cognitionem et uoluntatem, sine usu huius artis, peritus erit. Taliter namque, licet quis habeat scientiam bene uiuendi et uoluntatem, nequaquam bonus erit, nisi etiam boni operis usum tenuerit iuxta suam possibilitatem.



CAPUT CLu. Similitudo inter desides et peccantes.


Sunt autem quidam sanctarum Scripturarum ignari, et dum aliquid de eis quod possent ad edificationem sui retinere, audiunt, contemnendo dicunt [969 1Kb] : Ad quid istud tantillum tenebo? Non ex re tam parua sapiens ero; cur ergo mihi laborem imponam? Dicunt: Iam quiescam, uiuam ut potero, quia frustra sapientie amplius studebo; non enim omnes peribunt qui sapientes non sunt. Hec et his similia piger et insipiens sibimet proponit nec percipit quia antiquus hostis ad interitum eius talia [970 1Kb] sibi suggerit, quatenus in omni uita sua nulli intendat utilitati, sed in negligentia et torpore semper uiuat et pereat. Amplius quoque: Satis [971 1Kb] , inquit, sunt sapientes in mundo, satis scriptores, satis qui habent peritiam artium, non est opus ut ego me  dicendo fatigem. Preterea pueritiam iam exui, iam senectuti appropinquo, nec iam possem [972 1Kb] ad magnum scientie fructum uenire, si modo inciperem laborare. Sic secum piger tractat, et in sui torporis desidia perseuerat. Simili etiam modo nonnunquam peccator irretitur ne ad bone operationis exercitium aliquando exsurgat. Solet enim contingere ut is qui luxurie inquinamento fedatur, interdum semetipsum cognoscat, et facti sui peniteat; sed cum iterum tentatio aduenerit, et locus peccandi affuerit, dicit: Quare istam uoluptatem perderem? Satis etiam hanc admittere potero, sicut et multas alias feci; et in futuro cum satiatus fuero, omnia in simul confitebor, et sic bonus efficiar. Satiabor igitur, donec Deo de omnibus [973 1Kb] satisfaciam; et tunc tantum  ieiunabo, tunc tot afflictionibus, tot uerberibus corpus meum castigabo, tantum eleemosynis et parcimonie [974 1Kb] studebo, ut in me nichil remaneat dignum supplicio. Cum enim adhuc illa et illa in me restant sine confessione, cur me ab hac sola compescerem delectatione?  Talia nonnulli interdum sibimet ipsis praue consulunt; nec miseri attendunt quanta erroris caligine interius obtenebrentur. Nam quanto sunt peccatis obligati maioribus, ac bonitate pauperiores, tanto deberent esse ad omne delectamentum diabolice suggestionis excutiendum ardentiores. Sicut enim uirtus uirtuti accumulata prodest, sic uitium appositum uitio obest. Quisquis ergo hodie quidquam boni operari [975 1Kb] potest, nullatenus hoc procrastinare debet. Unde Salomon: Quodcunque potest manus tua facere, instanter operare, quia nec opus, nec ratio, nec sapientia, nec scientia est apud inferos .



CAPUT CLuI. Similitudo inter pauperes, stultos et negligentes.


uerum huiusmodi homines ita in peccando negligentes imitantur etiam pauperes insipientes. Siquidem pauper insipiens, cum obolum acquirit, aut aliud quid parui munusculi, dicit: Ad quid illud tantillum seruarem? Non propter hoc diues ero. Expendam itaque hoc in pomis, aut nucibus, aut qualibet alia re mihi delectabili. Non enim istud custodiendo sollicitus uolo haberi. Sic stolidus, dum paruipendit modica, nunquam proficit ad maiora. Sapiens autem pauper parua que nanciscitur, custodit, et quo minus se habere considerat, eo magis nacta retinere desiderat, quatenus ex paruulorum congerie ad maiora queat quandoque pertingere [976 1Kb] . Sic nimirum is qui se pauperem scientie ac bonitatis sentit debet facere, si ad aliquem effectum  scientie ac bonitatis uelit peruenire. Nam sicut plura grana massam, et gutte flumen, et multi nummi diuitem faciunt; sic multe scientiarum sententie [977 1Kb] sapientem, et plures bonitatis actiones, bonum quemlibet efficiunt.



CAPUT CLuII. De scientia et tribus partibus eius.

Cum igitur scientia sit necessaria ut [978 1Kb] bonus quis efficiatur, et manifestum sit nullum eam posse comprehendere, qui minimas eius partes negligit colligere , querendum est quomodo per gratiam Dei illam ualeamus acquirere? Tribus itaque causis uidetur mihi illam posse adipisci, doctrina scilicet, experimento et ratione.



CAPUT CLuIII. De doctrina.


Per doctrinam quippe, que capitur lectione et  sermocinatione, scientia acquiritur. Quia cum quis legit [979 1Kb] , aut legentem siue loquentem audit, ad hoc ut eorum que leguntur siue referuntur scientiam habeat, intendit.



CAPUT CLIX. De experimento et ratione.

Experimento uero acquiritur scientia, cum rei quam aliquis probauit, certam habet notitiam. Ex ratione [980 1Kb] quoque percipitur, cum per naturalem mentis discretionem in illis que facienda siue omittenda sunt, quis solidatur. Scientia igitur his tribus rebus acquiritur. Sed quia inflat, nisi eam caritas edificet, nichil prorsus proficit absque uoluntate bonitatis. uoluntas itaque bona est, que Dei uoluntati subiecta est; que tunc uoluntati Dei subiecta  est, quando id uult quod Deus uult eam uelle debere; et tunc iusta siue recta dicitur, quando id quod Deus uult eam uelle debere, amplectitur.



CAPUT CLX. Quod non semper debemus uelle quod Deus uult.

Non enim semper uelle debemus quod Deus uult, sed quod Deus [981 1Kb] uult nos uelle debere. uoluit enim Deus beatum Martinum ab hac uita tollere; sed si eius discipuli hoc tunc uoluissent, crudeles utique exstitissent. At noluerunt quod Deus uoluit, sed uoluerunt quod Deus uoluit eos uelle debere, et uitam [982 1Kb] iustitie tenuere. Qui ergo cum scientia uoluntatem bene operandi portat, maxima ex parte bonitati appropinquat. Unde sciendum est quia quicunque  bonam uoluntatem habere desiderat, necesse est ut a uanitate sese alienare studeat. Nam sicut una operatio aliam a se diuersam operationem excludit, sic cogitatio cogitationem expellit, et uoluntas nichilominus uoluntatem repellit. Cum enim manu scribo, non agrum semino; deinde etiam cum seminauero, scriptionem excludo. Sic utique cum et ipse [983 1Kb] inane quid cogito, non interim utilitatem penso; et cum postea utile quid pensauero, inanitatem expello [984 1Kb] . His igitur que diximus de scientia et uoluntate transcursis, uideamus etiam quam sit necessarius usus bone operationis.



CAPUT CLXI. De usu.


Quippe sicut corpus humanum sine frequenti ciborum usu nequit subsistere, sic anima absque uirtutum frequentatione non potest uiuere. Qui ergo ad effectum bonitatis uenire desiderat, necesse est  ut cum scientia et uoluntate etiam ipsum usum habeat.



CAPUT CLXII. Quod bonus [985 1Kb] homo de omnibus sibi bonum faciat.

Bonus homo de omnibus bonis et malis [986 1Kb] utilitatem sibi acquirit. Siquidem, cum aliquid boni de homine bono uel malo audit, gaudet et Deo inde gratias agit: quod dum facit, mercedem a Deo bone uoluntatis accipit, ac si cooperator fuisset eiusdem operis. Malum autem si audierit, dolet quod sibi in mercedem reputatur [987 1Kb] , quasi eiusdem mali destructor fuisset uel diminutor. Sed dicit aliquis: De bono et prosperitate inimici mei nequeo gratulari, neque de damno eius contristari; quod si ore  confiteor, me condemno, corde etenim mentior



CAPUT CLXIII. Ratio quomodo inimici diligi possint.

Ad hoc considerandum est qualiter is qui in bono proficere desiderat, sibi ipse uim inferre debet ut proficere ualeat. Licet carnalis appetitus [988 1Kb] meus damnum inimici mei appetat, non tamen hoc ore profiteri debeo [989 1Kb] , sed potius damnum eius plangere, et contra appetitum carnis mee, illius prosperitati fauere; illius damnum [990 1Kb] solum uerbis, si corde simul nequeo, demonstrare mihi displicere, Nam si rationem consideramus, rectius agimus quando Deo obedimus, quam faciamus quando carnali uoluptati consentimus. Preceptum etenim Domini est ut inimicos diligamus. Si ergo eos affectuose diligere  nequeo, quoniam carnalitatem meam ad amorem eorum adhuc flectere non ualeo, tamen uelle debeo eos me posse amare; et, donec ualeam hoc agere, uerbum quod potestati mee subiacet, bonum et non malum de illis promulgare. Cumque hoc ago, non mentior quando dico me illos diligere, quoniam uelle adiacet mihi, perficere autem non habeo . Condelector tamen Dominico precepto, secundum rationem spiritus mei, ut eos diligam, quamuis corruptibilitas carnis mee repugnet. Iam enim non operor ego illud, sed quod regnat in me peccatum . Aliud enim est sentire, aliud consentire. Malus uero homo e contrario sibi de bonis omnibus et malis [991 1Kb] peccatum accumulat,  cum bonis omnibus inuideat, malis uero fauorem exhibeat. Huius finis interius, mors et tribulatio, iusti autem finis est Christus, uita et exsultatio.



CAPUT CLXIu. De intellectu, amore et usu.

Tribus modis sentitur Deus, uidelicet intellectu, amore et usu. Per intellectum sapimus, per amorem  iustificamur, per usum beatificamur. In quantum quis Deum intelligit, sapiens est; in quantum uero amat, iustus; uerum in quantum utitur, beatus. Quando [992 1Kb] quod rectum est uidemus, Deum per intellectum mentis sentimus, quandoquidem quecunque rectitudo est ab illo est.



CAPUT CLXu. Similitudo inter Deum et solem.

Sicut enim ex splendore solis ipsum solem sentimus, antequam illum perspicue uideamus, sic ex mentis nostre speculatione Deum sentimus, quando uerum quid ex ipsa ueritatis luce perspicimus; sicque illum intelligendo et amando, per fidem et spem ad presens sentimus. In futuro autem, iam per speciem [993 1Kb] sentimus, quia uidebimus eum sicuti  est ; non tamen eum omnes equaliter uidebunt, nec eius amore omnes equaliter calebunt.



CAPUT CLXuI. Similitudo inter ignem et Dei amorem.

Sicut enim diuerso modo lignum et ferrum ignis ardore calent, sic celestes spiritus et beatorum anime inequaliter Dei amore feruent.



CAPUT CLXuII. Quomodo sancti Deum uidebunt.

Nunc autem uidemus eum in enigmate , et quasi in pictura ea que dicimus, ueluti pictum solem aut mare uideremus. Solem quippe aut mare cum depicta uidemus, non sicut est in ipsa re, ea habemus. Cum uero solem clare lucentem  perspicimus, aut mare turbulentum uel tranquillum cernimus, rem sicuti est ueraciter intuemur, quamuis tantam quanta in se est intueri nequeamus. Sic sancti Dei in gloria sua Deum uidebunt, sed magnitudinem diuinitatis eius siue immensitatem potentie illius comprehendere nequibunt. Non enim immensus esset, si intellectu [994 1Kb] alicuius comprehendi potuisset.



CAPUT CLXuIII. De quatuor modis precipiendi et totidem obediendi.

Aliquando bene precipitur [995 1Kb] , et bene obeditur; et e contra interdum male precipitur, et male obtemperatur; aliquando bene precipitur, et male obeditur; aliquando male precipitur, et bene obeditur.  Bona est preceptio, et bona est obeditio, cum precipitur ne castitatem quis uiolet, et seruatur [996 1Kb] . Mala est iussio, et mala obeditio, si iubetur furari, uel huiusmodi, et fiat. Bonum est precipere, et nalum obedire, ut si, uerbi gratia, aliquis captiuetur, et ad capitis plectionem ueniatur, ne fugiat, ligatur. Huic autem si forte aliquis dicat: Fuge,  pro te in uinculis istis me ponam, penam pro te excipiam [997 1Kb] . Bona quidem talis preceptio, quia ex perfecta caritate descendit; sed mala ad hoc concessio, quia prorsus obuiat caritati. Nam ubi dictum est: Alter alterius onera portare , non dictum est, onera imponite. Mala est iussio, et bona obeditio, ut si quis poma cedrina, uel quippiam aliud, quod sine periculo haberi non posset, quis prelatus sibi afferri preciperet. Unde Dauid aquam de cisterna sibi afferri precepit; que quia in periculo suorum allata est, penituit precepti, noluitque eam bibere, sed eam Domino libauit



CAPUT CLXIX. De timore, commodo et amore.

Deo quidem tribus de causis homines seruiunt,  uidelicet timore, commodo et amore. Sunt namque nonnulli qui si penas inferni non esse scirent, pro nulla repromissione eternorum bonorum a suis uoluptatibus cessarent [998 1Kb] . Qui, licet penas illorum qui Deum minime uerentur, euadant, non tamen plenam retributionem inuenient. Alii autem Deo seruiunt, ut magnum inde habeant commodum siue in presenti uita, siue et in hac [999 1Kb] et in futura, Quibus, si Deus uoluerit, ex quadam ratione poterit dicere: Gratia commodi uestri, mandata mea seruastis, non quia pure me diligebatis, sed quoniam a me lucrari uolebatis. Sicut hi qui regi seruiunt, non regem [1000 1Kb] multi, sed donaria diligunt regis. Alius est qui uere Deum diligit, et solo amore eius precepta eius custodit. Iste profecto legaliter seruit,  et bonam perfectamque mercedem sibi acquirit. Igitur, sicut Deo ille nichil preposuit, sic illi Deus iusta recompensatione reddere debet seipsum, qui rebus omnibus excellit.



CAPUT CLXX. De ratione, uoluntate et appetitu.

In anima tres sunt nature, uidelicet ratio, uoluntas et appetitus. Ratione assimilatur angelis, appetitu brutis animalibus, uoluntate [1001 1Kb] utrisque. uoluntas inter rationem et appetitum media est; aliquando enim ad rationem, aliquando ad appetitum se habet. Sed quando ad rationem se conuertit, quia ea que sunt rationabilia et spiritualia sapit, dicitur homo rationalis et spiritualis. Quando uero ad appetitum se tenet, quia ea sapit que sunt carnalia  et irrationabilium animalium, dicitur homo carnalis siue animalis. Unde scriptum est: Animalis homo non percipit ea que Dei sunt. Spiritualis autem diiudicat omnia, et ipse a nemine iudicatur . Cum itaque iuxta hoc quod uoluntas se habet, dicitur homo carnalis siue spiritualis, sciendum est quod interdum quedam sentiuntur in carne, quibus uoluntas minime consentit.



CAPUT CLXXI. De suggestione, delectatione et consensu.


Tres namque delectationes sunt: una que sentitur in carne preter uoluntatem, que uocatur suggestio. Alia que sentitur in uoluntate cogitationis [1002 1Kb] , non tamen in uoluntate actionis, que dicitur delectatio. Tertia que sentitur cum uoluntate operandi [1003 1Kb] , et nominatur consensus. Sed illam que nominatur suggestio, nulla pena comitatur. Nam ubi non est consensus uoluntatis, nulla sequitur pena delectationis. Unde Apostolus: Nihil damnationis est his qui sunt in Christo Iesu, qui non secundum carnem ambulant . Et alibi: Condelector legi Dei secundum interiorem hominem. uideo autem aliam legem in membris meis, repugnantem  legi mentis mee, et captiuum me ducentem in lege peccati, que est in membris meis . Interiorem hominem uocat ipsam rationem; legem membrorum, delectationem sine uoluntate; legem Dei, obseruationem mandatorum eius, que et lex mentis dicitur, quia mente seruatur; legem autem peccati, quam prius legem membrorum nominauerat.



CAPUT CLXXII. De nominibus anime.

Nota quod plura sunt nomina anime. uocatur enim aliquando spiritus, mens, animus, ratio, intellectus, interior homo. Dicitur etiam anima uegetabilis, sensibilis, rationalis. Sed cum plura nomina habeat, ad illa adhuc redeamus de quibus sermo  fuit prius. Quia uoluntas in illis aut recte se habebit, et erit legitima; aut illa deserendo, fornicatrix, uilis et abiecta. Namque si uoluntas, que est media inter rationem et appetitum rationi concordauerit, legitime uiuit; si uero appetitui, fornicatrix erit. Est ergo ratio siue spiritus, quasi uir; uoluntas, ut sponsa; appetitus carnis, quasi adulter. Non igitur ei uoluntas in aliquo consentiat; scriptum est enim: Concupiscentia, cum conceperit, parit peccatum; cum consummatum fuerit, generat mortem .



CAPUT CLXXIII. De sordido exemplum.

Quemadmodum si sordidus aliquis et omni fetore plenus occurreret alicui dicens se cum eo uelle  consiliari, non deberet mundus subsistere [1004 1Kb] , sic nec uoluntas appetitui carnali acquiescere.



CAPUT CLXXIu. De quadrato lapide.

Quadratus lapis sex equalia habet latera, in quod horum ceciderit, firmiter iacebit; sic prouidendum est uiro iusto, ut in suo persistat proposito. Huius autem latera sex hec sunt: prosperitas,  aduersitas, sui, libertas, subiectio, in secreto esse, et in publico; in quibus singulis, si a diabolo impulsetur, stet, nec a proposito moueatur.



CAPUT CLXXu. De peccato.

De peccato tribus modis loquimur. Secundum naturam, id est districtam iustitiam, ut illud: Qui dixerit fratri suo, fatue, reus erit gehenne ignis . Secundum gratiam, ut: Quacunque hora ingemuerit peccator, peccatum suum remittetur ei . Et: Conuertimini ad me, dicit Dominus, et ego conuertar ad uos .Secundum disciplinam, ut cum precipitur homini tantum uel tantum penitere. Disciplina est sub gratia, quia nullus penitere uel satisfacere posset nisi gratia  preueniret.



CAUUT CLXXuI. De similitudine cere.

uideas hominem [1005 1Kb] in uanitate ab infantia usque ad profundam senectutem conuersatum, sola terrena sapientem, et in his penitus obduratum. Cum hoc age de spiritualibus, huic de subtilitate diuine contemplationis loquere, hunc secreta rimari celestia doce, et prospicies eum nequaquam posse hec uidere [1006 1Kb] . Nec mirum, indurata est cera, in istis etatem nutriuit, aliena ab istis sequi didicit. E contra consideres puerum etate et scientia tenerum, nec bonum, nec malum discernere ualentem, nec te quidem intelligere de huiusmodi disserentem.  Nec quidem mirum. Mollis enim est cera, et quasi liquens, nec imaginem sigilli quoquomodo recipiens. Medius horum adolescens et iuuenis est, ex teneritudine atque duritia quasi ex senectute et pueritia congrue temperatus. Si ergo hunc instruxeris, ad quemcunque utilitatis profectum uoles, siue honentatis, apte informare ualebis.



CAPUT CLXXuII. De conatu diaboli contra nouitium.

Cum diabolus nequit monachum obruere uite quam professus est odio, nititur [1007 1Kb] eum conuersationis in qua est subruere, fastidio. Et licet illi monachicum propositum [1008 1Kb] tenendum quasi concedat, tamen hoc quia sub talibus, aut etiam inter tales, aut in tali loco incepit [1009 1Kb] , illum stultum nimis  imprudentemque multimodis uersutiis arguere non cessat. Ut dum illi persuadet incepto Dei beneficio  ingratum existere, iusto Dei iudicio nec ad [1010 1Kb] meliora proficiat, nec quod accepit diu teneat [1011 1Kb] , aut in eo utiliter persistat. Quippe dum incessanter laboriosis cogitationibus de mutando, aut si mutari non ualet, saltem de improbando proposito meditatur, nunquam interim ad finem perfectionis tendere conatur. Nam quoniam illi [1012 1Kb] fundamentum quod posuit displicet, nullatenus illi structuram bone [1013 1Kb] uite superedificare libet. Unde fit ut [1014 1Kb] quemadmodum arbuscula, si sepe transplantetur, aut nuper plantata in eodem loco, crebra conuulsione [1015 1Kb] inquietetur, nequaquam radicare ualens, ariditatem cito attrahit nec ad aliquam fructus fertilitatem peruenit: sic infelix monachus, si sepius de loco ad locum proprio appetitu mouetur [1016 1Kb] ,  aut in uno permanens, frequenter eius odio concutitur.



CAPUT CLXXuIII, De pueris plante comparatis.

Dic, queso, si plantam arboris in horto tuo plantares, et mox illam ex omni parte ita concluderes ut ramos suos nullatenus extendere posset, cum eam post annos excluderes, qualis arbor inde prodiret [1017 1Kb] ? Profecto inutilis arbor, rugosa et gibbis plena, ramis suis incuruis perplexa. Hoc utique facitis, o uos puerorum magistri, de pueris uestris, qui plantati sunt per oblationem in Ecclesie horto, ut crescant [1018 1Kb] et fructificent Deo. uos autem in tantum terroribus, minis et uerberibus undique  illos coarctatis, ut nulla penitus liceat sibi libertate potiri. Itaque indiscrete oppressi, prauas et spinarum more perplexas cogitationes infra se congerunt, fouent et nutriunt. Unde fit ut quia nichil amoris, nichil pietatis, nichil beneuolentie circa se in nobis sentiunt, nec illi alicuius boni in uobis; sed quidquid est odii, impietatis, maleuolentie, postea spem habeant. Contingit itaque miserabili modo ut sicut corpore crescunt, sic et in eis timor tantum, et inuidia, et suspicio omnis mali crescat ex uobis, semper proni et incurui ad uitia, secum premeditantes aut quomodo uestras insidias et machinationes ualeant euitare, aut deinde seculo redire.



CAPUT CLXXIX. Exemplum de lamina auri.


uidistis, queso [1019 1Kb] , unquam artificem ex lamina auri uel argenti solis percussionibus [1020 1Kb] imaginem  speciosam formasse? Non puto. Quid tunc? Quatenus aptam formam ex lamina formet, nunc eam [1021 1Kb] suo instrumento leuiter premit et percutit, et postmodum planat; nunc etiam discreto leuamine [1022 1Kb] leuius leuat et informat. Sic et uos, si pueros uestros cupitis moribus bonis ornatos esse, necesse est ut cum depressionibus uerberum, impendatis eis paterne pietatis et mansuetudinis leuamen atque subsidium. Tenera quidem teneris [1023 1Kb] , sicut et ipsi teneri sunt, lac scilicet, non solidum cibum prebentes eis necdum ad perfectam etatem prouectis.



CAPUT CLXXX. De caritate.

Qui caritatem in corde retinet, hoc unde Deus gratias scit ei, habet [1024 1Kb] ; ille uero ad quem tantummodo  habetur, minime [1025 1Kb] . Quas enim gratias mihi debet Deus, si quis me diligit? Amplius: is cui dilectio alterius seruit, solius commodi munus perfunctorie [1026 1Kb] suscipit, uerbi gratia, beneficium unum, honorem unum, prandium unum, uel quodlibet officii genus in hunc modum; alius uero qui caritatem [1027 1Kb] , quasi commodi munus exhibuit, intransitiue sibi retinuit. Charitatis enim [1028 1Kb] officium ab eo qui hoc suscipit, transit. Charitas uero ipsa, que Deus est, in eo remanet qui eam aliis impendit; bonum autem permanens bono transeunte melius est. Hec igitur considerando profecto perspiciemus magis esse nobis gaudendum si alios diligimus quam si ab aliis diligamur. Nihil mihi debet aliquis, nec ego alicui; ergo caritas est  exhibenda, non exigenda.



CAPUT CLXXXI. Ex tribus causis omnis res amatur.

Quidquid amatur, aut natura amatur, aut recte, aut spe commodi. Natura enim est [1029 1Kb] ut omne bonum amemus et utile. Rectum uero, ut benefacientem nobis amemus. Spe commodi quandoque res amatur. Alia propter usum, ut mel, eo quod sit bonum et suaue, etiam secundum usum. Alia uero secundum effectum, ut absinthium, et nonnulla naturalis potio, que cum dent sanitatem, nullam tamen in usu prebent suauitatem.



CAPUT CLXXXII. Quod tribus modis diligendus sit Deus.


Tribus etiam his modis diligendus est Deus. Natura, quia omnibus et melior et utilior, et ideo plus ceteris est amandus. Rectitudine, quoniam omnia que habemus prestat nobis, etiam hoc ipsum quod sumus. Et tanto maior amare debemus plus nobisipsis, quanto maior est ipse qui se pro nobis dedit, et nobis eisdem semetipsum daturus est. Et quoniam ei personaliter non possumus reddere illud , ostendit nobis quibus debeamus uicem reddere, dicens: Mando uobis ut diligatis inuicem, sicut dilexi uos . Et apostolus: Sicut pro nobis Christus animam suam posuit, ita debetis pro fratribus animas ponere . Diligere igitur debemus nos inuicem, tum quia et bruta quedam animalia hoc faciunt, tum quia unius familie, scilicet Christi, sumus, et quia in regno eius singulos sicut nosipsos diligemus, et quia ibi equaliter ab ipsis diligemur. Indecens enim est si in hoc mundo habuerimus odio quos ibi sumus habituri carissimos. Sciendum est enim quod quicunque ibi aderunt, nobis uicem reddent pro dilectione presenti. Spe etiam commodi uel renumerationis diligendus est Deus, quoniam  immortalitatem et incorruptibilitatem nobis promittit.



CAPUT CLXXXIII. De tribus libertatibus.

Libertatis siquidem modos tres dicimus esse: libertatem uidelicet actionis, quam omnes uolunt, id est, ut libere facere possint que uolunt. Dicitur etiam libertas intelligentie, quam non omnes uolunt. Est etiam libertas recte uoluntatis, que semper est bona: hanc paucissimi uolunt, id est ut ea uelint que debent. Notandum quod libertas actionis sine libertate bone uoluntatis semper est mala. uerum libertas intelligendi est media, que bona est, quotiescunque libertati recte uoluntatis adheret; mala autem, cum sine illa est. Habet primo quis quantulamcunque  libertatem intelligendi, id est scit intelligere quid sibi expedit; uelit illam in bono, et sic promerebitur adipisci libertatem intelligendi quidquid expedit, uolendi quodcunque debet, agendi quidquid prodest. Sub libertate uolendi est libertas arbitrii.



CAPUT CLXXXIu. De uenatione diaboli.

Diabolus per peccati suggestionem quotidie it ad uenandum. Eos uero intra retia sua retinet quos nec dolor pro peccato proprio afficit. Illos autem iam amittere incipit quos pro carnis intemperie lugere iam conspicit. Quosdam autem tertii ordinis, id est sanatos a carnalibus et spiritualibus peccatis, omnino perdit. Primi omnino lugeant, doleant adhuc  secundi, tertii uero gaudeant.



CAPUT CLXXXu. Quod Deus non horreat peccatum.

Horrere dicitur Deus animam peccatricem, non quod horreat peccatum, quod nichil est, sed quia non est ibi debita iustitia, quam ibi amaret. Ut dicimus nos horrere domum, in qua nichil est quod  amemus, sed hoc et illud improprie. uirtutibus igitur adhereamus postponendo uitia, et hanc patientiam amplectendo cum iugi exercitio. Patientia etenim, uel quelibet uirtus sine exercitio, quasi plumbea lancea est.



CAPUT CLXXXuI. uisio Anselmi de fluuio.

uidit, ut asserere solebat, Anselmus in infirmitate positus, et in exstasi quodammodo extra se raptus, uidit, inquam, fluuium unum rapidum atque precipitem, in quem confluebant omnium fluxuum purgature et quarumcunque terrestrium rerum lauature. uidebatur itaque aqua ipsa nimis turbulenta, et immunda et omnium spurcitiarum sorde horrida. Rapiebat igitur in se quidquid attingere poterat,  et deuoluebat tam uiros quam mulieres infra se, diuites et inopes simul. Feda quidem erat aqua, ex ea tamen uiuebant, et delectabantur in illa, ut ille asserebat qui eum ducebat. Illo uero ab ipso [1030 1Kb] inquirente quisnam torrens ille esset, uel quid multitudo illa, in eo uolutans, pretenderet, adiecit ille predux Patris nostri, atque ait: Ne mireris. Torrens mundum significat quo rapiuntur, in cuius illecebrosis spurcitiis inuoluuntur omnes ipsum amantes. Et his dictis, inquit.



CAPUT CLXXXuII. De uero monachatu.

uisne uidere quid sit monachatus uerus? Ad hoc alter: uolo. Duxit itaque illum quasi in conspectum cuiusdam magni claustri, et admodum spatiosi  et speciosi. Et ait: Circumspice. Aspexit et ille. Et ecce parietes claustri illius obducti erant argento purissimo. Herba quoque uirens in medio erat, et ipsa argentea, mollis quidem, et redolens, et ultra humanum opinionem delectabilis. Hec more alterius herbe sub his qui in ea pausabant leuiter flectebatur, et surgentibus illis, ipsa quoque erigebatur [1031 1Kb] . Ut quid immorer? Quidquid est iucunditatis, ibi erat. Cum ergo hic perpetuo habitandum elegisset Anselmus, ductor eius se ei spopondit, si uellet, ueram ostensurum patientiam. Sed quia, ut assolet, interim euigilauit, et promissum et promissi [1032 1Kb] demonstratorem amisit. Has igitur duas uisiones, a sancta paternitate et a paterna sanctitate nobis relatas [1033 1Kb] , libenter audiamus, et audiendo deuote teneamus,  tenendo mente iugiter reuoluamus, ut unius horrorem, dum uacat, fugiamus; alterius uero [1034 1Kb] amene iucunditati et iucunde amenitati insistamus, nos qui monachatum tenemus.



CAPUT CLXXXuIII. De securitate et pace in religione.

Sicut bubo, dum in cauerna cum pullis suis est,  letatur et suo modo bene sibi est, dum uero inter coruos et corniculas seu alias aues, incursatur ac dilaniatur et omnino sibi male est: utpote quem hic rostro male percutit [1035 1Kb] , ille alis in eum irruit, alter uero unguibus discindit, ita et mihi. Quando enim cum monachis, meis scilicet filiis, conuersari queo, mihi bene est et grata hec singularis uite mee consolatio. Quando uero remotus ab illis inter seculares conuersor, hinc inde me uariarum causarum incursus dilacerant, et que non amo secularia negotia uexant. Male itaque mihi est, quando sic sum, ac tremens pertimesco anime mee dispensum. Hic idem Pater noster quadam uice de trans mare regressum regem Guillelmum Iuniorem adiit, et ut Romam ad papam Urbanum pro stola sui archiepiscopatus  eundi sibi licentiam daret humiliter et mansuete petiit. At rex, ad nomen Urbani turbatus, dixit se illum pro papa non tenere, nec sue consuetudinis esse ut absque sua electione alicui liceret in regno suo papam nominare. Hinc igitur orta quedam grauis dissensio est inter regnum et sacerdotium, adeo quidam magna quod et ipse absque [1036 1Kb] assensu regis Anglia exiuit [1037 1Kb] et Romam petiit. Ibique aliquandiu cum maximo honore et reuerentia, tam ab ipso papa quam ab ipsis Romanis, sublimiter commorans, ac tandem precatu [1038 1Kb] regis ac totius regni Angliam reuisens, sue profecto sedi, Deo quidem annuente ac populo fauente restitutus est.



CAPUT CLXXXIX. Exemplum de lepore.


Discedente autem quadam uice eodem Patre nostro a predicti curia regis, pueri quos nutriebat leporem sibi occursantem in uia canibus insecuti sunt fugientem, etiam intra pedes equi, quem Pater ipse insidebat, subsistentem consecuti [1039 1Kb] sunt. Ille uero sciens miseram bestiolam sic se refugio consuluisse, retentis habenis equum loco fixit, nec cupitum bestie uoluit presidium denegare. Quam canes circumdantes, et linguis suis hanc grato obsequio [1040 1Kb] hinc inde lingentes, nec de sub [1041 1Kb] equo poterant eiicere, nec in aliquo ledere. Quod uidentes, admirati sunt qui aderant. At Pater pius, ubi quosdam aspexit ex militibus ridere, et quasi pro capta bestiola letitie frena laxare, solutus in  lacrymas, ait: Ridetis; et huic utique infelici nullus risus, nulla letitia, hostes eius circa eam sunt, et ipsa sola de uita sollicita confugit ad nos, presidium suo modo flagitans. Hoc plane, filii, est similitudo hominis et anime morientis. Nam cum de corpore exit, mox inimici sui, maligni scilicet spiritus, qui eam in corpore degentem per anfractus uitiorum  multis modis persecuti sunt, crudeliter adsunt, parati eam [1042 1Kb] rapere, et in mortem eternam precipitare. At ista nimis anxia, huc illucque circumspicit, et manum defensionis et auxilii, qua se tueatur, sibi porrigi ineffabili desiderio concupiscit. Demones autem econtrario rident, et immensa letitia gaudent, si nullo eam adminiculo fultam inuenire queant. Quibus dictis laxato freno iter arripuit, et bestiam ultra persequi clara uoce canibus interdixit. Tunc illa ab omni lesione immunis, exsultans et hilaris prepeti cursu campos siluasque reuisit.



CAPUT CXC. Exemplum de auicula.

Alia quoque uice respexit puerum quemdam cum  auicula in uia ludentem, que pedem filo innexum habebat [1043 1Kb] . Sepe cum laxius ire permittebatur, fuga sibi consulere cupiens, auolare nitebatur. At per filum manu tenens retrahens irretitam auiculam ad se usque deiiciebat, et hoc ingens gaudium pulchrumque spectaculum puero prestabat. Factum est hoc semel et iterum, factum frequentius. Quod Pater benignus aspiciens, auicule condoluit et ut rupto filo libertati redderetur precepit. Et ecce filum rumpitur, auisque auolat: puer plorat, Pater exsultat. Et uocatis qui aderant: considerastis, inquit, iocum pueri? Et confessis considerasse, ait: Simili consideratione iocatur diabolus cum hominibus multis, quos irretitos suis laqueis pro sua uoluntate in diuersa uitiorum impedimenta pertrahit.  Sunt enim quidam  auaritie, seu luxurie et similium flammis succensi, et ex mala consuetudine illis addicti. His contingit aliquando ut sua facta considerantes fleant, seque amodo e talibus cessaturos ore promittant, et more auis [1044 1Kb] irretite liberos se uolare autument [1045 1Kb] . Sed quia prauo usu irretiti ab hoste tenentur, nolentes in eadem uitia deiiciuntur; fitque hoc sepius, nec omnimode liberantur, nisi magno conatu et gratia Dei [1046 1Kb] funis rumpatur praue consuetudinis.



CAPUT CXCI. De malitia et feditate peccati.

Si hinc [1047 1Kb] , inquit Anselmus, peccati pudorem,  et illinc cernerem inferni horrorem, et necessario uni illorum haberem immergi, prius me in infernum mergerem quam peccatum in me immitterem. Mallem enim purus a peccato et innocens gehennam intrare quam peccati sorde pollutus celorum regna tenere, cum constet solos malos in inferno torqueri, et solos bonos in celesti beatitudine foueri.



CAPUT CXCII. De uerbis defuncti.


uerba defuncti Osberni monachi, ad Anselmum in spiritu delata et ab eodem Anselmo postmodum exposita: Ter, inquit ille defunctus, antiquus serpens insurrexit in me, sed Ursarius domini mei liberauit me; hec dicens, euanuit. Benedictus uero Pater noster uisionem illam expergefactus a somno ad memoriam reuocans ac singula propensius inspiciens, quando et quibus libuit sic eam exposuit: Primo, inquiens, pro peccatis quibus obligatus ante baptismum fuerat, in eum insurrexisse hostem antiquum; secundo, pro peccatis que fecit post baptismatis sacramentum, ante professionem tertio, pro illis que fecit post professionem, ante obitum.  Sed ter cecidit; peccata enim quibus astrictus fuerat ante baptismum, fide parentum in ipso [1048 1Kb] sacramento delata, diabolus inuenit. Illa etiam que in seculo uel in monasterio ante professionem commisit, in ipsa professione monastica eque abolita, serpens ille antiquus reperit. Que uero post professionem fecit, uera confessione ante obitum monachus ille deleuit. Per illum dominum Ursarium designari dixit ordinem angelicum. Sicut enim ursarii ursos, ita angeli spiritus malignos a sua seuitia cercent et opprimunt, ne nobis noceant quantum uolunt.



CAPUT CXCIII. Similitudo militis


Sicut miles temporalis armis munitus est temporalibus, sic miles spiritualis debet armis munitus esse spiritualibus. Quecunque enim militi temporali contra hostem uisibilem sunt necessaria, ipsa eadem spiritualiter intellecta, spirituali militi contra hostem inuisibilem sunt pernecessaria. Sed que sunt illa que temporali militi sunt necessaria? In primis siquidem caballus qui ei adeo est necessarius ut recte dici possit suus fidelissimus socius; cum illo namque et occurrentem aggreditur hostem, et persequitur fugientem, et, cum tempus postulet, fugit persequentem. Deinde frenum additur quo ipse equus regitur; non enim in directum uiam teneret, si miles eum freno minime regeret. Apponitur et sella, ipsi militi admodum idonea, quia tunc primum super  equum suum decenter ascendere et firmiter poterit sedere, cum uiderit eum super se sellam habere. Adduntur etiam et calcaria ad eumdem equum excitandum ualde necessaria; sepius namque gressum non moueret si miles eum calcaribus non urgeret, quorum alterum est dextrum, alterum uero sinistrum. Dehinc miles suis induitur armis, quibus ab  hostis sui incursu defenditur. Lorica uestitur, ne in aliqua sui corporis parte uulneretur. Galea caput eius ornatur, ut et ipse inde decoretur, et eius principale securum habeatur. Scutum pretenditur ut ipse totus inde protegatur. Lancea in manibus tenetur, ut inde hostis adhuc longe semotus transfigatur. Gladio accingitur, unde idem hostis cominus iuguletur. Ista itaque omnia militi temporali sunt ualde necessaria; nequaquam namque bene armatus esse poterit, si uel unum ex istis, quamlibet minimum, illi defuerit, nec proprie dici poterit miles legitimus, quia adhuc erit imperfectus. uerum ista omnia, ut prediximus, spiritualiter accepta, spirituali militi nichilominus sunt necessaria. Spiritualem uero militem nostrum dicimus hominem interiorem, hic etenim  debet omni tempore suo Creatori militare; equus autem militis huius est corpus ipsius, sicut enim militi equus est neccesarius, sic interiori homini corpus. Nam quemadmodum miles cum equo contra suum aduersarium pugnat, sic interior homo cum corpore contra diabolum. Cum corpore namque et occurrentem diabolum expugnat, eius tentationibus uiriliter resistendo, et fugientem cruciat instanter persequendo, et persequentem, cum ratio postulat, deridet prudenter fugiendo. Cum enim homo bene uiuere incipit, mox diabolus illum decipere totis uiribus satagit; cui si ille non consenserit, sed eius tentationibus et animo et corpore uiriliter restiterit, mox ipsum diabolum deuincit; hoc est enim diabolum uincere, eius suggestionibus fortiter resistere.  Qui si etiam in bonis operibus, et animo et corpore instanter perseuerauerit, et ipsum quidem diabolum magno persecutionis cruciatu ferit. Tunc etiam miles Christi diabolum persequitur, cum in bene operando perseuerantiam amplectitur. Cum uero ipsi diabolo, summa Dei prouidentia iuste disponente omnia, super hominem potestas tribuitur, tunc illum persequi dicitur. Sed plerumque miles Christi eius ad modicum cedit uesanie, ut adhuc Domino suo possit fructificare, iuxta quod idem Dominus ipse de membris ipsius diaboli suos discipulos admonuit dicens: Si uos persecuti fuerint in una ciuitate, fugite in aliam . Quod cum miles Christi facit, ipsum diabolum prudenter illudit. Non enim fugit quod eum timeat, sed ut Domino suo adhuc  predam acquirat. ualde itaque est necessarius nostro militi suus equus, id est interiori homini, corpus exterius. Sciendum uero quia proprium est militis preesse, equi autem subesse; militis imperare, equi obtemperare; nequaquam namque miles contra aduersarium decenter pugnare poterit, nisi equus suus sibi subiectus fuerit, et nisi sibi per omnia obedierit; sed quia est animal mutum et non habet intellectum, miles capiti eius frenum imponit quo eum huc et illuc, cum etiam noluerit, secundum propriam uoluntatem flectere possit. Neque enim expedite aduersus suum pugnare poterit aduersarium, nisi in equo suo habuerit frenum. Nam quomodo ipsi hosti fortiter resisteret, cum sibi proprius  equus multoties repugnaret. Decet itaque ut in equo suo habeat frenum, si uult expedite pugnare contra aduersarium. Debet autem secundum equi qualitatem freni prouidere quantitatem. Si enim obedientem equum habuerit et quietum, in eo paruum et suaue debet ponere frenum; si uero rebellem et indomitum, magnum in eo et asperum necesse est ut imponat frenum; si autem mediocrem, et in freno debet prouidere mediocritatem. Similiter si miles Christi uult legitime certare contra diabolum, debet in suo equo habere frenum; frenum autem quo huiusmodi regitur equus, abstinentia dicitur; per abstinentiam namque debet interior homo exterioris lasciuiam refrenare, et eum secundum propriam uoluntatem huc atque illuc flectere. Nam sine  huiusmodi freni regimine nullatenus expedite poterit aduersus diabolum pugnare. Sed ipsa abstinentia debet esse discreta; secundum enim corporis sui qualitatem decet ut interior homo prouideat abstinentie quantitatem; alioquin sibi non erit ad ullum adiumentum, imo ad maximum impedimentum. Notandum quoque quia frenum duo lora solet habere, que miles in sua manu debet tenere, et sic equum suum regere, sed si alterum plus altero traxerit nequaquam ipse equus in directum uiam tenere poterit. Ut autem in directum uiam teneat, necesse est ut miles utraque lora in directum trahat. Quid itaque per duo lora freni, nisi duo membra abstinentie debent intelligi; alia namque abstinentia est nimium remissa, alia supra modum districta que  si inequaliter interior homo exteriori indixerit, id est, si unum plusquam alterum ei iniunxerit, nequaquam rectam uiam tenere poterit; aut enim propter nimium remissam abstinentiam superbiet, aut propter plurimum districtam deficiet. Restat igitur ut neutram indiscrete corpori suo iniungat, sed discretionis manu mediocritatem teneat. Debet autem miles iste super equum suum sellam habere. Eius sellam credimus esse mansuetudinem; hanc enim debet interior homo super exteriorem ponere, ut super eum firmius sedere et eum decentius possit regere, uidelicet ut nullum membrum huc uel illuc inordinate moueat, sed omnia decenter et mansuete contineat, ut nichil agat superbe, sed omnia cum  tranquillitate. Sunt etiam calcaria huic militi ad equum excitandum pernecessaria; ista siquidem calcaria duo sunt exhortationum genera. Duo namque sunt genera exhortationum, quibus interior homo exteriorem debet excitare ad opus bonum: quedam namque exhortationes sunt de timore; quedam uero de amore. Ille autem que sunt de timore dicuntur sinistre; que uero de amore, dicuntur dextre. Sed de quo timore et de quo amore? De timore gehenne et de amore uite perpetue; de timore horribilis calamitatis et de amore delectabilis iucunditatis; de timore perpetue miserie et de amore perennis glorie. Quia ergo noster exterior homo est infirmus et corruptibilis, sepius aliqua instante grauitate a bono opere uellet cessare, sed,  cum interior homo eum ab incepto bene operandi itinere uelle torpere senserit, mox eum quasi miles equum suum calcaribus debet exercitare predictis exhortationibus, aliquando uidelicet dextris, aliquando sinistris, id est nunc timore, nunc amore, quandoque simul utrisque. Hec de equo et de his que ad eum pertinent disseruimus. Nunc uero ad militem nostrum redeamus, et quibus armis armari debeat attentius inquiramus. Militem nostrum, ut prediximus, nostrum esse interiorem hominem credimus, unde, sicut constat de temporali milite, nullatenus miles iste cum aduersario suo sine armis bellicis poterit legitime certare. Nam quomodo a diaboli mortiferis iaculis membra sua seruaret illesa, si non indueretur lorica? Quam securitatem suo  principali obtineret, uel quem timorem ipsi hosti incuteret, si galeam in capite non haberet? Quomodo a uirulentis antiqui serpentis ictibus tam se quam equum suum defenderet, nisi scutum pretenderet? Unde uero ipsum hostem transfigeret, si lanceam in manibus nequaquam teneret? Aut unde idem hostis iugularetur, si miles Christi gladio non accingeretur? Sunt itaque admodum necessaria nostro militi sua arma. Arma ista, licet sint bellica, non sunt tamen temporalia, sed spiritualia; non sunt carnalia, sed intellectualia; sicut enim docet Apostolus, spiritualia spiritualibus comparare debemus : siquidem miles noster spiritualis dicitur, sed eius aduersarius nichilominus spiritualis creditur. Quid itaque consequentius quam ut isti tales aduersarii  armis aduersum se inuicem dimicent spiritualibus? Ut ergo miles Christi contra ignita diaboli iacula ex omni parte se muniat, sine mora loricam suam induat. Eius quippe lorica, attestante Scriptura, dicitur iustitia . Nam quemadmodum lorica annulis contexitur, sic iustitia bonis operibus perficitur; opera namque iustitie sunt quasi annuli lorice, sed ipsa iustitia debet esse continua. Manifestum quidem est de lorica quia, si fuerit interrupta, ad tuendum militem minus sit idonea. Eodem modo intellige de iustitia, si et ipsa fuerit interrupta: ipsa quidem interrupta dicitur, que quandoque intermittitur. Qui ergo intermittit iustitiam, quasi interruptam induit loricam. Sed miles iste nequaquam poterit contra aduersarium  suum fortiter pugnare. Igitur ut miles Christi antiquo hosti uiriliter resistat, loricam iustitie inuiolatam custodiat, id est sine intermissione operibus iustitie studeat insistere. Debet etiam miles iste galea caput suum ornare, uidelicet ut et ipse inde decorus appareat, et ipsi hosti ob tantum securitatis signum terrorem minimum incutiat. Caput huius militis non incouenienter accipitur intentio ipsius hominis interioris. Nam sicut caput preest ceteris membris corporis, sic intentio uidetur preesse ceteris instrumentis interioris hominis. Ut enim nos docet usus ipse, intentio in nobis solet precedere, deinde cura, sollicitudo, studium et cetera huiusmodi, ut ipsa intentio opere ualeat demonstrari. Ac  sic solent quedam membra subsequi. Quid autem intelligere debemus per galeam, nisi beatam spem? Nam quomodo galea sursum dirigitur, sic beata spes semper ad superiora sustollitur. Tunc ergo miles Christi super caput suum galeam ponit, cum intentionem suam beata spe munit, id est, cum quidquid boni intendit agere, hoc solummodo facit ob spem beate et perennis glorie. Est etiam clypeus nostro militi ualde necessarius, hunc quippe debet pretendere, ut a uirulentis diaboli iaculis tam se quam equum suum ualeat defendere. Scutum militis huius fidem docet esse Apostolus: Sumite, inquit, scutum fidei in quo , etc. Fides namque tanquam scutum inexpugnabile ardentissima uitiorum tela solet excipere, ac metu gehenne et  celestis regni credulitate mortificando exstinguere. Possumus etiam, per scutum, aptissime patientiam accipere. Sicut enim scutum excipiendo aduersarii tela militem temporalem seruat incolumen, ita patientia excipiendo mortifera diaboli spicula, militem spiritualem. Notandum quoque quia miles ex sinistro latere scutum solet pretendere; per sinistram quippe partem, intelligere possumus aduersitatem. Scutum itaque miles Christi ex sinistro pretendit latere, cum patientiam et animo et corpore amplectitur in aduersitate; nunquam enim in prosperitate est uirtus patientie. Ille autem uere patiens esse creditur qui aduersis atteritur, et tamen a spei rectitudine non flectitur. Restat igitur ut miles ille absque mora lanceam manibus arripiat, gladio se accingat, ac sic  audacter ad singulare certamen accedat hostique suo uiriliter se obiiciat. Lanceam debet arripere, ut inde suum hostem ualeat transfigere; gladio debet accingi, unde idem hostis queat iugulari. Quid autem per lanceam intelligendum est, nisi prouidentia? Sicut enim temporalis aduersarius adhuc longe semotus transfigitur lancea, ita hostis antiquus quasi adhuc longe diuisus quadam transfigitur prouidentia. Unde, ut diximus, miles noster ipsam lanceam debet tenere in manibus. Sepius in diuinis Scripturis, quia per eas solemus operari, opera per manus solent designari; lanceam itaque in manibus tenere, est in operibus prouidentiam habere. Cum enim miles Christi aliquid proponit agere, statim ad ipsum opus mentis intuitum debet dirigere et ad  quem finem tendat diligenti prouidentia circumspicere, quod si tedenderit ad finem malum, mox anathematizando illud, tanquam mortiferum respuat uenenum; sin autem ad finem bonum uideatur tendere, siue sit leue siue sit graue, intrepidus ipsum opus debet arripere, ac hilari deuotione perficere. Si igitur miles Christi hanc prouidam sollicitudinem in omnibus operibus suis iugiter habere studuerit, ipsum aduersarium suum, tanquam lancea prouidentie transfixum, facillime superare poterit. Quid uero significet gladius? Exponere nobis dignum duxit Apostolus: Et gladium, inquit, spiritus, quod est uerbum Dei , Et iterum: uiuus est sermo Dei et efficax , etc. uerbum quippe Dei  non inconuenienter gladius, spiritualis uidelicet, seu anceps dicitur gladius, quia quod huiusmodi gladius agit corporaliter, uerbum Dei uidetur agere spiritualiter. Anceps namque gladius ex utraque parte solet incidere, sic et sermo diuinus quasi ex utraque parte uidetur incidere, cum corda hominum duobus modis solet compungere, scilicet nunc terrendo, nunc blandiendo, nunc mortem eternam comminando, nunc uitam sempiternam promittendo. Cum ergo miles Christi hanc uerbi Dei lectionem et in se et in quoscunque ualet exercere. ipsum antiquum hostem gladio quodammodo uidetur iugulare. Quasi enim iugulando eum usque ad internecionem prosternit, dum longe a finibus suis, a cordibus uidelicet in quibus ante inhabitauerat, gladio uerbi Dei illum  uiolenter expellit. ualde itaque ut prediximus, sunt necessaria spirituali militi sua arma.



CAPUT CXCIu. Similitudo cellerarii.

Salomon ex persona sponse dicit in Canticis: Introduxit me rex in cellam uinariam . uideamus quomodo prudens cellerarius soleat ordinare dolia in cella uinaria, siquidem iuxta ostium illud ponit dolium in quo est debilissimum uinum, iuxta quod et aliud ponitur in quo aliquantum melius uinum habetur, sed et iuxta illud tertium sistitur in quo adhuc melius uinum continetur. Sicque quanto dolia ab ostio disiunguntur, tanto in eis melius uinum habetur. Nouissimo uero, id est in angulo illud ponitur dolium in quo continetur pretiosissimum  uinum. Omni prudentia optimum uinum nequaquam ponitur iuxta ostium, sed illud quod est uilissimum. Sed quare? Propter ingredientes uidelicet et egredientes. Si enim bonum esset iuxta ostium, ipse cellerarius non minimum inde ab ingredientibus siue egredientibus incurreret damnum; citius namque arripitur quidquid prope manus inuenitur, et ideo uiliorem potum anteponit, potiorem uero postponit; solet etiam et aliam facere prudentiam, cum aliquem in cellarium suum introducit, iuxta modum quo eum diligit, ei ad potandum tribuit; quem enim parum diligit, illi de leuiori potu tribuit; quem uero aliquantulum diligit, ei de mediocri potu tribuit; quem autem plurimum diligit, huic de optimo dolio ad potandum tribuit. Dicit  itaque sponsa: Introduxit me rex in cellam uinariam. Rex iste Rex regum cellam habet uinariam in qua sponsa sua, uidelicet fidelis anima, se gratulatur introductam; eius cella uinaria dicitur Scriptura sacra. In hac cella quatuor habentur dolia melliflue dulcedinis plena, quorum ista sunt nomina: simplex historia, allegoria, moralitas, anagogen, id est intellectus tendens ad superiora. Ista quidem dolia modo quo superius diximus sunt ordinata. Primo namque loco in Scriptura sacra, tanquam iuxta ostium, est simplex historia, deinde allegoria, postea moralitas, nouissime uero, quasi in angulo, est anagogen, id est contemplatio. ualde dulcis  potus est historia, sed et dulcior in allegoria; dulcissimus uero in moralitate, longe autem incomparabiliter dulcior in anagogen, id est in contemplatione. Potus qui continetur in primo dolio, id est in historia, sunt simplicia gesta sanctorum et exempla, quibus dum intendimus, animas nostras magna dulcedine quodammodo potamus. In secundo autem dolio, id est in allegoria, est fidei instructio; per allegoriam namque ad fidem instruimur et interiore homine admirande suauitatis sapore imbuimur. In tertio uero dolio, id est in moralitate, est morum compositio; per moralitatem etenim mores nostros componimus, et, quasi mire dulcedinis potu refecti, hilares et amabiles proximis nostris apparemus. Potus qui continetur in quarto dolio, illo uidelicet  qui stat in angulo, id est in anagogen, est quidam suauissimus diuini amoris affectus, cuius ineffabili dulcedine, cum anima nostra reficitur, ipsi summe diuinitati quodammodo unitur. Cum igitur cellerarius iste aliquos in cellarium suum, sanctam uidelicet Scripturam introducit, modo quo superius diximus, eis ad potandum tribuit: simpliciores namque et rudes in fide ac eius amore, de primo dolio solet potare, id est de historia; capaciores uero de allegoria; perfectiores autem de moralitate; perfectissimos autem de anagogen, id est de contemplatione. Sciendum uero quod quisquis de quarto dolio, de illo uidelicet quod stat in angulo, id est de anagogen, biberit; quantulumcunque inde gustauerit, statim ob miram ipsius potus dulcedinem  ebrius erit, illa uidelicet ebrietate ad quam sponsus electos suos inuitat in Canticis: Comedite, amici, et bibite, et inebriamini, karissimi. Quicunque etenim de potus huius dolii suauissimo sapore inebriatur, mox ad mundi huius turbines, tanquam ebrius, insensibilis redditur. Habet autem istud cellarium in se quoddam ostium; in isto uero ostio, quedam clauis habetur per quam infidelibus clauditur et fidelibus aperitur. Ostium huius cellarii, id est sancte Scripture, est recta fides; clauis autem humilitas; qui ergo uult intrare in cellarium Domini, id est in sanctam Scripturam, necesse est ut intret per ostium et clauem, per fidem uidelicet et humilitatem; debet namque certissime credere quidquid dicit sancta Scriptura uerum esse; deinde  sensum ipsius Scripture, ac si pro foribus pulsando, humiliter debet inuestigare; nullus etenim sine fide et humilitate in cellarium Domini ad suam utilitatem poterit intrare. Poterit quidem tanquam fur irrumpere, et quadam ui secularis scientie, de primis doliis quasi quasdam guttas lambere, sed ad ultimum dolium, in quo continetur illud uinum quod letificat cor hominis , id est ad anagogen, nullatenus quibit pertingere. Quisquis igitur in cellario Domini de omnibus doliis, id est de historia, de allegoria, de moralitate, de contemplatione sufficienter bibere desiderat, rectam fidem cum summa humilitate habere studeat.





uITA S. WILFRIDI EBORACENSIS EPISCOPI AUCTORE EADMERO.






OBSERuATIONES PRAEuIAE.


1. Plures Wilfridum, eo nomine primum Eboracensem episcopum scriptis suis celebrauere auctores. In primis Beda uenerabilis res ab eo gestas describit in uariis Historie sue locis, maxime in lib. III cap. 25, et lib. u cap. 20. Bede equalis accedit Eddi seu Heddius, cognomento Stephanus, qui librum De uita sancti Wilfridi composuisse fertur apud Ioannem Pitseum aliosque recentiores. Is fuit inuitatus de Cantia a reuerendissimo uiro Wilfrido, ut primus post Iacobum cantandi magister Nortanhumbrorum Ecclesiis esset, teste Beda in Historie lib. Iu cap. 2; qua ex consuetudine Wilfredi gesta certo rescire potuit. Post Heddium occurrit Fridegodus, cui Odo Cantuariensis episcopus uitam eiusdem sancti heroico metro texere precepit. Legerat Willelmus Malmesburie  monachus eam Fridegodi scriptionem, de qua hoc profert iudicium in lib. I de Pontificibus Cantuariensibus: Exsecutus est id munus Fridegodus quidam uersibus non improbandis: nisi quod latinitatem perosus, grecitatem amat.

Grecula uerba frequentat, ut merito dictis eius aptetur illud Plautinum:

Hec quidem preter Sibyllam leget nemo. Huic lucubrationi manum admouit Fridegodus statim post Wilfridi reliquiarum translationem in Ecclesiam Cantuariensem. Ipse etiam Odo, qui Ecclesie Cantuariensi prefuit ab anno 934 in annos quatuor et uiginti, Wilfredi gesta descripsisse perhibetur ab Eadmero. Eadmerus uero seu Edmerus monachus, Anselmo  Cantuariensi pontifici a secretis, id postea prestitit anno 1121. Sic enim prefixa habet inscriptio codicis manu exarati bibliothece Cottoniane: uita sancti Wilfridi archiepiscopi per Eadmerum Cantuariensem anno MCXXI. Res ab se descriptas in exordio et in fine approbat auctoritate uenerabilium uirorum Odonis archiepiscopi et Bede presbyteri, nulla Heddii aut Fridegodi mentione facta, tametsi Fridegodi ipsissima uerba non raro usurpat. Unde suspicio iniicitur num Fridegodi fetum Odoni, qui hortator operis fuit, supponat. Sed tamen ex prologo ipsius Odonis, quem Eadmerus in fine uite ab se composite citat, aliam Odonis a Fridegodi lucubratione fuisse coniectura est. Eadmeri fragmentum de translatione corporis sancti Wilfridi recitat Geruasius Dorobernensis  monachus in libro De combustione et reparatione  Dorobernensis Ecclesie; quod fragmentum ex alio Eadmeri opere desumptum est. Eadmeri equalis fuit Willelmus Malmesburie monachus, qui itidem facta sancti Wilfridi recantauit in libro secundo De pontificibus Anglorum, ubi de episcopis Eboracensibus. Post eos omnes Petrus Blesensis, archidiaconus Bathoniensis, librum De uita sancti Wilfridi composuit, eumque Galfrido Eboracensi archiepisco dedicauit, uti legitur in Monastico Anglicano, pag. 172, ubi fragmentum ex eodem Petro adducitur. His omnibus annumerandi sunt Anglorum scriptores, in his Thomas Stubbesius in libro De episcopis Eboracensibus, quorum catalogus uetustus exstat apud Labbeum in tomo I Bibliothece noue, pag. 322. Ex predictis auctoribus obuii quibusque  sunt Beda et Willelmus. Hic duos exhibemus hactenus ineditos, Fridegodum [* 1Kb] extrema quidem parte mutilum; et Eadmerum, cuius lucubrationem ex Anglia accepimus beneficio uiri spectatissimi D. Iosephi Williamsonis, regi ab intimioribus secretis. Heddium diu exspectatum, si fors contingat, ut ope amicorum recuperemus, dabimus, Deo dante, in Appendice huius seculi, aut alterius insequentis, cum Fridegodi carminum reliquiis.

2. Wilfridi diem natalem exprimunt tum Martyrologia recentiora, tum uulgata Bede historia Iu Idus Octobris, tametsi hec uerba intrusa sunt in textum Bede, que apud Abrahamum Whelocum intra parenthesim conclusa, desunt in exemplari nostro Germanensi, uti et in Aluredi uersione Saxonica. Dies  certe predictus est translationis, quo teste Eadmero corpus sancti Wilfridi decentiori loco repositus a Lanfranco est. At quo tandem die uir sanctus ad superos migrauit, silent uite scriptores omnes, unus inter uetustos fastorum sacrorum conditores designat diem uIII Kal. Maii, is nempe qui nomine Bede uulgatus est metrici Martyrologii auctor in tomo X Spicilegii, his uersibus

Egbertus, digna uirtutum laude coruscus,
Astrigerum octauis ueneranter scandit olympum.
Quoque die presul penetrauit Wlfridus alma,
Angelico uectus cetu trans sidera celi.
Celebrior tamen uidetur fuisse solemnitas translationis Iu Idus Octob., ut patet ex titulo quem Eadmerus  post prologum uite preposuit.


3. Monachi uitam ab anno etatis quarto decimo egit Wilfridus, et regulam sancti Benedicti mirifice propagauit. Quo uero in loco monasticum susceperit habitum, non ita liquet. Et primo quidem annos natus quatuordecim apud Lindisfarnenses monachos diligenter ea que monastice castitatis ac pietatis erant, et discere curabat, et agere, inquit Beda in lib. u cap. 19, necdum quidem attonsus, uerum eis qui tonsura maiores sunt uirtutibus, humilitatis et obedientie, non mediocriter insignitus. In quo monasterio cum aliquot annos Deo seruiret, animaduertit minime perfectam esse uirtutis uiam, que tradebatur a Scotis: proposuitque animo uenire Romam, et qui ad sedem apostolicam ritus ecclesiastici siue monasteriales seruarentur, uidere. Illic perfectam  uite monastice, hoc est Benedictine, adeptus normam, reuersus Lugdunum a Dalfino seu Annemundo loci episcopo tonsus est. Postea Alchfridus, Oswii Nortanhumbrorum regis filius Wilfridum in Britanniam regressum, uirum, ait Beda, doctissimum, magistrum habuit eruditionis Christiane. Huius doctrinam omnibus Scotorum traditionibus iure preferendam sciebat: unde ei etiam donauerat monasterium quadraginta familiarum in loco qui dicitur in HRipum. Hec Beda in lib. III cap. 25, ubi Wilfridum abbatem consequenter appellat, ut proinde monastica insignia eo in monasterio suscepisse dicendus sit; paulo post ab Agilberto Gallo, occidentalium Saxonum episcopo, in prefato suo monasterio, presbyter factus rogatu Alchfridi. Scotis in synodo  Streaneshalensi confutatis, in monasterium Lindisfarnense, ubi Scoti monachi degebant, monachos nostros induxit. Unde ipse apud Willelmum gloriatur, quod primus in Nortanhumbria uerum Pascha, Scotis eiectis, docuerit, et sanctissimi Benedicti Regulam a monachis obseruari iusserit. Complura edificauit cenobia, HRipense, Hagustaldense, in suo ipsius episcopatu; alia in Cantuariensi; Seleseiense apud australes Anglos, et alia in regno Merciorum. Huc spectant epitaphii eius hi uersus:

Inque locis istis monachorum examina crebra
Colligit, ac monitis cauit que regula Patrum,
Sedulus instituit.
Quo in loco regula sancti Benedicti, quam Wilfridus tum in Britannia, tum Rome didicit et excoluit, Regula  Patrum appellatur, uti et diserte apud Ambrosium Autpertum in libro De uita sancti Paldonis abbatis et successorum.

4. Ad seriem gestorum Wilfridi quod attinet; natus est anno 634 aut insequenti, siquidem obiit anno 709, annos natus septuaginta quinque. Adolescens annorum quatuordecim Lindisfarnense monasterium petiit, ibi aliquot annos moraturus. Inde Romam petiit anno circa 653, paulo ante aut certe paulo post mortem Honorii Cantuariensis episcopi, quam eo anno reponit Beda in lib. III cap. 20. Annis fere quatuor tum in Lugduni mora, tum Rome exactis, reuersus in Britanniam, HRipense monasterium edificat et abbatis nomine administrat. Anno prope 660 Colmannum, Scotorum antesignanum, refutat in synodo  Streaneshalensi, tametsi Beda in lib. III cap. 26 signat annum 664. uerum Beda non satis sibi constat dum eo loci scribit Agilbertum episcopum Gallum huic synodo interfuisse, eiusque iussu Wilfridum adhuc presbyterum Colmanno restitisse; et tamen Wilfridum episcopum ordinatum esse anno ipso 664 Compendii in Gallia, ex cap. 28, ab Agilberto iam Parisiorum episcopo, qui finita ac soluta concione domum, id est in proprium episcopatum, quem apud occidentales Saxones obtinebat, rediisse dicitur cap. 26. Certe in Epitome Saxonica, Bede Historie subiecta, Agilbertus anno 660 abiisse a Kenwalchio, et Parisiorum episcopatum in Galliis ad Sequanam flumen suscepisse perhibetur. Wilfridus, anno 664 ordinatus episcopus Eboracensis, cum ex Gallia reuersus  didicisset Ceaddam Ecclesie sue consecratum episcopum, secessit in HRipense monasterium. Dein a Wulfario Merciorum rege accitus, postea uenit in Cantiam, ibique presbyteros et diaconos ordinauit, usquedum Theodorus adueniret, ex Bede lib. III, cap. 28, et lib. Iu, cap. 2, a quo Ceadda Eboraco pulsus, et Wilfridus in sede sua institutus. Anno 670 Oswius rex Nortanhumbrorum cum Romam ire uellet, Wilfridum itineris ducem sibi fieri rogauerat; sed re infecta moritur, apud Bedam in lib. Iu, cap. 5. Anno 673 Wilfridus concilio Heorutfordensi, Theodoro presidente, per proprios legatarios adfuisse memoratur: ibidem. Anno 677 orta inter ipsum et Egfridum regem dissensione, pulsus idem antistes a sede sui episcopatus, et duo in locum eius substituti  episcopi, Bosa, qui Deirorum; et Eata, qui Berniciorum prouinciam gubernaret, cap. 12. Interim Wilfridus post biennium Romam pergit, causam dicturus. Confecta re prouinciam australium Saxonum conuertit ad Christum, ac Seleseiense monasterium edificauit fauente Edilwalcho rege: ac, Ceadwala itidem conspirante uecte, insule populum Christianis institutis imbuit cap. 16. Anno 687, post mortem Cuthberti Lindisfarnensis episcopi, episcopatum Ecclesie illius anno uno seruabat uenerabilis antistes Wilfridus, donec eligeretur qui pro Cuthberto antistes ordinari deberet, cap. 29. Post longum exsilium, annorum uidelicet amplius decem, in episcopatum Hagustaldensis Ecclesie receptus est ex lib. u cap. 3. Anno secundo   Aldfridi, qui post Egfridum regnauit, alius ab Alchfrido, id est anno 697, sedem suam et episcopatum, ipso rege inuitante, recepit. Sed, post quinque annos, denuo accusatus ab eodem ipso rege et plurimis episcopis, presulatu pulsus est, ueniensque Romam anno circa 703, a Iohanne papa absolutus repedauit in Galliam. Meldis ad extrema uite redactus, inducias annorum quinque a Deo meruit. Postea in concilio Niddensi restitutus principio regni Osredi Aldfridi filii, id est anno 705, mortuus est anno eiusdem Osredi regis quarto, post quadraginta et quinque annos episcopatus, teste Beda in lib. u, cap. 20, et quidem uIII Kal. Maii anni 709 ineuntis. Certe quindecies ternos episcopus annos egisse perhibetur in epitaphio suo apud Bedam relato.



PROLOGUS AUCTORIS


1. Brittania  , quam Angli uictis a se proturbatisque Brittanis Angliam uocant et incolunt, omni ex parte Oceano cincta, tam ingenitis quam et undecunque allatis diuitiis mirabili copia antiquitus exuberabat: que ut terrenis rerum copiis, ita quoque sanctissimorum uirorum magna fecunditate pollebat. Quorum exigentibus meritis in tantum gratia Dei omnipotentis totam insulam sua munificentia decorauit, ut et cultus circa Dei obsequium circumquaque multiplicaretur, et res tam publice quam familiares multa pace felicique prosperitate fruerentur.

2. Sed cum nichil omni ex parte perfectum mundanis rebus natura concessit, ceca damnatrix animi cupiditas dum interdum quosdam ad hoc  perduxisset, ut suis rebus contenti esse nescirent; pacis munimenta dirupit, pax dirupta rapinas, incendia, seditiones, bella, omniumque bonorum excidia peperit; que nonnunquam a sanctis eiusdem prouincie uiris detrita: nonnunquam, ipsis in immensum malis crescentibus, ii qui mala deterrere moliebantur, uaria casuum perturbatione attriti. Dum enim studium suum in eo potissimum ponerent, ne peruersorum hominum prauitati amissa sui status rectitudine cederent; dumque illi e diuerso modis omnibus insudarent, ne istorum rectitudini ad sui correctionem sese uel ad modicum darent; iidem nequitiam suam modo ui, modo fraudibus exercentes, quos in malitia nequiuerant, hos in communi uita socios habere nullo modo uolebant.  Hinc multi propria dignitate priuati, multi a patria eliminati, multi quoque crudelissima morte necati, et a iusto iudice Deo gloriosissime coronati. Hec in primordio coalescentis fidei partim insuper uenientibus in se predicatoribus est experta; hec in processu eiusdem fidei partim in propriis et in se procreatis predicatoribus est perpessa; hec nichilominus eadem fide quaque fundata partim a suis, partim ab externis hostibus, in suis patribus  Anglorum Ecclesia est atrociter passa. Hinc, ut alia taceam, uenerandi antistites Mellitus et Iustus Galliam petunt Anglia expulsi; hinc sanctissimus Pater Wilfridus toties a proprie dignitatis sede reiicitur; hinc quoque gloriosissimus rex Eadmundus et beatissimus antistes Aelfegus iniqua morte damnati, martyrii glorta dignissime coronantur; hinc etiam dubio procul uir preclarissimus et excellentissime sanctitatis Pater Dunstanus in exsilium pulsus fuisse dignoscitur. Sed hec me breui attigisse suffecerit. Maiores etenim nostri de his multa memorie digna cognouere, et luce ueritatis insignita exinde sua posteris scripta reliquere.

3. Et quoniam ea que de prefato Wilfrido scripta habentur, non simul in uno, sed in diuersis  auctoribus sparsa esse probantur; rogatus a nonnullis, quibus me contradicere incongruum duxi; imo, ut uerum fatear, ipsius sanctissimi Patris dilectione compulsus, ea que sparsim de ipso scripta sunt, nostro opere in unum componere institui. Equidem Beda, nobilissimus gentis nostre historie scriptor, in ipsa historia de eodem Patre per diuersa loca nonnulla disserit, et beate memorie Odo sancte Dorobernensis Ecclesie pontifex de uita et conuersatione eius quemdam libellum edidit, postquam reliquias ipsius sancti de loco in quo primum posite fuerant, excepit, et ad ecclesiam totius Brittanie matrem, que in urbe Cantuarberia sita est, magno deuotionis honore transuexit. Horum igitur dicta per omnia sequens, pene nichil quod eorum  auctoritate roborari non possit, nichil autem ex toto quod contrarium sit, dicturum me fore confido. Sane quicunque hec uel legere uel audire dignatus fuerit, precor ut ista me non ita scripsisse accipiat, quasi antiquis, quecunque sunt hac de re, mea uelim scripta preferre; sed potius cogitet et amicis meis me  rogantibus morem gerere, et sancto Dei aliquod obsequium mei amoris et reuerentie exhibere uoluisse.



INCIPIT uITA Sanctissimi confessoris atque pontificis Christi Wilfridi, cuius festiuitas colitur Iu Idus Octobris


4. Anno igitur Incarnationis uerbi Dei sexcentesimo tricesimo quarto, regnante in Cantia filio gloriosissimi Edelberti regis Cantuariorum Eadbaldo, et in Nordumbria successore nobilissimi Edwini regis Nordanhumbrorum sanctissimo rege  Oswaldo, de inclyta gentis Anglorum prosapia puer Dei Wilfridus nobilitate natus, et e uestigio celesti est prodigio mundo nobilissime designatus. Cum enim beatus puer intempeste noctis silentio matris prodiret ab aluo, columna ignis supra domum in  qua nascebatur celitus emissa omnes circumfuse noctis tenebras radio sue lucis abstersit. Quique igitur uicinorum tanti luminis magnitudine subito terrore turbati, ii domibus proruunt, et stupore affecti singuli quod primo capere poterant arripiunt, et in turbam coacti turbato murmure ad ignem concite currunt. Ad domum usque peruenientes, flammam, ut ceperat, radios emittentem inueniunt; sed domum et quecunque uicina nil lesionis pati mirantes aspiciunt. Nimio itaque stupore pauentes: Pape! inquiunt, quidnam signi hoc nobis innuere putas? nimirum diuini est numinis omen. Et domum irruere uolentibus occurrerunt mulieres de domo, dicentes: Sustinete, sustinete, precamur, quo ruitis? ad causam ignis cognoscendam quem pre  oculis habetis tantopere tenditis? non aliam esse quam puerum nunc maternis uisceribus editum pro certo noueritis. Quo cognito, gressu reflexo in sua redeunt, magnalia Dei sua deuotione uenerantes. Quid ad hec dicendum? antiquum Moysi famulo Dei ostensum in rubo miraculum uidemus, cum ecce in domo pueri Dei ignis estuat, nec comburit; flamma emicat, nec aliquid consumit. Et illud quidem antiquitus factum quid signi protulerit, iam mundus agnouit: hoc autem in seipsa experta pene totius Anglici regni nobilitas didicit. Re etenim ipsa probatum est, quod sicut olim Dominus populum suum ex Aegyptia seruitute liberaturus, ipsius liberationis ministerium Moysi per ignem rubi demandauit; sic et nunc idem Dominus alium populum  suum a tenebris uitiorum educturus, quem eiusdem eductionis magisterium habere delegerit, per emissum celitus ignem designauit.

5. Primordia ergo uite beatissimus Pater Wilfridus tante nobilitatis signo accipiens, cum esset puer bone indolis, eidem nobilitati sua industria morum nobilitatem superaddere studuit. Unde etatem moribus transiens, nil puerilis leuitatis, nil insolentie in suis moribus admittere uoluit; sed ita se tempore adhuc tenere etatis modeste et circumspecte in omnibus gerebat, ut merito a maioribus quasi unus ex ipsis amaretur, ueneraretur, amplecteretur. uultus enim magne uenustatis, sed in habitu uultus erat ei multo uenustior mos probitatis. Facunde, ut id etatis tenor admittere poterat, munia  lingue, non garrulitati uel detractioni aut contentioni, sed iis que Dei sunt summo studio dedicare curabat.

6. At postquam perfectioris etatis attigit metas, defuncta matre, statuit natales relinquere fines, quo liberius posset Domini seruitiis operam dare. Quod ubi patri suo retulit, libenter eius uotis ac desideriis celestibus annuit, eumque salutaribus ceptis insistere iussit. Ubi uero quartum decimum etatis expleuit annum, comitatus munimine Dei, uenit ad reginam Eanfledam nomine: a qua benigne susceptus et aliquandiu magno cum honore detentus, innotuit sibi propositum sue mentis in eo quampotissimum esse, ut relicto seculo Dei se manciparet  obsequio. Quo regina uenerabilis agnito, multum eius animi uirtute letata, consilium simul et auxilium tante rei perficiende deuota mentis alacritato largita est. Et quoniam eumdem uirum monasticam singulari uitam preferre cognouit; eum, ut ipsi placuit, ad insulam Lindisfarnensem uenire, et monasterio monachorum sociari fecit. Quo constitutus, diligenter ea que monastice castitatis ac pietatis erant ediscere curabat et agere. Et quoniam acris erat ingenii, didicit quanto citius psalmos et aliquot codices, necdum quidem attonsus, uerum eis que tonsura maiores sunt uirtutibus, scilicet humilitatis et obedientie, non mediocriter insignitus. Propter quod a senioribus et cetaneis suis iusto colebatur affectu.


7. In quo monasterio cum aliquot annis Christo seruiret, animaduertit paulatim adolescens, minime perfectam esse uirtutis uiam, que tradebatur a Scotis, proposuitque animo Romam uenire, et qui ad sedem apostolicam ritus ecclesiastici siue monasteriales seruarentur uidere. Quod cum fratribus referret, eius propositum laudauerunt, eumque id quod mente disposuerat perficere suadebant. At ille confestim ueniens ad predictam reginam, indicauit ei desiderium sibi inesse apostolorum limina uisitandi. Que delectata bono adolescentis proposito, misit illum Cantiam ad regem Erconbertum, qui erat filius auunculi sui, postulans ut eum Romam honorifice transmitteret, quo tempore ibi gradum archiepiscopatus Honorius, unus ex discipulis beati pape  Gregorii, seruabat, uir in rebus ecclesiasticis sublimiter institutus. Ubi cum aliquantisper demoratus adolescens animi sagacis, diligenter iis que inspiciebat discendis operam daret, superuenit illo alius adolescens nomine Biscop, cognomento Benedictus, de nobilibus Anglorum, cupiens et ipse Romam uenire. Huius ergo comitatui rex beatum Wilfridum sociauit, atque ut illum Romam secum perduceret iussit.

8. Qui cum Lugdunum peruenissent, a uenerabili Dalfino eiusdem ciuitatis archiepiscopo honorifice suscepti sunt. Wilfridus a pontifice detentus, Benedictus Romam usque profectus est. Delectabatur etenim antistes prudentia uerborum strenuissimi iuuenis, gratia uenusti uultus, alacritate actionis.  constantia necne maturitate intentionis. Unde queque necessaria habebat, ipsi cum sociis eius, dum secum esse uolebant, abundanter tribuebat. Quin et beato Wilfrido partem non modicam Galliarum regendam obtulit, ac filiam fratris sui uirginem, si coniugem ducere uellet, ei se daturum fore promisit, quatenus ipse illi in patrem, et ille ipsi esset tali coniunctione in filium. At ille gratias agens pietati quam erga se, cum peregrinus existeret, dignaretur habere, respondit sibi magis propositum alterius conuersationis inesse, et ob hoc relicta patria Romam ire cepisse. Quibus antistes auditis, dato itineris duce, simul et iis que tante uie necessitas poscebat copiose impensis, ipsum Romam transmisit, obsecrans  et multa prece contestans, quatenus de Roma rediens ad se declinaret.

9. Ut autem Romam uenit, beatissimi apostolorum principis limina orandi gratia petiit: et egressus, germani beati Petri, eadem causa ductus, oratorium est ingressus, humique prostratus hac prece fertur pium apostolum, quem mente presentem uidebat, palam rogasse: Piissime apostolorum Dei, frater beatissimi apostoli Petri, en ego peregrine prouincie ciuis ad tua limina ueni, ueniam pro peccatis meis postulaturus. Precor te igitur per pietatem, quam ceteris prestare totius orbis attestatione probaris, ut ueniam peccatorum, quam per te obtinere confido, non queram in uanum, ne mihi tante progressio uie procedat incassum. uerum, ut experiar, uincula  mee impietatis per merita tua solui; solue, queso, impedimenta ingenii mei et lingue mee, quatenus uerbi Dei mysteria corde percipere, et diserto elocutionis modo eadem aliis ualeam insinuare. O fides famuli Dei, o insigne pietatis indicium apostoli Dei, o larga benignitas et benigna largitas clementie Dei! Non citius orationis uerba compleuit, quam uiuacissimum mentis ingenium et promptissimum elocutionis modum sese percepisse cognouit. Redit in se, et gratiosus miratur seipsum qui fuerat iam non esse.

10. Rome agitur degens, orationique ac meditationi rerum ecclesiasticarum quotidiana, ut animo proposuerat, instantia mancipatus, peruenit ad notitiam uiri sanctissimi atque doctissimi, Bonifacii uidelicet archidiaconi, qui et consiliarius erat apostolici:  cuius magisterio et amicitia felix, quatuor ab eo libros Euangeliorum, rationabilem Pasche terminum, aliaque nonnulla que in patria sua nequiuerat, didicit.

11. Ecclesiastica igitur disciplina magnifice imbutus et apostolica benedictione perfusus, in iter rediit, Dalfinum episcopum de suo reditu ualde suspectum letus adiit, eique tribus annis fida societate adhesit. A quo attonsus, in tanto est amore habitus ut illum sibi heredem facere cogitaret. Sed ne hoc fieri posset, antistes est crudeli morte peremptus, et Wilfridus ad sue potius, hoc est Anglorum gentis episcopatum reseruatus. Siquidem regina Francorum ea tempestate seuam Ecclesie Christi tempestatem  intulerat. Nam demoniaci furoris igne succensa, fortunis omnium bonorum inhiare, inhians rapinis et depredationibus estuare, etuans atroci multos examinatione damnare, et damnatos immani mortis feritate necare. Unde, ut alia taceam que in innumeros quasi minores crudelia exercuit, octo ecclesiarum Patres ense peremit, cum quibus et predictum uenerandum antistitem pari huic uite pena mortis exemit. Quem usque ad locum sue neci dispositum Wilfridus secutus est, cupiens pro eo, si concederetur, aut certe cum eo, si permitteretur, simul gladio mori. uerum ne id fieret episcopus modis omnibus interdixit, et ne tantum flagitium flagitiis suis gladiatores adiicerent, Christi miseratio sanctique uiri peregrinatio interdixit; quodque tunc temporis  magno terrori quamplurimis erat, sua scilicet Anglorum natio interdixit. Corpus tamen occisi debito honore tumulauit, sicque Angliam prospero cursu repedauit.

12. Prefuit eo tempore genti Nordanhumbrorum Christianissimus rex Oswius, successor beatissimi regis et martyris Oswaldi, qui Oswius filium suum Alfridum regni socium sibi constituit. Fuere autem utrique reges in Christiana religione feruentes, Ecclesiarum diligentissimi cultores, et catholicarum doctrinarum studiosissimi auditores, amatores, sectatores. Cum ergo beatus uir Dei Wilfridus in patriam esset reuersus, fama sanctitatis et prudentie eius, fama eloquentie et apostolice doctrine eius, circumquaque mira celeritate innotuit, nec non ad  aures predictorum principum ingenti cum laude processit. Sanctitas quoque et insignis amor Christianitatis, qui regum corda repleuerat, notitiam sancti nequaquam fugere poterat. Ex hoc curie regis Alfridi presentatus, humane suscipitur, breui, quod antea solo auditu in eo sciebatur, reipsa cognoscitur, et eo regali amicitie familiariter associatur. Probitas etiam integerrime uite, quam fama primo uulgauerat, et prudens simplicitas simplexque prudentia que in illo ad omnes humilitate uigebant non modo regi, uerum et omnibus eum charum exhibebant. Tribus ex hoc annis regalem curiam fouit, et uirtute animi gratiam, gloriam, honorem sibi comparauit. Unde et regio munere auctus tam mobilibus quam immobilibus rerum bonis, etiam inter animales homines  clarus erat. Super hec quoque Ripensi Ecclesia cum iis que sui iuris exstiterant, regali munificentia donatus est. Ex eo autem summa cura procurabat, quatenus opes sue magis transirent in uictum indigentium, quam seruaret eas more auarorum opes suas recondentium.

13. Interea uenit ad regem episcopus occidentalium Saxonum, nomine Ailbertus, uir sanctus et ecclesiasticis disciplinis apprime institutus, qui et eidem regi magno fuerat familiaritatis amore coniunctus. Hic, rogatus a rege, Wilfridum ad presbyteratus officium promouit, utpote quem sacerdotio fungi dignissimum esse cognouit. Mota est autem ea tempestate questio de obseruatione Pasche, que magna et frequens eatenus exstiterat, probantibus  simul et confirmantibus eis qui de Cantia et Galliis aduenerant, quod Scotti diem Dominicum Pasche celebrarent contra morem uniuersalis Ecclesie. Nam Scotti usque ad id temporis scripturarum serie hac de re disputante non plene edocti, sepe Dominicum Pasche diem celebrabant cum esset Dominica dies in Palmis, ea re quod ipsa die decima quarta luna esset, que terminus est diei Paschalis. Istiusmodi secte uir sanctissime uite Aidanus suo tempore grande firmamentum fuerat intantum, ut a cunctis quasi equo animo toleraretur, dum eximia in opere Dei morum ipsius conuersatio consideraretur. Sed, illo defuncto, Finanus, uestigia secte illius per omnia sequens, in episcopatum eius subrogatus est: quo nichilominus huic uite modum faciente,  Colmannus in sectam amborum sedemque successit, cuius temporibus grauior de paschali obseruatione atque aliis ecclesiastice uite disciplinis controuersia uersata est. Quapropter merito mouit hec questio sensus et corda multorum, timentium ne forte accepto Christianitatis uocabulo in uacuum currerent aut cucurrissent. Peruenit et ad ipsas principum aures, Oswii uidelicet regis filiique eius Alfridi, quorum primus a Scotis edoctus atque baptismi sacramentis imbutus, nichil melioris propositis existere posse credebat, quam quod a suis doctoribus acceperat. Porro sequens potioris fidei priuilegio primum precedens, Romane et uniuersalis Ecclesie ritum omnibus antestare ratum habebat. Siquidem Christianissimus et doctissimus uir Wilfridus, qui et  Rome  ecclesiastice discipline multa documenta acceperat, et penes Dalfinum Galliarum pontificem Lugduni nonnullis imbutus exstiterat, eum suo magisterio rationabili atque catholica eruditione informauerat, ac informatum omni scrupulositate sublata in uere fidei stabilitate firmauerat. Mota ergo  questione de paschali obseruatione, dispositum est, ut synodus cogi, et hec questio deberet uentilari terminarique. ueneruntque illo reges ambo, pater scilicet et filius, magnopere deprecantes ut eis adesse dignaretur Spiritus sanctus. uenit itaque iam dictus Ailbertus antistes, Alfridi regis amicus, cum beato Wilfrido et suo Agathone presbyteris: contra quos Colmannus cum suis clericis uenit, et Hildem abbatissam, secte  sue fautricem, cum aliis pluribus secum in synodum duxit.

14. Silentio itaque facto, primo rex Oswius prefatione premissa tali fertur modo locutus: Hactenus, Patres uenerandi, schisma in Ecclesiis Christi exortum eo quosdam minus ueritati studentes perduxit, ut bis in anno  sanctum Pascha sit celebratum. Cuius tamen rei causam bene considerantibus non adeo mirum uidetur. Dum enim ipsi arietes iter diuersum arripiunt, greges etiam post se diuiso tramite rapiunt. Ubi plane miseriam est uidere, cum ad regnum uia sibimet contraria tendunt, quo communi proposito fidei properare contendunt: et qui uiam indiuiduam perueniendi ad uitam solummodo Christum  noscuntur habere, absonum ualde absurdumque fore dignoscitur, ipsum Christum in suis mysteriis uelle dissona obseruatione diuidere. Ea re in hanc me sententiam ipsa rationis necessitas potissimum duxit, quatenus utriusque partis defensores una uenire iussio nostra constringeret, quo utrinque ratione audita, quid sequendum, quid fugiendum sit, discusso errore queamus inspicere. Quapropter tu, Colmanne, qui precipue contra morem uniuersalis Ecclesie Pascha celebrare a nonnullis calumniaris, cause tue, inquam, et ego tecum similis obseruationis coarguor, primo propugnator assiste; quatenus auctoritate qua nititur agnita, si tanta est, fiat amodo nostra sub eadem auctoritate a tantis  calumniis obseruatio libera. Quod si ea qua niteris minus firma auctoritate uictus exstiteris, profecto nec me, nec quemlibet meorum tue secte ulterius sectatorem habebis.

15. Tum Colmannus: Pascha, inquit, a quarta decima luna usque ad uicesimam celebramus, et celebrandum confirmamus, et ita fieri oportere ualide auctoritatis firmamento comprobamus. Beatissimus etenim Ioannes apostolus et euangelista, Domini Iesu tam familiaris conuiua, ut supra pectus ipsius in Cena recubuerit, eodem quo nos ordine illud celebrauit, et in omnibus quibus prefuit Ecclesiis celebrandum fore sua auctoritate prefixit. Hoc per successionem prudentum et eque sanctissimorum uirorum ad nos usque perlatum, hoc nostrorum  doctrina maiorum in nobis stabili firmitate fundatum, hoc a nobis antehac inuiolabili obseruatione seruatum, et firmamus nulla ratione non esse seruandum.

16. Quo hec et huiusmodi nonnulla dicente, iussit rex et Ailbertum sue morem obseruationis in medium proferre, ut sciretur quo principio, cuiusue niteretur auctoritatis institutione. Respondit Ailbertus: Loquatur, obsecro, uice mea Wilfridus presbyter, quia unum ambo sapimus cum ceteris qui hic assident ecclesiastice traditionis cultoribus; et ille melius ac manifestius ipsa lingua Anglorum, quam ego per interpretem, potest explanare que sentimus. Tunc Wilfridus ad iussum regis exorsus, Colmannum non modo auctoritate beati Ioannis  falso niti aperta ratione monstrauit, uerum et contra Ioannem et contra legem et Euangelium, necne doctrinam apostolorum, imo et contra uniuersalis Ecclesie morem eum sentire in paschali obseruatione probauit. Quam probationem idcirco scribere supersedimus, ne in re huic opusculo non necessaria aliquod fastidium legentibus inferremus. Si quis autem eam uelit, in nostre, hoc est Anglorum, gentis historia requisitam inueniet. Hac ergo omissa, uitam beati uiri, ut cepimus, ordine prosequamur, prout ipse, de quo loquimur, nos adiuuare dignatur. Finito conflictu contentioneque soluta, Ailbertus domum rediit; Colmannus uero, sue sedis episcopatu dimisso, Scotiam petiit, quoniam ecclesiasticis traditionibus suas traditiones postponere noluit.


17. uir autem Domini Wilfridus ex hoc magne apud omnes est uenerationi habitus: quippe qui et diuinis eruditionibus preclare imbutus, et Dominicis comprobatus erat operibus magnifice fultus. Quapropter a rege Alfrido totius plebis acclamatione ad pontificatum eligitur; sed ipse graui reclamationis adnisu ne id fiat obsistere nititur. Tandem importunitate omnium uictus, id a rege petiuit, ne se inordinate ordinari in Brittania permitteret: uerum ut tanta res secundum instituta canonum expleri ualeret, ordinandum sese in Galliam mitteret. uenerabilis nempe Deusdedit sancte Cantuariensis Ecclesie archiepiscopus iam huic uite subtractus fuerat, nec in tota Brittania episcopus  aliquis canonice ordinatus supererat, excepto Wine occidentalium Saxonum episcopo. Ailbertus siquidem, cuius paulo ante meminimus, relicta Brittania, Parisiace ciuitatis episcopatum sortitus erat. Cum igitur ita se res habebat, quod petebatur rex promptissime annuit, et consilio patris sui Oswii beatum Patrem ad regem Galliarum direxit, rogans et obsecrans quatenus uirum honorifice susciperet, atque in gradum pontificatus sua auctoritate sublimari preciperet. Igitur, prout dignum fuit, a rege honorifice suscipitur, ad Ailbertum episcopum cum mandatis dirigitur, quibus ut summa honorificentia seruum Domini ad ordinem episcopatus promoueat iubetur. Qui mandatis gratiosus obtemperans, eum cooperantibus undecim episcopis honorifice consecrauit.


18. Quo post ordinationem suam in transmarinis partibus demorante, ii quorum secte prauitas per eum pridem detecta fuerat atque deiecta, rependendarum iniuriarum sese iam tempus opportunum accepisse putantes, regem Oswium fraudulenta calliditate conuenientes circumueniunt, circumueniendo in eam sententiam ducunt, quatenus Ceaddam Eborace ciuitatis episcopum fieri iubeat, ne Ecclesia diutius carente pastore fides Christi quamlibet iacturam incurrat: presertim cum penitus, inquiunt, ignoretur quo Wilfridus deuenerit, quem ad ipsius Ecclesie regimen ordinandum in Galliam Alfridus direxit. Hac ipsorum uersutia rex Oswius incaute prereptus, dato prefato Ceadde ipsius Ecclesie pontificatu,  misit eum Cantiam in gradum sacerdotii consecrandum. Quo cum suis ueniens et eamdem sedem pastore uiduatam inueniens, inde diuertit, predictum Wine episcopum adiit, ut episcopus ab eo consecraretur obtinuit. Assumptis ergo duobus de gente Brittonum episcopis, qui contra scripta canonum erant ordinati, eumdem Ceaddam pari modo inordinate ordinauit.

19. Ordinatus autem Eboracensi Ecclesie prelatus est, cum non post multos dies beatus Wilfridus patriam redire instituens nauem ingreditur, et aliquandiu felici cursu nauis equoreos fluctus transuehitur. Iam autem medio mari transito, et beato uiro cum suis clericis in ea que Dei sunt corde et ore intento, uentis mutatis ualidissima tempestas  exoritur. Qui magna uexatione quassati, tandem in regionem australium Saxonum, quam non nouerant, proiecti sunt. Fluctibus uero in sinus suos ita illuc retractis indigene adhuc gentili errore deuincti aduolant, nauem et omnia que in ea erant in ius suum uindicare uolentes; et id propositi obstinato corde tenentes, ut aut captiuarent, aut morte sibi resistentes inuoluerent. Quo uir uenerabilis agnito copiosam eis pecuniam obtulit, et quatenus ab intentione sua recederent humili postulatione admonuit. At illi ferociores ex illius uerbis effecti, nil se ab eo pro ipsorum dimissione sumpturos fore proclamant, quin etiam non modo omnia sua, uerum et eumdem ipsum in ius proprium se accepturos nulla  causa uetante confirmant. Quid igitur negotii tenor intenderet socii pontificis intelligentes, premissa supplicatione ad Dominum arma arripiunt, magis uolentes more uirorum fortiter bello occumbere quam ignaua captiuitate longioris uite spatio seruando producere. Quod ubi a paganis cognitum, aciem struere, ac in populum Domini tela dirigere festinabant. Stans quoque princeps sacerdotum idololatrie coram paganis in tumulo excelso, suis magieis incantationibus suos quasi benedicendo confortare, ac socios famuli Dei maledicendo satagebat eneruare. Cui operi cum quantum sua intererat, summo studio mente, uoce manuque uacasset, iuuenculus quidam minister hominis Dei funda lapidem iecit, et eumdem magum traiecta fronte deiecit,  exstinxit. Rediit mox ad memoriam uiri Dei antiquum per Dauid factum in Goliam miraculum Dei, cum subito mire paganorum tumultus exoritur, et in discerptionem Christiane partis uires omnium exeruntur. Quid plura? insurgunt acies, miles Christi sese prosternit in preces; Domino autem pro suis pugnante, inimica manus confusa et uicta discedit. Sed post paululum multiplicior in idipsum et immanior redit, aciem struit, tela in uacuum dirigit. Tela non uacua recipit, pars maxima ruit, et pars residua fugit. Et quid morer ? iam tertio uicti cum se ad quartum prelium cum rege suo prepararent, meritis beati Wilfridi multo ante horam mare effluxit, nauem extulit, et sanctum Dei cum omnibus suis, quinque solummodo ex sociis perditis, prospere in  Sandicum portum euexit. Quod inimici uidentes, maxima confusione in sua remeant, et seruum Domini leta serenitate uictorem abire gemebundi deplorant.

20. Patrio itaque portu patriaque potitus, confestim sibi rumor innotuit, qualiter sue sedi Ceadda substitutus antistes sit. Qui pro re nichil omnino perturbatus, placido uultu et hilari pectore Ripum perrexit; ibique seruitiis Dei intentus, magna mentis stabilitate per aliquod tempus in secretiori habitaculo deguit. Sed quia ciuitas supra montem posita nequit abscondi, a multis et precipue nobilibus frequentabatur, eximie sanctitatis eius fama permotis. Rex quoque Merciorum, nomine Wlfarius, uir Deo ualde deuotus, famulum Christi adiit, eumque ut  loco cederet secumque maneret importuna uix prece deflexit; et compos sue uoluntatis effectus, ingenti beatum Patrem dilectionis affectu coluit, terris et honoribus auxit.

21. Metropolitana uero sedes totius Anglie, dum hec ita fierent, pastore carebat, defuncto  archiepiscopo Deusdedit. Et quoniam tanta sedes absque episcopali prouidentia esse nequibat, rex Cantuariorum Egbertus beati Wilfridi prudentia sanctitateque audita, ad ipsum misit quam humillima eum supplicatione contestans, ut Ecclesiam uiduatam sua dignaretur presentia uisitare, ope consolationis erigere, contra spirituales nequitias clypeo sue admonitionis protegere, et queque tenor  ecclesiastice traditionis expeteret, in ea pontificali auctoritate statuere. At ille tali in causa reniti fas esse nequaquam existimans, regie uoluntati assensum prebuit. Ad ecclesiam igitur uenit, et que per Spiritum sanctum agenda cognouit, sedulus inibi administrauit. Is primus erat, qui inter episcopos de Anglorum gente creatos catholicum uiuendi morem Anglorum Ecclesiis tradere didicerat : unde et perplura catholice obseruationis moderamina quaque per easdem Ecclesias sua doctrina diffundebat. Quare factum est ut, crescente per dies institutione catholica, Scoti omnes qui tunc morabantur inter Anglos, aut his manus darent, aut ad suam patriam repedarent.

22. Beatus autem Wilfridus, prout ei facultas  inerat, hac illac propter uerbum Dei disseminandum magna populi frequentia comitatus pergere consueuerat. Quod cum tempore quodam faceret, deuenit in locum ubi natus fuerat atque nutritus. Cuius loci indigenas uerbo uite celestis enutriens, multos ab amore terreno auertit, et ad amorem omnipotentis Dei conuertit. Unde factum est ut plures ibidem cellas Domino seruire uolentibus institueret, et quonam pacto eorum uita componi deberet, unumquemque prudenter instrueret. Sicque per tres continuos annos modo Cantuariensis Ecclesie dispositioni, modo illorum exhortationi et illorum correctioni sue prouidentie curam impendit. Et licet episcopalis cathedre proprium locum nusquam haberet, tamen episcopali officio studiose intentus  satagebat qualiter diabolo sua uasa eriperet, et ea Domino Christo conciliaret, atque in sancte conuersationis proposito corroboraret.

23. Emenso autem spatio trium annorum, Theodorus a uitaliano papa archiepiscopus consecratus et missus, Cantiam uenit : susceptaque sede pontificatus in metropoli ciuitate, mox secundum quod uigorem ecclesiasticum decebat, ea que circumquaque emendanda erant, summa prudentia et pontificali auctoritate in melius mutare studebat. Ut uero comperit Ceaddam contra canonum statuta in episcopatus gradum fuisse consecratum, publica illum increpatione redarguit, et quod degradari iure deberet paulo districtius minatus est. At ille, ut erat  magne humilitatis et mansuetudinis uir :  Si me, inquit, asseris contra scita canonum ordinatum, libenti animo exordinari concedo, cum profecto nunquam tanti apud memetipsum exstiterim, qui loco huiusce regiminis uel ad horam preesse debuerim; sed obedientie causa iussus subire, hoc licet indignus consensi.  Qua responsionis eius humilitate Theodorus accepta, dixit eum nequaquam gradu sacerdotii se uelle priuare. uerum quia  inordinate ad tantum ministerium fuerat ordinatus, ipse ordinationem eius canonica ratione consummauit. Sed ille considerans se non iuste episcopatum alterius episcopi obtinuisse, penitentia ductus elegit potius tali honore carere quam alterius cathedre ulterius iniuste presidere. Discessit  igitur episcopatu, et ad monasterium suum, quod erat in Lestingesei, priuatus secessit.

24. Porro Theodorus beatum Wilfridum in episcopatu Eboracensis Ecclesie restituit, nec non et omnium Nordanhumbrorum, sed et Pictorum, quousque rex Oswius imperium protendere potuerat. Sicque uir sanctissimus et animam suam in patientia possedit, et multiplicatus honore, quod suum fuerat, totius populi exsultatione recepit. Quo tempore regno Merciorum Wlfarius presidebat, cuius paulo ante meminimus. Qui cum mortuo Iaramanno episcopo sibi suisque alium a Theodoro dari peteret, non eis ille nouum uoluit episcopum ordinare, sed prefatum uenerabilem Ceaddam eis dedit. Beatus uero Wilfridus suis redditus, egregia mentis instantia  operam dabat, quatenus et ea que longa uetustas aut incuria dissoluerat, in ecclesiis restauraret, et que in subditorum suorum moribus oculos magni Dei offendere poterant, eliminaret. Quibus operibus quanto magis intendebat, tanto se in maiori uirtutum exercitio constringebat, ut subiectis in eius uita esset uidere, qua diligentia deberent uerborum ipsius documenta suscipere.

25. His autem que destructa repererat in integrum restitutis, ecclesiam in honorem beati Petri apostolorum principis a fundamentis consummauit, et eam multo decore sub immensa principum ac populorum frequentia consecrauit. Ut autem uentum est ad sui sermonis officium, luce clarius uisa sunt Dominica in ea uerba compleri: Non uos estis qui loquimini,  sed spiritus Patris mei qui loquitur in uobis . Quod ea re plane licet considerare, cum et populus in Dominum magna sit dilectione ex illo affectus, et corda principum tanto timore et amore Dei sint accensa, ut non solum ea que prius ad iura ipsius ecclesie pertinebant, ad uocem illius testamentis confirmarent, sed et quedam de suis ipsi ecclesie condonarent. Triduo post hec omni turba secum detenta, pane uite tam celestis quam terrestris eam copiose refecit. Ecclesiam preterea magnis muneribus et ornamentis decori domus Dei competentibus ditauit. Et cum hec opera laude dignissima faceret, uti mortiferam pestem laudem fugiebat humanam : ac sic positus in medio populorum,  omnibus erat speculum et informatio operum bonorum.

26. His ita sese habentibus, omnipotens Deus ut merita famuli sui quanti penderet mundo demonstraret; que internarum luce uirtutum primo profudit, etiam exteriorum exhibitione miraculorum decorare uoluit. Hinc est quod die quadam cum uenerabilis pastor oues Dei uerbis et fidei sacramentis imbueret et antiquo humani generis hosti in eis ius dominandi auferret, atque per sacri chrismatis unctionem septiformis gratie Spiritum iam baptizatis traderet, ecce per effusas turmas mulier nimio dolore afflicta ministro Dei occurrit, defuncte funera prolis miserabili deportatione in ulnis ostentans. Quo uiso Pater obstupuit, hesitque loco, paulumque  ab incepti operis ministerio se cohibenti orbata mulier acri doloris nimietate turbata pronior incubuit, gemituque prepedita uix in hec uerba erupit: En, inquiens, bone domine, quem ad impositionem manus tue confirmandum in Christo portare decreueram, iam non solum ad confirmandum, uerum primo ad resuscitandum a mortuis tue sancte pietati pieque sanctitati apporto. Christum tuum predicas omnipotentem, quod precor operibus proba, et meum a morte filium unigenitum suscita. Et quanti hoc est omnipotentie sue paruulum suscitare, et mei doloris stimulos effugare ? reuera nichili. Quapropter in hoc peto que predicas rata esse potenter ostende, ut ad meam consolationem unicum filium meum restituas uite.  Ingeminat querulas uoces,  cuius uehementi gemitu coacti sub uno conuolant omnes. En plangor grandis. Tandem compassus uenerabilis Domini seruus, agit tacitas sancto sub pectore grates, quod turba nondum perfecte fidei nouit rogare clementiam Domini Christi; moxque solo fusus et faciem lacrymis perfusus :  O Domine Pater, ait, non ad merita mea, sed ad tue pietatis opera, precor, placatus attende, et erumnis huius mulieris opem tue consolationis impende, restituendo incolumem filium suum per Iesum Christum Dominum nostrum unigenitum Filium tuum.  Quo dicto surrexit, et caput defuncti dextere manus extensione tetigit: cui ad eius tactum caput exagitanti uir Dei manum porrexit, et erectum uiuum incolumemque cunctis exhibuit. uulgus in nimios  admirationis ac laudis clamores excitatur, et fide plenissima in Christiane legis obseruantia consolidatur. Puer rediuiuus in Christo per manus impositionem confirmatur, matri cum gaudio redonatur eo pacto ut septem annis materna cura nutritus uiro Dei restituatur. Quod post prefinitum tempus ne fieret patre suo interdicente, exsul ad externos fugit cum prole Britannos, sciens uidelicet puerum nequaquam contra uiri Dei preceptum in proprio secum posse manere. Quod tamen sua fuga ei contulit. Post parui temporis dies prefectus quidam inuitis parentibus puerum in manus Patris reduxit, quem protinus seruitio Dei mancipauit, et bene instructum pluribus imitabilem in sancta conuersatione  postmodum fecit. Hinc quique perpendite quid signi pretulerit super eius cunabula celitus emissum lumen radiantis flamme.

27. Ea tempestate regnum gentis Anglorum gemino decore nitebat, cum et reges Christianitatis amore feruebant, et pontifices diuini operationem mysterii summo studio exercebant. Hinc regalis prouidentia hoc potissimum per se gerebat quosque subditorum magis a prauitate morum abstrahere, quam cupiditate animi res eorum diripiendo distrahere; nec ulla eis cura fuerat quam subditis, sed quam bonis ipsi regnarent. Hinc nichilominus sacerdotalis apex sui officii plenissime compos exstiterat, eis solummodo sua diligentia operam prebens, ad que ipsius ordinis institutor et auctor Deus ipsum  instituit. Hec propter summa quies erat plebi legalia iura tenenti, terra frugibus et tranquillitate opima suis cultoribus non modo egestatem colebat [f. tollebat], sed et operi Dei absque sollicitudine secularium rerum curam impendere permittebat. Classica dira silent, nec latronum incursio formidatur. Quid plura? ut cuncta breui edicam, promicat Ecclesia pacato federe nexa. Que ut diabolus uidit, propria sibi malignitate inuidit, et tractans secum pacis interruptioni causas inuenit. Spiritu namque superbie sue inuadit gentem Pictorum in tantum, ut ea gens  bello a se tentaret excutere iugum Anglorum. Prefuit eo tempore regno Nordanhumbrorum Ecfridus filius Oswii regis, qui patri suo in regnum successerat, uir in armis strenuus,  et beati Wilfridi amicitiis uehementer astrictus. Hic ergo pontifici negotium Pictorum quod incumbebat exposuit, atque ut rebus opem sue intercessionis ferret supplici prece admonuit. Cuius dehinc benedictione uallatus atque sanctissima oratione comitatus, cum parua militum manu Pictis occurrit, Pictosque occursantes cateruatim prostrauit, et Pictorum tumorem gladii ultione repressit. Et quid morer? dat stragem late, redeunt in colla catene: sicque uictoria leta potitus rediit, et eximias propugnatori suo gratias egit. Hoc modo genti Anglorum pax restituta per annos aliquot mansit. At regno Merciorum post hec in dissensionem elato, rex prefatus armis pacem reuocare desiderans, obuius eidem regi in bellum processit,  pugnam commisit, quam querebat pacem, duce fugato exercituque prostrato, uictor obtinuit. Ea nimirum re huic regi sic processit, quo Deus ostenderet preces beati Wilfridi ante se penitus cassari non posse. Nec mirum. Qui enim in Euangelio dixit omnia fore possibilia credenti , merito illi quem et fide catholicum, et in operibus eiusdem fidei precipuum ipsa Domini sapientia uidit, que iuste petebat, possibilia esse concedere debuit. Nam de illius fidei integritate quis dubitare, aut quis de perfectione operum eius digne ualeat disputare? uerumtamen paucis opera eius quedam describantur, que et integritati sue fidei testimonium prebeant, et illius cordis deuotionem imitari uolentes  quod imitentur pre oculis habeant.

28. Ac primo dicendum quod optimis a puero moribus institutus, nulla quoad uixit eisdem potuit ratione abduci incommutabilis iustitie cultor, nec fauore remitti, nec detractione diduci, nec laudibus decipi, nec uituperationibus in zelum poterat commoueri. Per noctem diuinis insistens obsequiis, corpus suum quod ab omni contagione ex utero matris sue mundum custodierat, tam uigiliis quam frigoribus mire afficiebat, singulis illud noctibus aqua frigida tinguens, nec prius ab hac consuetudine cessans, quam Ioannis apostolice sedis antistes eum pro etatis sue grauitate huic proposito finem iuberet imponere. Non hunc ardor estatis, non frigus hiemis ab instantia cepti operis Dei  detorquere ualebant. Preterea quaquauersum gratia predicandi gratiam Dei pergens, paratus erat pro ipsa quam predicabat ueritate uitam dare, si occasio competens offerretur que id fieri postularet. Si quando aliquid deliciarum quouis euentu, et hoc summa cum parcitate, in escam sumebat, idipsum in se postmodum graui inedia uindicabat. Hec institutio uite minimum elationis et maximum humilitatis in eius pectore studium comparauit. Hec subditis sibi exemplum sancte conuersationis indixit; hec eosdem in arctam continentie uiam induxit ; hec quoque multos a suo errore conuersos ad Christi gratiam duxit. Unde quamplurimi nobilium incitati, filios suos Dei seruitio mancipandos uiro tradebant mirantes, admirando eius merita dignis  laudibus approbantes, atque suos ipsius probitatis imitatores fieri modis omnibus exoptantes. Sed sicut sepe quod aliquibus prouenit ad uirtutis profectum, aliquibus procedit ad iniquitatis effectum; sic unde nonnulli in amorem et uenerationem famuli Dei profecerunt, inde quidam in odium et contumeliam eius erumpunt. At athleta Dei cum iis qui oderant pacem erat pacificus , et odio ipsorum sue rependebat obsequium mansuetudinis.

29. Preterea in Augustaldensi oppido templum mirabili opere fecit, quod ipse in honorem beati Andree apostoli Domino dicauit, ad uicem uidelicet beneficii rependendam, quod idem apostolus iam ei  dudum impenderat. In cuius templi constructione non defuit inuidia mortiferi serpentis. Nam dum cementarii linunt superiora parietis, precipitante illum aduersario humani generis, unus eorum in preceps corruit, et sic ut contritis omnibus membris iam defungi putaretur. Qui cum uelut in exhalatione sui spiritus laboraret, excurrunt omnes utpote ad exsequias funeris eius. uir autem Domini Wilfridus cum corpore absens presentia spiritus cuncta dignosceret, mox sese in lacrymas dedit, et quosque assidentium quid euenerit ex ordine docens, pro salute fratris eos intercedere postulauit. Ubi uero ad egrum uentum est, mox ad Patris tactum pristinam receperunt membra salutem : et, si dicendum, lethum erubuit, cum per hominem uite se  depelli, et homini uitam restitui uidit. Cuius mortis auctor diabolus, uidens uirum tam internis animi uirtutibus quam exteriorum exhibitione miraculorum suam confusionem augere, in nimiam sui furoris malignitatem accenditur, quibus modis poterat inquirens, qualiter confusionem suam uersa uice in eum retorqueret.

30. Acceperat autem rex Ecfridus coniugem nomine Adeldridam, que in uoto uirginitatis potius hanc uitam transigere proposuerat, quam aliena libidine uiolari. Iuncta est tamen regi prefato lege coniugali, non coniunctione carnali. Cuius rei gratia beatum Wilfridum tam per se quam et per amicos suos rex conuenit, orans et obsecrans, et maximarum rerum pollicitatione in hoc ipsum allicere tentans,  quod negotium regine persuaderet, ut omisso uirginitatis proposito regie uoluntati assensum preberet. At Wilfridus, sciens scriptum esse : uouete et reddite Domino Deo uestro , maluit Ecfrido hac in re non parere, quam suum Domino sacrificium auferre, ne per hoc non modo uirginis, uerum et sue anime mortis eterne dispendia pararet. Ergo uirginei uoti fautor existens, uigilantis animi sagacitate procurabat, ne qua feminee mentis inconstantia propositum uirgo postponeret, et terrenis illecebris animum deuicta supponeret. Egit igitur sua industria, ut uirgo potius diuortium coniugii a coniuge quereret, quatenus libertate potita seculum linquere, et thalamis eterni regis ualeret feliciter inherere. Quod quidem factum  est. Nam ubi rex comperit eam nullo pacto a proposito posse mutari, licet inuitus, concessit tamen ut relicto seculo, prout uolebat, acciperet uelamen insigne uirginitatis. Qua licentia felix, accepto uelamine a beato Wilfrido, que mundi sunt cum mundo deseruit, spreuit atque a sui desiderio cordis procul abiecit.

31. Ermemburgis uero regali est copulata coniugio. Per hanc igitur diabolus odium quod contra uirum Dei habebat, exerere opportunum existimans, animum illius iniectis quibusdam simultatibus aduersus eum inflammat, quoque ipsi suarum insidias fraudum tendat uehementer instigat. Cui suggestioni eo facilius cessit, quo muliebris inconstantia  mentis, intemperantia Iubrice ostentationis, oppressio ac rapina uiolente damnationis, que in ea magno cum tumore uigebant, seruum Domini in redargutionem sui multoties acerba inuectione armabant. Quamobrem non parum intus offensa, et insuper demoniaco igne succensa, glorie dignitatique ipsius magnopere cepit inuidere, et quonam modo eum dignitate sua spoliare ac spoliatum abiicere posset, occasiones querere. Considerata ergo gloria uiri, qualiter eum omni ex parte affluentia dignitatis circumfulsisset, regem muliebri facundia conuenit, quasi de quibusdam suis utilitatibus actura; re autem uera prima an animum eius ad que uellet acclinare posset habere, ex obliquo perquisitura. Quem ubi ad suum uotum esse persensit, ut  hominem Dei in inuidiam adduceret, fraudulentis sermonibus eius gloriam regi cepit admirando enarrare. Nam, exposita diuitiarum abundantia, cenobiorum multitudine, edificiorum magnitudine, subditorum principum turba, obsequentium militum copia, regalibus uestibus et armis instructa intulit: Et quid amplius ipse tibi, quam tu sibi? totum regnum tuum episcopatus ipsius est; quin et si tua potestas eius potestati comparetur, minor est. Terminus enim imperii tui suis finibus coarctatur; terminus autem episcopatus eius tuos fines auctoritate progreditur. Et, fateor, fidelibus et amicis tuis est timendum ne, si aliquando inimici tui contra te arma susceperint, ipse quam predicat pacem sequendi suos ab armis immunes retineat, tuque tuorum  paucitate inimicis inferior uictus occumbas. Quapropter de negotio ante negotium tracta; et, ne in ipsa gestione negotii tua uirtus decidat, que obsunt gnarus preordina. Sunt quidem et alia nonnulla que tibi honeste possunt persuadere, tui honoris nullatenus esse, non dico superiorem, sed parem quemquam in regno tuo habere. Que nec dici quidem opus esse recognosco, quia non modo tue prudentie, sed et cuiuis imprudenti clara esse non nescio.

31. Talibus uerbis rex permotus, et quasi sue utilitati consuleretur, ad ea totus arrectus, melius suis rebus consuli non posse putauit, quam si uir Dei suis omnibus priuaretur, et episcopatus ipsius in plures episcopos diuideretur. uerum quia id agi  preter consensum Cantuariensis archiepiscopi minime poterat, uerba maligne accusationis contra episcopum ipsius sedis antistiti Theodoro mandant, et ad sue uoluntatis effectum deceptum inclinant. uenit igitur ad regalem curiam Theodorus, sua auctoritate regiam uoluntatem super Wilfrido impleturus. Quod factum est. Nam protinus in locum eius tres episcopos eo absente ordinauit. Res uiro celari non potuit : et admiratione quammaxima ductus, hilari corde, alacri uultu, modesto gressu regis palatium subiit, causam negotii perquisiturus. Cui hoc modo, ut fertur, ad inquisita responsum est :  Nec te impresentiarum alicuius criminis admissione notamus, nec tamen statutum de te iudicium hac uice mutabimus. Ille uero talibus uerbis  non sibi satisfactum esse consentiens, apostolicam sedem appellauit, et pro eorum iniustitia indignatus reflexo gressu aulam egredi uoluit. Intuens autem quosdam satis fedo suis casibus insultare cachinno :  Et o, inquit, filii, felici prosperitate ducatis tempora longa; sed noueritis, quantocius sors infesta resoluet hec gaudia uestra : nec prius hunc annum transisse uidebitis, quam istas quas super me derisiones habetis, acerbi merore luatis. Que prophetia ueritas facta est. Nam post non multum temporis conserto graui prelio inter Ecfridum et Ailredum regem Merciorum iuxta fluuium Treanta, occisus est Elfuinus frater regis Ecfridi, iuuenis circiter decem et octo annos habens, utrique prouincie multum amabilis : ex cuius  morte magnus et intolerabilis meror Ecfridum ac suos percutit, omnisque letitia quam de expulsione beati Wilfridi habuerant, iusto Dei iudicio in tristitiam uersa est. Sic ex eo quo a se fortissimum militem Domini repellere non timuerunt, nunquam leta uictoria potiti sunt : sed qui prius parua manu militum, eius intercessione muniti, ingentes copias strauerant, postmodum cum ingenti copia a raro milite uicti cadebant. Nec iniuria. Repulso etenim eo per quem uictores exstiterant, nil erat residui quare passim uinci non debuerunt. uerum ad ordinem instituti operis styli officio redeamus.

32. Beatus Wilfridus episcopalis cathedre dignitate priuatus ad sua rediit, filiis et fratribus suis de  eius infortunio ualde contristatis non pauca disseruit uerba consolationis, patientie et uere caritatis, dicens, inter alia, nichili esse pendendum quod constaret nonnunquam fore pendendum. Ipse uero post hec Romam iturus, et ne quod scandalum Ecclesie Christi propter eum immineret causam suam ante sedem apostolicam expositurus, ad mare, uenerabili monachorum collegio dextra leuaque stipatus, perducitur; naui imponitur, pia illorum imprecatione perfungitur; prospero cursu uentis uela panduntur. At ubi paululum nauis processit, mutato uento pulsus est Fresiam : ubi a barbaris ac rege illorum Aldgislo honorifice susceptus, ibidemque honorifice conuersatus, ab omnibus summo cum honore, quoad ibi manere cordi fuit, habitus  est, licet adhuc tota prouincia idolorum cultui dedita deseruiret. uicem itaque benignitati eorum rependere uolens, predicabat eis uerbum Dei, et multa millia uerbo ueritatis instituit, ac fonte salutari a suorum peccatorum sordibus lauit : sicque susceptores suos et a Domino suscipi, et Dominum in se suscipere fecit. Erat autem ante aduentum beati uiri terra ipsa magne salsitatis magneque sterilitatis, et uelut in modum rupis nimie asperitatis, ac per hoc quibusque animalibus ad incolendum magne incommoditatis. uerum ad predicationem uiri Dei eadem gente fidem Domini suscipiente, sicut corda eorum superne dulcedinis rore ad fertilitatem operum bonorum mollita, et inhabitatione Spiritus sancti sunt accommoda facta; ita  et terre ipsorum salsitas in dulcedinem, sterilitas in fertilitatem, asperitas in mollitiem atque pinguedinem uersa, omnibus inhabitantibus eam diuerse commoditatis copias lautissime intulit.

33. Interea ii qui sua nequitia uicti amicum Christi propria dignitate, possessione, terra proturbauerant, legatos suos tam fraudibus iniquissime delationis ligatos, quam et diuersis exeniis oneratos in Franciam dirigunt, quo uiro Domini partim fraude, partim munere laqueos deceptionis et captionis, laqueos depredationis, perditionis et mortis instituant. Sed ut laqueus eorum, qui muneribus seducti laqueum instituerunt seruo Dei, ipsos inuolueret, quemdam sacerdotem Domini, nomine Winfridum, nuper a suo episcopatu depositum, et tunc  in peregrinationem pro Dei amore euntem occulto iudicio Dei suis omnibus spoliauerunt, uicinitate nominis propriaque malignitate decepti. uerum ubi hoc ab illis est intellectum, et quonam uir Domini ea tempestate degeret recognitum, Ebroinus, regalis curie et istius nequitie princeps, scripta cum magno munere Aldgislo regi direxit, petens ut Wilfridum omnibus bonis exspoliatum crudeli morte necaret. Rex autem nec precibus, nec donis sub se cadere tante nequitie acquiescens, missam chartulam magna cum indignatione diruptam ignibus iniecit: nequitieque, ut dignum fuit, exprobrans, legatos absque honore dimissos statim remeare precepit.

34. Securus igitur insidiarum presul, in ipsa  prouincia totam cum noua Dei plebe hiemem feliciter exigens, deinde pergendi Romam iter repetiit, et Galliam perueniens nota sibi regis Dagoberti menia subit. Quem ipse rex uisum mox recognouit, eumque multa cum letitia hospitio suscepit, et uocatis hominibus suis, hac eos uoce alloquitur: uirum hunc quem ecce coram habetis, magnopere dilectioni uestre commendo, rogans ut illi in quocunque negotio uestri opus habuerit assistatis, siquidem me, sicut credere fas est, sincera mente amatis. Huius etenim probitate et industria uobis redditus, uobisque, ut impresentiarum uidetis, regia sum dignitate prelatus. Nam dudum, uelut ipsi recordamini, cum popularibus insidiis fere perditus essem, exsul quaque liberationis mee gratia oberrassem, pelago  quoque iactatus ad ignauos Hibernos perlatus fuissem; hinc me inde adductum magna beneuolentia secum aliquandiu tenuit, ab omni periculo protexit, atque natiuo solo incolumem ac tutum restitui posse donauit. Quapropter per meam et uestram uos obtestor salutem ut, si qua in uobis est fides, tantum seruemus amicum, et uicem exhibite mihi dilectionis ac beneuolentie communiter gratiosi procurramus [f. procuremus] ei rependere. Ad hec dicta quique letantur, suamque letitiam uehementi acclamatione testantur. Neque enim leue iudicabatur inter illos quemquam subiectorum uel mutire contra preceptum aut uoluntatem principis sui. Hinc sedes et predia, dignitates et uaria dona sancto a rege offeruntur, atque ut sui regni dignaretur terras incolere  ac incolendo iuri proprio uindicare, multis precibus exoratur.

35. Sanctus autem, sui propositi memor, regie uoluntati non cessit: sed quibusdam necessariis rebus assumptis, quin etiam sociato sibi quodam presule Deodato nomine, a curia recessit. Inde Campanie ducem uocabulo Bertherum adiit, et ab eo nobiliter susceptus est. Qui post exhibita uere caritatis atque humanitatis officia, cum homine Dei residens cepit ei enarrare, qualiter inimici eiusdem uoluerint eum perdere, et se ad intentionem eius oblatis muneribus inflectere. At ego, inquit, non immemor quid fidelitatis et amicitie quondam in pagano quodam rege repererim, cum de patria mea  pulsus apud eum exsularem; nolui minus fidelis inueniri Christianus tibi Christiano, quam homo paganus mihi exstitit homini Christiano. Siquidem rex Hunorum gentilis cum causa tuende mee salutis me secum degentem retineret, iniit mecum fedus in nomine dominorum [f. deorum] suorum, quod me nunquam inimicis meis quauis occasione proderet. Post aliquot uero dies nuntiis ad se ex parte inimicorum meorum uenientibus, et ingentem pecuniam pro interitu meo sibi pollicentibus: Dum, inquit, uitam meam succidant, si ego pro quouis lucro terreno uobis cedens, initum fedus quoquo modo dissoluero. Si ergo homo infidelis, ut falso deo  suo fidus existeret, fedus rumpere noluit; ego gratia Christi fidelis fidem quam uero Deo promisi, uiolabo ullius terreni commodi causa? Absit, absit! imo in sua [l. mea] fide te suscipio, et quoad uelle tibi fuerit, ut mecum maneas obsecro. Id quoque magnopere desidero a te petere, quatenus si quid in meis affectuosius amas, accipias, utaris, possideas. Hac uiri bonitate simul et benignitate uir Dei magnifice delectatus, quid potius animo proposuerit, uiro aperuit: sicque multiplicatus rebus ac sociis, gratiosus ab eo discessit.

36. Romam uero usque perueniens, illico fama iam cognita sanctitatis eius quaque percrebuit, et ei quamplurimos ciuium uenienti in obuiam egit. Aderat, et magno uulgi fauore susceptus in aulam beati Petri  ueneranter adductus est. Pontificatum apostolice sedis beate memorie Agatho tunc regebat, uir iustus et simplex, ac in rebus ecclesiasticis non mediocriter solers. In cuius ac plurimorum episcoporum presentia cum beati Wilfridi causa esset presentibus accusatoribus uentilata, uniuersorum iudicio absque crimine accusatus fuisse, et episcopatu dignus esse comprobatus est. Quo in tempore cum idem papa Rome synodum congregaret centum uiginti quinque episcoporum aduersus eos, qui unam in Domino Saluatore uoluntatem atque operationem dogmatizabant, uocari iussit beatum Wilfridum, atque inter episcopos considentem dicere fidem suam simul et prouincie de qua uenerat. Cumque catholicus fide cum suis esset inuentus, et abs re sacerdotali  dignitate priuatus, placuit ut Romane sedis decreto in episcopatum restitueretur, et in monumentum sue catholice fidei eiusdem synodi gestis hoc scriptum insereretur: Wilfridus  Deo amabilis episcopus Eborace ciuitatis, apostolicam sedem de sua causa appellans, et ab hac potestate de certis incertisque rebus absolutus, et cum aliis centum uiginti quinque cepiscopis in synodo iudicari a sede constitutus, pro omni aquilonali parte Brittanie et Hibernie, que ab Anglorum ac Brittonum nec non Scottorum et Pictorum gentibus incoluntur, ueram et catholicam fidem confessus est, et cum subscriptione sua corroborauit.

37. Apostolico igitur et synodali decreto in episcopatum  restitutus, acceptisque ab apostolica sede litteris, regi Ecfrido et archiepiscopo Theodoro de sui status redintegratione directis, seruus Dei magno seruorum Dei reliquiarum munere ditatus, iter Angliam ueniendi repetiit, et quia nouerat scriptum: Qui ambulat simpliciter, ambulat confidenter , regia uia gradiebatur. Ecce autem extra quam putabatur latronum manus, ad interficiendum parata, uiro Domini haud grata processione occurrit. Erant etenim qui regi Dagoberto insidias tetenderant, eumque gladio in inguine merso necauerant. Hi ergo uiro Dei occurrentes, animique furorem uultus sui ferocitate pandentes, prelia uibratis intentant cominus  hastis. Quorum unus qui quasi loco principis inter eos habebatur, excusso quod manu tenuerat telo, militi Christi fedo ore conuiciabatur: Delator, inquiens, patrie petulans et moribunde uiator, tu quidem iampridem Gallica sceptra uiolasti, tu Gallica rura pessumdedisti, tu Gallicam libertatem in seruitutem redegisti, cum tyrannum a nobis iam olim exsiliatum tua instantia in regnum constituisti. At ipsius quidem crudelitas iustissima morte punita, te quoque utpote maximum sue mortis auctorem, te, inquam, eadem morte puniendum esse declamat. Procumbe igitur, pestifer, procumbe, et digna ultione mulctatus, eidem quam contra nos fouisti morti succumbe. Et Pater contra: Si non iure, inquit, feci cum regem regno iniuste depulsum, quantum in  me fuit, hereditarie dignitati prefeci, et hoc ita penes se esse iustissimi iudicis equitas habet, fateor, penas iuste ultionis promptissime pendam. Quod si nequaquam hoc in facto contrarius, sed cum iure feci, uelut ipsa mox innocentia mentis mihi testatur, eo libentius, si uultis occidere, morri desidero, quo me pro iustitia occisum martyrii gloria coronandum fore considero. Quibus dictis, ubi uiderunt uirum tanta mentis constantia niti, nimio terrore perculsi arma proiiciunt, terre procumbunt, uiri uestigia osculis petunt, ueniam querunt. Qua ad suum uotum inuenta eius benedictione ditati, uie prosperitati pontificem cum suis omnibus reddunt; ipsi certo itinere pergunt.

38. Perueniens uir Dei Brittaniam, regi litteras  quas ab apostolica sede acceperat detulit, et earumdem litterarum auctoritate subnixus, in conuentu nobilium suam causam uiua uoce defendit, seque falso accusatum ac iniuria degradatum libera protestatione ostendit. Rex autem quanto illum maiori ueritatis ratione uallatum agnouit, tanto se minori ueritatis ratione suffultum indoluit, moremque nequissimorum imitatus, maluit in sua pertinacia contra equitatem perdurare, quam equitatis ratione suam pertinaciam mitigare. Hanc uero sui cordis socordiam magnopere confirmabat antiquorum delatorum inueterata discordia, dum ipsi quos ipsa iam repletos possidebat, uenena sue malignitatis regiis auribus infundebant. Propria itaque rex ira cecatus et seducentium se adulatione a uero distractus, litteras  apostolici pape tumido fastu despexit, despiciendo irrisit, irridendo a se procul abiecit, ac in famulum Dei nequissimi delatoris crimen iniecit. Tanta regis indignatione nonnulli clientes, imo et quique nobiles oppido permoti, unanima omnes contra beatum conspiratione insurgunt, ac multis eum contumeliis afficiunt; et quo regie maiestati se ad plenum fideles existere monstrent, indignationi eius plene satisfacere cupiunt, et Dei hominem a regis conspectu auulsum carceris imo detrudendum arripiunt. Ermemburgis autem bonorum omnium persecutrix, et huius schismatis indomabilis auctrix, sese in direptione illius mediam immersit, capsulam reliquiarum de ipsius collo procacitor abstulit, cumque  feda garruntate et feminea loquacitate derisum abiecit. Ergo inclytus heros, sociis et opibus omni ex parte priuatus, ad suos, prout potuit, inter iniquorum manus sese conuertit, atque in his uerbis breui ad eos orationem fecit. Non uos, inquit, domini fratres et filii mei, non uos hec que nobis ingeritur iniuria turbet, nec a ueritatis tramite quoquo modo proturbet. Pre oculis semper habete: Omnes qui uolunt in Christo pie uiuere, necessario tribulationem pati oportere . uerum licet impii ad tempus piis preualere uideantur, tamen non sic semper erit. Erit enim tempus cum et piorum tribulatio perenni letitia remunerabitur, et impiorum superba elatio perenni tristitia punietur. Sed ne tribulatio uos in impatientiam agat, animaduertite  quonam modo cana patrum series multas perpessa tribulationes, per patientiam meruit, Deo iuuante, uincere multiplices hostes. Nec id uestre mente ullatenus uolo abesse, neminem secundum Apostoli dictum posse coronari, nisi qui contra diabolum studuerit legitime decertare . Et certe huius temporis certamina paruipendenda, nec multum diutina: per illa tamen eterna felicitas et felix eternitas regni Dei comparatur. Quam felicitatem, queso, fratres, amate, eam desiderate; ad eam tendite atque ad eam peruenire tota mentis intentione satagite. Quod si feceritis, profecto nichil erit quare istius uite aduersa formidetis. uix uerba compleuerat, cum ecce in quorum manibus stringebatur, acriori furore ex ipsis uerbis accensi, eum  in tenebroso carcere uinctum detruserunt.

39. O constantia uiri! sic enim tui cordis, sanctissime Pater, hilaritatem in tanta tua aduersitate contueor, sic considero hilarem te esse solere, cum omnia prospera tibi uidebantur arridere. Tamen, ne pietatis uiscera in tuis filiis aliquatenus perdidisse uidereris, eorum potius quam tuis erumnis pias lacrymas impendebas: et cum te carcer tenebrosus inuolueret, magis dolebas ab eorum auribus uite uerba separari, quam te presentia corporee lucis spoliari. Interni etenim luminis fulgore nitebas, quo carcerales tenebras pro nichilo contendebas. Quare cum diuine lucis splendorem Deus in te uigere conspexerat, humanis tenebris te nequaquam diu premi permisit; sed eisdem fugatis radium sue  lucis domui quam inhabitabas immisit. Ac quidem merito. Nam quia peruigil eterne luci tam in noctis quam in carceris horrore assistebas, dignum duxit sui luminis effusionem signare, operibus tuis et caligini tenebrarum nichil esse commune. Hanc luminis effusionem custodum uigilia protestatur, que circa medie noctis horam carcerem mire fulgentem non absque graui timore sese uidisse testatur. Sed hoc testimonio te non eguisse perpendit, qui sanctitatis tue merita oculo fideli attendit. Beati Petri apostoli carcerem cum tuo potius considero, teque sibi accepta liberatione euangelica in luminis ostensione comparari uehementer exsulto. Quanquam post hec et archangelica Michelis uisitatione sis a  mortis periculo liberatus, ut cunctis clarescat, quod gloria regni Dei simul cum ipso apostolo sis coronatus.

40. Inter hec uxor prefecti Offridi, qui beatum Wilfridum in custodia habebat, acerrimo languore corripitur, iamiamque ad uite extrema perducitur. Iacet siquidem toto corpore debilitata, solutisque compagibus omni membrorum officio destituta: perdito insuper sensu, contractis emortua neruis uiscera fluitabant. Que res uiro suo magni doloris et anxietatis stimulos magne defectionis et horroris causas ingerebat. Quo infortunio motus uirum Dei lacrymosis questibus adiit; uincula quibus grauabatur absoluit; ad pietatis affectum inclinauit, et eductum ergastulo sue coniugi medicum salutis adduxit. Adfuit  uir Dei et mox turbas, que ad funus mulieris uenerant, iussit amoueri. Hinc precibus ad Dominum premissis aquam benedixit, et benedictam super iacentis corpus aspersit. Mirabile dictu! non prius aqua infirmantis membra tetigit, quam omni languore depulso, mulieri perfecta sanitas rediit. Quo facto ab omnibus qui aderant grates Deo consona uoce redduntur, ac merita beati Patris non carcere, sed omni honore dignissima predicantur. Ne autem gratia euadendi carceris magis quam pietatis amore ductus hoc uirtutis signum ab aliquo fecisse putaretur, extra remanere noluit, sed diuinitatis lumine fruiturus quantocius carceralis custodie septa reuisit. Coniux uero prefecti que fuerat sanitate donata,  post paucos dies, spreto seculo, in seruitium Christi sacro est uelamine designata.

41. Prefectus autem ex eo tempore seruum Domini in magna ueneratione habens, regi per nuntios adito dixit: Per salutem et regnum tuum te adiuro, quatenus sacerdotem Domini Wilfridum a me diutius detineri non facias; quia fateor melius mihi esse mori qam in eo aliquid iniuriarum ulterius exercere. Quod si hac adiuratione despecta in tua sententia persistere mauis, me simul cum eo tormenta et mortem magis subire uelle cognosce, quam eum in tormentis habere. Ad hec rex uehementer iratus iussit sanctum duci in urbem suam Thymber  ad prefectum nomine Tydlin, utpote ferociorem, precipiens illi ut compedibus et uinculis  fortiter astrictum arctiori custodie manciparet. Qui iussioni contraire non audens, uirum suscipit, custodie tradit, uincula facit. uerum cum in hoc ut ligaretur ministrorum manus elaborarent, aut rupta ab ipsius corpore eadem uincula dissiliebant, aut certe colligare non ualentia diffusa cadebant; et miro moderamine Christi eo minor in eum ligandi potestas exstiterat, quo ad ligandum hostilis feritas immanius seuiebat. Unde illi nimium admirati, sed regio terrore suaque uecordia in barbaricos motus exagitati, alia et alia uincula parant, conatu suo, casso labore funditus consumendi. Eia, tibi ligandi potestate sublata quid furis, manus insana? quid tantopere niteris oppugnare, quem nunquam poteris  expugnare? quid toties ei toties ad uinciendum uincula mutas, et a te uincula quibus ex merito tue prauitatis es uincta, non potius mutas? Collo iusti lora tua imponi uerentur, quod ipsum iugo Christi subiectum esse digna ueneratione contuentur. Manice tue manibus eius inseri metuunt, qui in fouendis pauperibus eas fuisse exertas attendunt. Trementes catene pedes nexare deuitant, propterea quod illos ad pacem predicandum ueloces exstitisse considerant. Omnes ergo uires tuas frustra dispendis, cum illum, quem nequaquam permitteris, torquere contendis. Beatus autem Wilfridus, licet carceralibus tenebris inuolutus, quosque tamen aduentantium lumine uerbi Dei, prout ei licuit, illuminauit,  edocuit, ac baptismate ab omni criminum labe mundauit.

42. Hec interim rex, dum suis comitatus ad expletionem sue uoluptatis se quaque deduceret atque in magna hilaritate frena letitie laxaret, ecce repentino turbantur gaudia casu. Dum etenim regia coniux tumens nimio fastu impietatis raptis audet abuti reliquiis, illico uindex ira subit. Siquidem easdem reliquias ferens, cum sicut perdix alacri mente lasciua garriret, contigit ut mox repleta demonio, sicuti uulpecula, perdita mente insana ganniret: quemque sua prius petulantia uolens coluit, hunc postmodum in sui corporis habitaculo nolens fouit. Hec propter quibusque in stuporem arrectis accessit mater regis, furentem increpabat huiusmodi uerbis: Anne patent,  inquit, soror, anne patent ueteris commissa piacli? Wilfridum tuis falsis criminationibus a sede sui episcopatus pepulisti, et nunc uice mutata in sedem tui pectoris demonem recepisti: ut per hoc intelligas quid peccati illo in facto commisisti. Wilfrido sanctorum reliquias de collo non sancte tulisti et ecce ut collum tuum suo dominio demon subderet meruisti. Wilfridi sanctissima uerba et beati Petri auctoritate suffulta despexisti; et ob hoc demone cor tuum possidente uerborum tuorum ius perdidisti. Wilfridus diuinitatis lumine plenus carcerales tenebras per te in eis positus non ueretur; et tuus animus demoniaco furore repletus per hoc iam nunc dignissima ultione torquetur. Rex aderat oppido conturbatus, et ingenti furoris igne succensus uentum  naribus quasi fumum emittebat. Quem etiam mater sua tali uoce est allocuta: Iam tandem, fili, iam tandem memor esto tui. Ultio diuina tuam quam nimis diligis coniugem, ut cernis, affligit, et fateor, crede mihi, quia bene promeruit tali supplicio fatigari, eo quod diabolica indignatione succensa, seruum Domini Wilfridum non timuit miris afflictionibus insectari. Quapropter hanc uindictam sibi irrogatam ne dubites, obsecro, propter te esse collatam. Quod si hac corrigi sponte contempseris, caue ne tua propria corrigaris inuitus. Ergo solue uirum a carcere, quem nullius sui criminis causa nouimus detineri: et si eum in regno tuo manere nolueris, iube illum regno decedere, ne si diutius fuerit tentus,  tunc eum primo dimittere uelis, cum fueris maiori pena mulctatus. Istis rex ipse admonitus, annuit ut carcerem uir sanctus exiret. Factum est, et e tenebris lux mundo processit. Malens autem seruus Dei bonum pro malo quam pro malo malum reddere, orauit Dominum, et reginam confestim demone fugato sanitati restituit.

43. Hinc patriam cognataque rura deserit, et uelut aduena terras australes petiturus, eo ueniendi iter inuadit. Et cum ueritatis preconia nulla queant fallacia uiolari, famulo Dei primo querenti regnum Dei, nichil eorum que uite necessitas exigebat, deesse ualebat. Unde contigit ut hunc euntem quidam Byrtwaldus, regia stirpe progenitus, magno cum honore obuius exciperet, et aliquantisper secum detento  queque opus habebat benigne impenderet. At inuidia diabolica diu impendi ferre non potuit. Predictum etenim uirum ueneno sue peruersitatis infecit, quoque militem Christi sua munificentia exutum a se suisque omnibus eliminaret effecit. Erat namque frater Aedelfredi regis Merciorum, qui sororem regis  Ecfridi habebat in coniugium. Timens igitur ne fratris animum offenderet, si eum qui fratrem coniugis sue infensum habebat, secum teneret, non ueritus iniustitiam, Wilfridum abiecit, non tamen absque contumelia, ut per hoc sciamus eum non immunem fuisse in hoc facto a mente maligna. Nam prius tam a se quam ab Aedelredo rege suisque uxoribus, necne uoluntatis eorum fautoribus multipliciter  afflictus, iniuriatus, multis quoque terroribus ad uiolationem fidei sue atque ad exprobrationem catholice et apostolice traditionis pro qua maxime impetebatur incitatus, impulsus, nec prostratus, ad ultimum cum dedecore pulsus est.

44. Omni ergo humano frustratus auxilio, quo tenderet, quo se uerteret ad hospitandum ignorabat: hoc solum fiducie pre se gerens, quod a Deo nequaquam deseri posset. Qua fiducia magnifice fretus, quidquid ei incommoditatis accidebat, summa cordis alacritate perferebat: quoque magis aduersitatibus feriebatur, eo amplius in opera Dei toto studio ferebatur. uenit tandem ad curiam regis cuiusdam, qui Kentwinus  uocabatur: ubi satis humane susceptus et bene, uerum breui habitus est. Nam quemadmodum  alias, sic et ibi demonis instinctu femineas passus est iras. Siquidem regia uxor soror erat Ermemburgis, malorum fere omnium que contra uirum Dei fiebant auctricis. Hec igitur a sua uxore [l. sorore] in mentis malignitate non minor, beatum presulem multis contrarietatibus afflictum a suis omnibus expulit. Quid diaboli furor immanis, quid tantopere aduersus famulum Domini seuiendo uagaris? quid ei laqueos tue fraudis innectere tentas, et tentando illum uariarum calumniarum tempestate fatigas? quid eum ab humani cordis edificatione flectere niteris, et ob hoc Christianorum societati coniunctum  esse non pateris? Ecce cum illum a Christianis depellis, ad paganos liberaliter ibit, uelis, nolis: et qui times ne quorumdam Christianorum mentes tuis deceptionibus per ipsius conuersationem quoquo modo euacuentur, longe quam putas per ista efficis, ut integra prouincia penitus tua dominatione priuetur.

45. Namque diuertit post hec ad prouinciam australium Saxonum, que adhuc illo tempore paganis adhuc cultibus insudabat: ibique uerbum fidei predicabat, et credentibus lauacrum salutis ministrabat. Erat autem rex gentis illius, Edilwalh nomine, non multo ante baptizatus in prouincia Merciorum, et regina nomine Eabe baptizatus in sua, hoc est prouincia Huicciorum. Itaque beatus Wilfridus, concedente,  imo multum gaudente rege, primos prouincie duces ac milites sacro fonte abluebat; presbyteri uero sui, ceteram plebem. Antehac enim tota illa prouincia diuini nominis et fidei erat ignara, preter regem atque reginam. Erat tamen ibi monachus quidam de natione Scottorum, nomine Diculus, habens monasterium permodicum in loco qui uocatur Bosanham, siluis marique circumdatum; et in eo fratres quinque uel sex in humili ac paupere uita Domino famulantes. Sed nullus prouincialium uel eorum uitam emulari, uel predicationem curabat attendere. Euangelizans autem genti episcopus, non solum eam ab erumna perpetue damnationis, uerum et a clade infanda temporalis interitus eripuit.  Siquidem tribus annis ante aduentum eius in prouincia nulla illis in locis pluuia ceciderat. Quamobrem fames acerbissima plebem inuaserat, ac impia nece prostrauerat. Denique ferunt, quia sepe quadraginta simul aut quinquaginta homines inedia macerati, ad precipitium aliquod siue mare procedebant, et iunctis misere manibus pariter omnes aut ruina perituri, aut fluctibus absorbendi decidebant. uerum ipso die quo baptismum fidei gens suscepit, ad preces eximii Patris, pluuia serena sed copiosa descendit. Refloruit terra; rediit uiridantibus aruis annus letus ac frugifer: sicque abiecta superstitione, antiqua exsufflata idolotatria, cor omnium et caro exsultauerunt in Deum uiuum , intelligentes eum qui uerus est Deus, et interioribus et exterioribus  se bonis gratie celestis ditasse.

46. Antistes quoque, cum in prouinciam uenisset tantamque famis penam ibi uidisset, docuit eos piscando uictum querere. Nam mare et flumina eorum piscibus abundabant, sed piscandi peritia genti nulla, nisi ad anguillas tantum inerat. Retibus igitur anguillaribus undequaque collectis et ab hominibus antistitis in mare missis, meritis sui Patris diuina sunt largitate adiuti, ceperuntque diuersi generis pisces trecentos. Quibus trifariam diuisis centum in opus pauperum dispenderunt, centum eis a quibus retia acceperant contulerunt,  centum in suos usus retinuerunt. Quo beneficio multum antistes cor omnium in sui conuertit amorem. et eo predicante fiducialius celestia sperare ceperunt, cuius ministerio terrestria bona ceperunt.

47. Quo tempore rex Elidwalh donauit seruo Domini terram octoginta septem familiarum, uocabulo Selesei, quod Latine dicitur Insula uituli marini, ubi suos homines qui exsules uagabantur, recipere posset. Hunc ergo locum cum accepisset episcopus Wilfridus, fundauit ibi monasterium, ac regulari uita instituit, maxime tamen ex iis quos secum adduxerat fratribus. Quod monasterium usque hodie successores eius tenere noscuntur. Attamen sedes cathedre episcopalis in Cicestram postea mutata est. Inclytus autem Pater Wilfridus  illis in partibus annos quinque, hoc est usque ad mortem Ecfridi, mira sanctitate et prudentia preditus, officium episcopatus omnibus ualde charus et honorabilis administrabat: ad quem illi rex cum prefata possessione omnes que ibidem reperte sunt facultates cum agris et hominibus donauit. Omnes fide Christi imbutos unda baptismali lauit: inter quos seruos utriusque sexus numero ducentos quinquaginta baptizauit, quos ut baptizando a seruitute diabolica liberauit, sic etiam libertati donando humane iugo seruitutis absoluit.

48. Post hec, cum Cedwalla, qui ab exsilio meritis et interuentionibus beati Wilfridi fuerat reuocatus, regno potitus esset Geuissorum, uectam insulam bello capere, ac expulsis indigenis homines  sue prouincie cogitabat eidem insule substituere. Fuerat autem eadem insula eatenus idololatrie dedita. Ubi uero ad certamen uentum est, uoto se memoratus princeps, quamuis nondum in Christo regeneratus, astrinxit, quoniam si uictor insulam cepisset, quartam eius partem simul et prede Christo Domino daret. Quod ipse uictoria usus taliter soluit, ut hanc beato Wilfrido utendam pro Domino offerret. Et quoniam mensura eiusdem insule, iuxta estimationem Anglorum, familiarum est mille ducentarum, data est antistiti possessio terre familiarum trecentarum. At ipse partem quam accepit, commendauit cuidam de clericis suis, cui nomen Bernuinus, qui erat filius sororis eius, dans  illi presbyterum nomine Hildilam, utrisque precipiens, quatenus in ipsa insula quibuscunque ualerent, uerbum ac lauacrum uite ministrarent. Qui ministerio predicationis assumpto, meritis et intercessionibus beati Patris suaque instantia, Christiane fidei iugo prefatam insulam subiecerunt.

49. Anno incarnati uerbi Dei sexcentesimo octogesimo quinto, cum Ecfridus rex Nordamhumbrorum temere exercitum ad uastandam Pictorum prouinciam duxisset, hostibus fugam simulantibus, in angustias inaccessorum montium est perductus, atque cum maxima sui exercitus copia, quam secum abduxerat, exstinctus. Et quidem iuste, qui cum uirum uite nullo pacto in amicitiam suam uel in iura potestatis sue dignatus est admittere, merito  debuit, eo despecto, ab eisdem hostibus mori, quos prius eodem sibi familiariter accepto meruit feliciter sue ditioni subiicere. Ipsa autem hora qua ipse rex graui bello in Pictorum prouincia premebatur, seruus omnipotentis Dei Wilfridus in Suth Saxonia sacris missarum celebrationibus intendebat. Cumque dicto Sursum corda, responderetur: Habemus ad Dominum, raptus in mentis excessum uidit eodem momento per spiritum Dei Ecfridum capite cesum morti procumbere. Qua uisione perterritus, maiori est per modicum terrore perculsus. Nam, cum sequentia misse prosequeretur, et in prefatione Per Christum Dominum nostrum diceretur ab ipso, aspexit, et ecce duo maligni spiritus animam regis ante ipsius oculos miserabiliter attulerunt,  sicque horrendo gemitu suspirantem secum ad inferni claustra tulerunt. Illico Accam presbyterum suum uocauit, et ei cuncta que uiderat enarrauit. Ad que presbyter uehementi stupore attonitus, uix illius uerbis auditum patienter credere potuit. Iustus autem diem et horam regie interfectionis notauit, et eam ipsam fuisse post aliquot dies rei geste attestatio comprobauit.

50. Fama igitur circumquaque regis obitum denuntiante, ueloci relatu ad aures Theodori metropolitane sedis antistitis peruenit. Qui delictum quod iam olim in famulum Dei commiserat, consentiendo uidelicet eum tantis perturbationibus, ut prefati sumus, iniuste affligi; hoc, inquam, delictum humili satisfactione corrigere uolens, misit propter  eum, et ad se honorifice perductum taliter est allocutus: Fili, imo uirtutum meritis sanctissime Pater, ego qui ad hoc pre ceteris constitutus eram, ut omni iniustitie que in hoc regno emergere posset, obuiarem; propria fragilitate subactus, plurimis tibi contra ius aduersantibus, fateor, multum peccando consensi. Sed mihi culpam fatenti et intimo corde penitentiam agenti pius, queso, uenie largitor assiste. Ultima ergo mee, sicut tu cernis, nunc instant tempora uite; ac per hoc quod deprecor annue, et, suppliciter a me postulatus intercede pro me. Territus his uerbis Iesu Christi Domini seruus, respondit: Et quidem multis me tribulationibus te consentiente afflictum, pastor uenerande,  non nescio. Absit tamen, absit ut hoc te quauis malitia inductum fuisse crediderim! uerum, ut autumo, ea potius intentione id fecisti, quia uolebas me per ipsas tribulationes in patientia exerceri; quatenus anxietatibus actus, per iter patientie possem perfectionis culmen attingere. Quapropter multo magis tibi pro tua bona intentione grates agere debeo, quam tu apud me inde ueniam querere: presertim cum nunquam uenia rite petatur, nisi unde aliqua offensio contracta esse putatur. Sed quoniam te circumquaque oculatum instar celestis animalis esse non nescio, perspicaciter atque subtiliter que sunt uidenda te considerare perpendo. Ea propter si putas te, Pater dilectissime, aliquid peccati contraxisse in iis que contra me  fieri consensisti, quantum mea mente libens indulgeo, et indulgens etiam super te misericordiam iudicis uenire supplici deuotione deposco. Ex hoc firmissima sanctissimaque inter ipsos uenerabiles uiros pace fundata, pastorali auctoritate mutuo sese Christo conciliauere, et letitia spirituali iucundantes, que Dei sunt unanima assertione tractauere.

51. Preterea Theodorus misit litteras Alfrido, qui in gente Nordanhumbrorum defuncto Ecfrido fungebatur: in quibus sibi rhetorica facundia suasit et persuasit, quatenus beato Wilfrido ex corde amicus fieret, eumque in sede Ecclesie sue, de qua iniuste depositus fuerat, honorifice reciperet. Ailredo  etiam regi Merciorum, necne quibusdam aliis super  eodem negotio mandauit, quibus ea de re mandare non incongruum iudicauit. Qui omnes una cum regibus mandatis pari consensione fauentes, multa cordis alacritate nobilissimum Domini famulum sese in propria recepturos remandauere. Quin etiam rex Alfridus nuntiis a latere suo directis, debito uenerationis obsequio uirum reuocare precepit. Regali ergo inuitatione, nec non pontificali preceptione conuentus ad suam ecclesiam rediit. O quam felix ille dies omnibus per id locorum commanentibus exstitit, quantamque mentis letitiam cunctis in circuitum populis habitantibus attulit, qui beatum Wilfridum ab exsilio reuocatum primus uidere promeruit! Quis huius letitie formam plene capiat? quis  eam cordibus aliorum per sui oris officium infundat? Crebra monachorum examina obuiam Patri procedunt, clericorum agmina cum totius frequentia plebis suo pastori certatim occursare contendunt, et omnes elata uoce Dominum benedicentes eum suscipiunt, ac in ecclesiam ducunt. In qua ille roboratus, et a qua post modicum eliminatis que censura equitatis auferri debere monstrauit, quidquid terrarum aut redituum iuri ecclesie competebat, breui recuperauit; nichilominus quoque diuinitatis uerba subditorum cordibus quotidie per illum infunduntur, et in eis fons aque salientis in uitam eternam  exoritur. Christi fides cum bonorum operum redhibitione recalescit, opus autem perfidie et malignitatis ubique frigescit. Quamobrem pax sincera  cordium, tranquilla opulentia rerum, alacritas magna in Dei seruitium, iucunda delectatio, delectabilis iucunditas processit in Dominum: que omnia magnam contra ipsum inuidiam diaboli concitauere. uerum miles Christi iam bene instructus armatura uerbi Dei, iamque plurima expertus tentamenta diaboli, quo in bello excitatior, eo ad deiiciendum difficilior erat: moremque fortissimi bellatoris imitatus, non modo se sed et suos commilitones hostem cedendo dextra leuaque protegebat. Sicque diabolo impenetrabilis, per quinquennium in sui status dignitate permansit.

52. Sed, o inexterminabilis inuidia diaboli! o uiolenta  damnatio eius! et quam difficile ad subterfugiendum ex consuetudine admissum ius possessionis eius! Dum enim uiro uirtutis quid noui in pacis subuersionem obiiceret non inueniret, antiquarum dissensionum persuasores in pristinos motus excitat, et celeriter per eos regem, pace discussa, in iram contra pontificem armat. Nam, uerbis delatorum accensus, in uarias et multiplices possessiones eius cepit subita cupiditate estuare, et eas iuri ecclesiarum, quibus date fuerant, non iure auferre. Cui quoniam Wilfridus episcopali auctoritate contraire non timuit, graui contra se regem iracundia inflammauit. Unde factum est ut rex illum omnibus suis spoliatum a regno suo pellere proponeret. Ad quod peragendum ut archiepiscopum Cantuariensem propositi  sui exsecutorem haberet, opposuit illi quod statuta pontificum ipsius sedis non seruaret, et precipue uenerabilis Theodori, qui nuperrime uita decesserat. Et quoniam nefas erat illum episcopum Anglici regni in auctoritate haberi, qui statutis Cantuariensis episcopi uel leuiter contraire auderet, Wilfridum sese hac de calumnia non omnino excusare ualentem in regno suo episcopum esse nolebat. Siquidem Wilfridus ea statuta Theodori suscipiebat, eisque debitam obedientiam exhibebat, que a canonibus instituta et primis atque postremis archiepiscopatus temporibus sui in pace constituit: uerum ea que temporibus interrupta pacis, ut fertur, pro libitu, non pro ratione statuerat, nullo pacto  suscipere, nec eis assensum prebere uolebat. Quapropter quasi inobedientie et contumacie macula contra sedem totius Brittanie matrem in eo reperta, pristina est auctoritate priuatus, et apud Birtualdum archiepiscopum, qui Theodoro successerat, pro negotio accusatus. Abiectus ergo ad fidelem amicum suum regem Merciorum nomine Ailfredum secessit: a quo gloriose susceptus, sub protectione Dei et illius aliquanto tempore conuersatus est.

53. Inter hec rogatu regis Alfridi Birtualdus archiepiscopus precepit generale concilium episcoporum totius Brittanie congregari in campo qui dicitur Eastrefeld. Cui concilio ut Wilfridus suam presentiam exhiberet mandatum est, simulque promissum omnem se iustitiam de iniuria quam sibi  querebatur illatam recepturum, si tamen iniuriam sibi factam certa ratione ostendere posset. Quid plura? uenit ad synodum, sed nequaquam inuenit ius sibi promissum. Quidam enim episcopi, regie uoluntati fauentes, mox in concilio uirum Dei falsis calumniis exagitare, et quibus poterant contrarietatibus perturbare ceperunt. Cumque ea que obiecerant, nulla ueritate subnixa probare ualerent; tandem suis obiectionibus id adiecere, illum decretis Cantuariensis archiepiscopi Theodori minime parere. Quibus ille: Decretis, inquit, uenerandi Patris Theodori, que in pace et canonica auctoritate promulgauit, conscientia teste deuota mente subdi,  eisque  per omnia obtemperare uolo, et secundum ea iudicari pro ratione nullatenus abnuo. Attamen, precor, mihi dicatis quidnam sit, quod iam per plurimos annos litteris ab apostolica sede directis inobedientes existitis, et tantopere me accusatis, quod eas institutiones Theodori non recipio, quas ipse non auctoritate canonica, sed discordia dictante composuit, ut uos ipsi optime nostis.

54. Ad que cum uerba penitus ratione carentia turbato murmure iacularentur, iuuenis quidam curialis, uiro Domini bene familiaris, circumstantium multitudini sese immersit, ac ad illum perueniens ei totius tumultuantis concilii causam aperuit, ut sibi prouideret suasit: confestim per uiam quam  uenerat clanculo curiam rediit. Premonitus igitur et premunitus relatione fidelis amici, tanto constantius equitatis sibi defensionem adsciuit, quanto et ipsos iudices suos scienter contra iustitiam agere sciuit. Stat igitur inter uerborum iacula securus, quoniam sue libertas conscientie fuerat ei dextra leuaque impenetrabilis murus. Quod ubi compertum habuere, quem uerbis superare nequibant, iniectis minis ad suum uelle detorquere querebant. Quibus cum responsa dare ad illorum uota minime uellet:  Scito, inquiunt, quod iusta damnationis sententia punieris, nisi cito ea que tibi sunt obiecta dato responso deleueris.  At ille:  Ad maius quod mihi a uobis obiectum esse intelligo, scilicet me decretis gloriosi Cantuariensis Ecclesie presulis nolle parere,  iam respondi; et hoc ipsum, si uultis, iterum iterumque respondeo, quod eius canonicis institutionibus per omnia subiici uolo.  Que uerba fraudulenta mox calliditate ex ore eius rapuerunt, et hoc eius dixerunt canonicum institutum esse ut superbi et inobedientes deprimantur, humiles uero et obedientes extollantur.  Tu autem et contra dominos tuos in superbiam es elatus, et nichilominus archiepiscopo tuo inobediens comprobatus. Quapropter equa ratione iudicatum et statutum est ut omnibus tuis spoliatus, elationis et inobedientie penas exsoluas.  Quo audito horror et ipsos inimicos eius inuasit, dicentes impium esse, uirum quaquauersum nationibus honorabilem sic absque  ullo certo crimine omnibus suis spoliari. Unde rex et archiepiscopus, a nonnullis interpellati, monasterium quod ipse beatus Wilfridus in HRipis  construxerat, ei cum omnibus que ad illud pertinebant concessere, ea conditione proposita, ut illic quietus sederet, et absque licentia regis septa monasterii non exiret, nec curam episcopalis officii ulterius administraret.

55. Hac igitur mutati iudicii clementia coram omnibus accurato sermone exposita ad hoc laboratum est, et Wilfrido quasi utile consilium datum, quatenus ipsemet pro pia subscriptione se degradari ab officio episcopali eligeret, quo liber a tumultu secularium contemplationi uite celestis intendere posset: presertim cum ei felicius esset priuatim  in Dei seruitio solum conuersari. quam insudantem ministerio pontificali iurgiis hominum quotidie fatigari. Sensit prudentia uiri huiusmodi consilium quali de fonte manauit: et admiratus fraudem illorum, tali omnes oratione confutauit.  uirtus, ait, ueri consilii que numeratur in septem donis Spiritus sancti, nichil in se duplicitatis admittit: ac sic quo simpliciori fonte procedit, eo locum in animo famuli Dei quo suscipiatur, liberius inuenit. uestrum autem consilium, quod simplicitate Spiritus sancti carere quiuis intelligere potest, tanto a me longius abiicio, quanto ex iis que in me primo congessistis unde procedat aptius uideo. Mendacia nempe que contra me malitiose composuistis, non potuerunt ex se procreare donum Spiritus ueritatis.  Quare secundum consilium uerum proprii censura iudicii me gradu sacerdotali non deiiciam, quia fateor quod, licet indignus, opera tamen pontificatu non mediocriter digna adiutus Domini gratia feci. Hinc est, quod ecce per annos quadraginta intemerate fidei ueritatem quibus potui predicaui, et contradicentes inuicta ratione deuici, deuictos ab omni ueritatem docendo errore correxi, correctos lumine uerbi Dei perlustraui, ac membris Ecclesie Christi copulaui. Hec tamen non ego, sed Deus ipse per me. Ritum insuper ecclesiastice obseruationis multis per Angliam locis Scotica traditione deprauatum, apostolica fultus auctoritate, correxi. Heccine aliaque perplura, quorum in presenti reminisci piget, hoc meruerunt, ut quasi legum proditor patrieque  delator nusquam tutus esse permittar? Preceptis saltem apostolice sedis, que me iam simili iniuria accusatum atque damnatum excusauere, et absolutum esse constituere, obtemperetis, si nec pro amore, nec pro timore Dei quietum esse permittere uultis. Sed, ut puto, illa precepta aut obliti estis, aut certe scita aut cognita pro nichilo ducitis. Quapropter licet senio sim confectus, re tamen uera noueritis me Rome coram apostolica sede probaturum esse calumnias, quas mihi pro regis indignatione imponitis, ueras non esse; nec minus uere me predicaturum esse sciatis, quali studio sacerdotale ministerium geratis, qui magis uultis iniustitie hominum fauere, quam iustitiam Dei tenere. Quod satis  est manifestum, dum me, contra equum et uerum, tanto studio impugnatis, quem ueritati et iustitie studere aperta ratione uidetis; et insuper nichil aduersi pro iis, quibus me accusatis, conscientia teste meritum ad hoc tentatis perducere, ut contra ius in meipsum sententiam damnationis edicam. Sed hac in re noueritis quod uobis nequaquam consentiam, sed fiducialiter appello sedem apostolicam. uerum autem quisquis mecum agere uult, a me hodie inuitatus mecum illuc ad iudicium pergat. Talibus uerbis rex in iracundiam uehementer accensus, uiolentia sui exercitus eum opprimere, et ad subeundum iudicium suum cogere cogitabat, si archiepiscopi consensum in hoc potuisset habere.

56. Post hec concione soluta uir Domini ad regem  Ailredum rediit, et totius negotii summam sibi aperuit. Qui tante fraudis malignitate stupefactus, iniuriam ei illatam uehementer indoluit. Alfridus quia Wilfridum ad suum uelle tractare non potuit, ne tamen in hac parte nichil posse putaretur, disposuit ea que ipse seruis Christi ad uictum parauerat omnino conuellere, dissipare, distrahere, et eum ipsum locum habitationis eorum penitus desertum efficere. At etenim dispositio iudicis qui humano furori cedere nescit, locum famulorum suorum in manibus peccatorum nequaquam ire permisit. Denique Pater Wilfridus priusquam eundi Romam iter arriperet, ad locum uenit, fratres ut se per omnia Deo commendarent admonuit, et ne hominis iram timerent magnopere iussit, dicens, nil penitus  eis posse nocere, si Deum protectorem mererentur habere; haberent autem, si eum uere diligerent, eique semper sincero corde seruirent. At illi uerba sui Patris obediendo susceperunt, et in Deo contra omnes aduersarios Deum protectorem habere meruerunt.

57. Cum autem beatus Wilfridus Romam uenisset, magnifice tam a Ioanne apostolice sedis antistite, quam et a populo Romano susceptus est. Aduentus autem sui causa cum coram apostolico multisque episcopis uentilari deberet, presentibus accusatoribus suis locum sese defendendi accepit. Itaque surrexit, causam suam coram omnibus  dixit; quod dixit, sic se habere firma ueritatis ratione  probauit. Unde communis iudicii sententia uiri Dei innocentia comprobatur, atque accusantium false calumnie reprobantur. Super hec quoque uenerandus papa Ioannes a cunctis exoratur, quatenus apostolica sanctione, et iustitia iusti debito honore subleuetur, et iniustitia ei resistentium congrua damnatione prematur. Iuuit autem causam illius lectio synodi uenerabilis pape Agathonis, que quondam in sui presentia  acta est, cum in consilio episcoporum ipse medius resideret. Nam cum, re exigente, synodus eadem iussu pape legeretur, et coram nobilibus plebisque frequentia diebus aliquot recitaretur, uentum est ad eum locum, ubi scriptum erat: Wilfridus, Deo amabilis, episcopus Eborace ciuitatis apostolicam sedem de sua  causa appellans, et cetera que supra posuimus. Quod ubi lectum, stupor apprehendit audientes, et silente lectore ceperunt alterutrum requirere, quis ille Wilfridus episcopus esset. Tum Bonifacius apostolici pape consiliarius, et alii perplures, qui eum temporibus Agathonis pape ibi uiderant, dicebant ipsum esse episcopum, qui accusatus a suis, atque a sede apostolica iudicandus nuper Romam aduenit: qui iamdudum, inquiunt, eque accusatus huc adueniens, mox audita diiudicataque causa et controuersia utriusque partis, a beate memorie papa Agathone probatus est contra fas esse a suo episcopatu  repulsus. Unde etiam tanti apud eum habitus est ut ipsum in concilio quod congregarat episcoporum, utpote uirum incorrupte fidei et animi probi, residere preciperet. Quibus auditis, omnes una cum ipso summo pontifice dixere, uirum tante auctoritatis, qui per quadraginta prope annos episcopatu functus erat, nequaquam damnari debere; sed absolutum ad patriam, utpote immunem ab omni culpa, cum honore redire. Scriptum est igitur regibus Anglorum Aeilredo et Alfrido, ut si anathemate plecti nollent, illum sui episcopatus sede recipi absque retractatione facerent, eo quod ipsum iniuria depositum esse omnes ratum haberent.

58. Post hec famulus Domini magnis sanctorum reliquiis locupletatus, et multa multorum ueneratione  perfunctus et exhilaratus, patriam remeandi uiam repetiit. Cumque in partes Galliarum deuenisset, subita infirmitate corripitur. Qua crescente, tanto dolore uexatur ut equo minime uehi ualeret, sed ministrorum manibus in grabato portaretur. Sicque delatus in Meldum ciuitatem Gallie, quatuor diebus ac noctibus similis mortuo iacebat, halitu solummodo pertenui uite se funditus subtractum non esse demonstrans. Cum uero ita sine cibo et potu, sine uoce et auditu quatriduo perseueraret, quinta demum die cum iamiamque moriturus a suis plangeretur, sanctus Michel archangelus a Domino mittitur, per quem sanitati pristinie restituatur. Cui Pater intendens, ac uelut optime cognito pro  posse suo uultus alacritate adgaudens, tacitus iacebat, quidnam sibi dicere uellet operiens. Stans itaque angelorum princeps huiusmodi uerba uiro locutus asseritur: Wilfride, conciuis dignissime, surge, quid iaces? nam licet inter ciues celorum numereris, tamen propter orationes filiorum tuorum hoc tempore non morieris, precipue per merita et intercessiones beate Marie genitricis Dei et perpetue uirginis. Orauit enim pro te, propterea quod quedam opera sibi placuerint facta per te. Scit nempe quid operis Petro feceris, quidque ipsius fratri Andree construxeris. Quapropter nunc quidem a morte reuocaberis, ac uite salutique restitueris, sed paratus esto, quia post quadriennium rediens uisitabo te. Patriam uero perueniens, maximam  possessionum tuarum, que tibi sunt ablate, portionem recipies, atque in pace tranquilla uitam terminabis. Quibus dictis, uisio angeli colloquentis ab eius conspectu elapsa est. At ille protinus ac si de graui somno expergefactus surrexit, sedit, apertisque oculis circa se choros psallentium flentiumque fratrum aspexit, ac modicum suspirans, ubinam esset Acca presbyter interrogauit. Qui statim uocatus intrauit, et uidens eum melius habentem ac loqui ualentem, flexis genibus cum omnibus qui aderant fratribus Deo gratias egit. Et cum parum consedissent, ac de supernis iudiciis trepidi aliqua confabulari  cepissent, iussit pontifex ceteros ad horam egredi. Dehinc ad Accam presbyterum conuersus, queque uiderat ordine retulit, tremenda illum adiuratione constringens, ne dum huic uite superesset, cuiquam homini uisionem ipsam ediceret.

59. Conualuit igitur episcopus cunctis gaudentibus, ceptoque itinere Brittaniam uenit. Epistolis autem quas a Romane sedis antistite acceperat in conuentu nobilium lectis, Birtualdus archiepiscopus et Aeilredus quondam rex, tunc autem abbas, eis libentissime fauerunt. Qui uidelicet Aeilredus accitum ad se Cenredum, quem post se regem fecerat, hortatus est ut seruum Domini ex animo semper coleret, eligeret, foueret et contra omnes aduersarios indefessus ei propugnator existeret. Rex annuit.  Alfridus uero rex Nordanhumbrorum, sicut regni, sic et indignationis fraterne malens successor esse, quam iussioni apostolice deposito rancore mentis assensum prebere, ambagibus quibusdam obiectis nitebatur ostendere, sibi penitus non esse possibile quod precipiebatur explere. uerum omnium secreta cordium scrutans sapientia Dei nequitiam eius attendit, attendens examinauit, examinans damnauit, ac corpus illius acri doloris inuectione sic debilitauit, ut protinus lecto reciperetur, et omni pene membrorum officio destitueretur. Qui cum se mori cognosceret, adhibitis testibus promisit, quod si Deus uitam sibi concederet, et iussis apostolicis uellet obedire, et Wilfrido omni tempore inclinatus  existere. Sed ipse quidem sine retractatione a uita recessit, et Aedulfus quidam ei in regnum successit, predecessorem suum crudelitate et cordis obstinatione precedens. Nam sanctus Wilfridus ad eius curiam de Ripis ueniens per nuntios an paci acquiesceret inquisiuit. Quibus ipse pro antiqua et insita sibi nequitia dure respondens: Per meam, inquit, salutem iuro, quia nisi infra spatia sex dierum meo regno decesserit, quoscunque de suis inuenire potero, uita priuabo. Hec propter, facta coniuratione contra eum, regno quod duobus mensibus tenuit depulsus est. Post quem regnante Osredo filio Alfridi, cum synodus esset coacta iuxta fluuium Nid, post aliquantum utriusque partis conflictum, tandem cunctis fauentibus beatus Wilfridus in sedem sue  ecclesie receptus est  . Cuius familiari amicitia rex Ofredus magno affectu copulatus, per omnes imperii sui terras precepit, quatenus nemo illi in quolibet negotio contrairet, sed sicut famulo Dei per omnia omnes obedirent. Quod factum est. Siquidem quatuor annis quibus ipse Pater superuixit, nemo qui sibi contradiceret fuit, non quisquam sua dicta spernere, non sinistre uel leuiter audebat interpretari. Omnis enim inuidia quaquauersum tum amore, tum timore iacebat oppressa. Ipse Pater quod sui ministerii cura petebat, circumquaque fideliter exsequens, quanto magis diem sue uocationis imminere  cognouit, tanto sollicitius instabat, ut talentum sibi creditum Domino suo fenore multiplicato reportaret.

60. Et iam tempus angelica reuelatione promissum instare presensit, cum ecce graui corporis languore inuaditur, et fatigatus lecto recipitur. ueneranda fratrum agmina, nec non et plebis cum suis primatibus pars maxima in unum confluit, lectum iacentis flebiliter ambit, fitque pauor grandis, ne forte recedat ab illis. At ille se de labore ad requiem, de miseria ad beatitudinem, de tristitia ad parennem letitiam migrare perpendens, tristia corda circumstantium quibus poterat uerbis consolabatur, dicens eos lugere pro se nullo modo deber, quem non ludibria, sed summe iucunda post mortem  adire certissimum possent habere. Ipsam uero seriem uerborum que in eorum consolationem, simul et in sancte uite propositum seruandum exhortando locutus est, quis explicet? Nam quanto magis incommutabilitati uere consolationis et eterne uite appropinquabat, tanto plenius eius dulcedinem hauriebat, et haustam quorumque assistentium auribus infundebat: et ut eius sacra infusionis uirtutem audientium corda conciperent, que uerbis dicebat, mirabili signorum efficacia in ipsorum oculis sic esse comprobabat. Que signorum efficacia eo magis uirum comitabatur, quo uite huius transitoria fragilitate decedens, summe ueritati eternaliter copulabatur. Unde fateor dicere  meum non esse, quot infirmi per eum infirmum sint ab omni infirmitate sanati, quot demoniaci liberati, quot paralytici solidati, quot ceci illuminati, quot surdi mutique curati, quot aliis calamitatibus afflicti, operante Deo, per eum magnifice recreati. His aliisque de causis maxima hominum multitudo de longinquo properabat, eique se ac suos proximos pio studio commendabat: quos ipse sancto mentis affectu Deo commendans hortabatur Dei mandata sincera caritate amplecti, eisque per omnia debitam obedientiam cum reuerentia exhibere.

61. Instabat igitur tempus et hora, que a nullo mortalium potest preteriri, totaque infirmitas que famuli Dei corpus premebat, uitalia subit. Agmina  diuersi ordinis astant, et uota laudis Deo pro illius obitus exspectatione persoluunt: ac licet ob desolationem sui nequaquam lugere non possent, spe tamen maxima consolantur, quia se spirituali eius presentia nunquam destituendos fore confidunt. Ipse uero Pater circumstantium filiorum nimia caritate tenuiter respirans, defessum caput paulisper erexit, atque in his uerbis eos alloqui cepit: Gratia diuini amoris ut in uobis iugiter maneat, fratres dulcissimi, tota uirtute operam date. Quam gratiam ut feliciter mereamini perpetualiter obtinere, fraterni amoris officia studiose inuicem exercere  studete. Nil quod uos ab istiusmodi officiosa caritate seducat attendatis, ne ab ea que in Christo est sinceritate cadatis. Maligni insidiatoris quos fidelibus tendit laqueos nostis, querentis eorum animas deceptoriis captare figmentis. Que figmenta, sicut a me sepe audistis, omni sollicitudine cauete, et prout me facere uidistis, a uobis procul abiicite. Hec facite, et Deus pacis erit uobiscum. Et nunc, fratres mei dilectissimi, nolite moras inferre migranti. uos equidem, uos iam olim me ad uitam euntem reuocastis; sed modo parcite, queso. Iuuat enim me deposito carnis onere Agnum Dei sequi. Ultra uobis in hac carne non apparebo, donec Christus resuscitet me uobiscum in fine seculi huius. O uiscera mea, ualete. Urgeor, o iam  defungar, et, o fratres, uigilate ne uos somnus perpetue mortis inuoluat. Hec ait, et dure quieti membra prostrauit. Fratribus autem psalterium ex ordine decantantibus, et iam usque ad uersum psalmi centesimi tertii peruenientibus: Emitte spiritum tuum et creabuntur , spiritum suum in manus Creatoris feliciter emisit, et sic Agni Dei conuiuium perpetuo recreandus adiuit. Transiit autem  anno Incarnationis Dominice 709, qui est annus uite eius 75, episcopatus uero 45. Sepultus sane est in monasterio suo, quod ipsemet in Ripum a fundamentis instituit, ac Deo in honorem beati Petri apostolorum principis consecrauit. Ubi ut se nequaquam uitam perdidisse, sed in melius mutasse mortalibus probet, que in hac uita positus  fecerat, huic uite subtractus miracula, cum res exigit, facere non cessat.

62. uestes illius, prout ante mortem disposuerat, distribute sunt. Unde interulam eius sanctissimi corporis sudore madentem cuidam religiose abbatisse minister deferendam accepit. Quam mulier quedam paralysi dissoluta, ut tangere mereretur, obnixe rogauit. Sed hec quidem ipsam uestem tangere non meruit, uerum aquam, ubi eadem uestis intincta fuit, in potum accepit, illicoque sanata est. Post hec quidem inimici hominis Dei, proprie iniquitatis igne succensi, domum in qua ipse huic uite modum fecerat, iniecto igni succendere conati sunt. At uirtus defuncti uiuentem terruit  ignem, domum illesam seruauit, hostes fugauit, taliterque illum ueraciter uiuere demonstrauit.

63. A die uero depositionis eius iam anno transcurso, conuenit undecunque maxima populi multitudo, utpote pie depositionis illius memorie excubias celebratura. Cum ergo turba pernox sua Domino uota persolueret, et paterne consolationis affectum irrecuperabiliter sese in illo perdidisse defleret, aspiciunt, et ecce lux celitus ab Oriente demissa totum locum famuli Dei miro splendore  irradiauit, omnemque noctis et tenebrarum horrorem sua presentia effugauit. Quod uidentes magnifice sunt exhilarati, fixum animo pre se habentes, non multum de corporali Patris absentia esse dolendum, cum de spirituali eius presentia quam aperta lucis ostensione sibi adesse didicerant, multo maxime scirent esse gaudendum. Ex hoc itaque uehemens omnium circa beatissimum Patrem Wilfridum ueneratio creuit, id quoque certum omnino tenentes, quod sicut ipse sanctissimus pontifex in hac transitoria uita temporaliter degens omnibus erat mitis et affabilis, sic et nunc in illa perenni uita cum Christo eternaliter uiuens, omnibus diligentibus se pius sit et exorabilis.

64. Magnitudo itaque signorum que ad corpus  eius Dominus de die in diem operabatur, merita ipsius longe lateque declarabat, et insigni fama permotos ad memoriam illius innumeros populos aggregabat. Quapropter locus ipse multo tempore summi honoris est habitus, et quibusque infirmitatibus pressis ad recuperandam sanitatem ualde salubris. Dominus quoque hostiles incursus omni ex parte sedauerat, quia deuotionem populi sui quam ad uenerationem famuli sui habebat, perturbatum iri nolebat. Ubi uero pro assiduitate confluentis turbe quidam uicini tedio affici, ac idcirco a loci uisitatione paulatim cohibere ceperunt, contigit ut ipsorum exemplo alii a feruoris sui deuotione deficerent, nec locum ipsum amplius more solito uisitarent. Sicque factum est ut qui primi ad  studium pie actionis alios studio suo accenderant, postmodum sua desidia a pietatis opere quamplurimos discedere cogerent.

65. Hec inter accidit ut hostilis incursus ipsam prouinciam occuparet, occupans inibi multa hominum millia necaret, ac omnia loca monasterio beati Wilfridi circumiacentia ad instar solitudinis deuastaret. Monasterium ipsum peruasum et dirutum, quod prius exstiterat hymnis et canticis gloriosum, modo erat ferarum et inimicorum sordibus ignominiosum. Corpus interea ipsius antistitis Christi omni honore priuatum, inter ipsas sordes primo sepulture sue loco mansit immotum. Sed omnipotens Deus qui sua pietate et iustitia nequit priuari,  quorumdam bene religiosorum mentes in considerationem tante rei excitat, atque ad demutationem illius affectum effectumque ministrat. Regebat ea tempestate Christianitatem in Anglia uir bonus et sanctus Odo Cantuariensis Ecclesie archiepiscopus, utpote totius Britannie primas: qui cum sua sollicitudine dispositionibus omnium Ecclesiarum inuigilabat, ipsas Ecclesias, prout ratio postulabat, uisitare solebat. Qua sollicitudine actus, cum quodam tempore Eboracensem prouinciam adisset, et  ea pro quibus uenerat strenue peregisset, ad Ripum pergit, monasterium beati Wilfridi consideraturus. Aderat, et horrida solitudine uisa lacrymis manat. Quo illis in partibus demorante, ii quorum corda  Deus ad demutationem celestis thesauri tetigerat, rati se opportunitatem ad expletionem sue uoluntatis accepisse, premissa supplicatione ad Dominum, quod diu mente tractauerant, opere implere satagebant. Sicque factum est. Nam, statuto die, ad locum ueniunt; terram ubi corpus beati Wilfridi sepultum iacebat aperiunt: omnia ossa reuerenter cum puluere leuant et ea uenerabili Odoni Cantuariensi archiepiscopo presentant; quatenus ipse ea Cantuariam secum deferret, et in ecclesia Christi,  cui presidebat, pro uoto reconderet. Monasterio etenim ipso quo condita fuerant, secundum quod predictum est, in solitudinem miserandam redacto, nullus inibi locus resederat, in quo locari seruarique tuto ualerent. Quocirca arbitrati sunt, nusquam tutius aut iustius ea seruatum iri posse aut debere, quam in ecclesia Cantuariensi, ea uidelicet causa, quod et illo tempore Cantia magna pace uigebat, et quia ipse beatus uir olim fraude quorumdam supplantatus, cum conuersari non posset in Ecclesie Eboracensi eidem Ecclesie Cantuariensi per sacerdotale officium curam impenderet. Iustum siquidem illis uisum fuit ut illic mortuus in pace quiesceret, ubi uiuens in pace quieuit. Preter hec quoque affectus sacri amoris, quem ad uenerandum Odonem habebant, maxima  causa fuit. Nam cum illum talia dona diligere nouerant, in hoc se eius dilectioni morem gerere ueraciter intelligebant. Ne tamen locus quem ipse beatus Wilfridus dum in corpore degeret, pre ceteris amauit, ipsis reliquiis penitus priuaretur, aliquantula earum pars est ab eis cum puluere retenta, atque in loco conuenienti reposita. Porro uenerabilis Odo tanto munere locupletatus Cantuariam rediit: ubi magna totius ciuitatis exsultatione susceptus, et in aulam Dei sacra cum laude perductus, sanctissimas beati Wilfridi reliquias quas aduexerat, in maiori altari, quod in honorem Iesu Christi Domini nostri sacratum erat, collocauit  . Qua de re posteritati, ne ulla dubietas nasceretur, ipse Pater  qui easdem reliquias suscepit, transtulit, ac  in altari recondidit; in prologo ipsius operis, quod de uita et conuersatione eius scripsit, hec que diximus breui sententia promulgauit.

66. Nos quoque qui ossa ipsa de prefato loco accepimus, nulla de his dubietate fluctuare permittimur. Nam in ipso loco cum multis annis illibata seruarentur, et iam ab illo tempore quo illic primo locata sunt, centenarius annorum numerus nonnullis annis superaretur, equo Dei omnipotentis occultoque iudicio ciuitas Cantuariorum fere tota igne cremata, atque ecclesia Christi inibi constituta eodem est incendio conflagrata. Cuius conflagrationis anno tertio iucunde simul et gloriose memorie Lanfrancus, Cadomensis cenobii abbas, ipsam Ecclesiam regendam suscepit. Qui, postquam est in ipso patriarchatu  prime metropolis Anglorum nobiliter usquequaque roboratus, quidquid ipsius ecclesie uetusti operis resederat, noua omnia constructurus euertit. Cum ergo predictum altare subuerteretur, reliquie beati Wilfridi reperte ac leuate sunt, atque in scrinio collocate. uerum, cum post aliquot annos fratrum uoluntas in eo consentiret, ut magis fixo loco clauderentur, sepulcrum eis in aquilonari parte altaris factum est, et in eo sunt quarto Idus Octobris reuerenter incluse.

67. Nos quoque, his ita de ipso Patre quoquo modo digestis, iam tandem scribendi ordinem concludamus, et Deo ac Domino nostro Iesu Christo gratias de omnibus suis persoluentes, finem huic opusculo imponamus. uerumtamen id in fine adiiciendum  putauimus, ut si quis hec legens uel audiens, indignitatem et ingenii mei fatuitatem remota pietate perpenderit, et ea re iis que de tanto Patre dicta sunt fidem prebere contempserit, nouerit quia omnia, que de eo utcunque descripsimus, auctoritate uenerabilium uirorum, Odonis uidelicet archiepiscopi et Bede presbyteri, roborata probamus, nil in eis ex nostra parte ponentes, nisi quod propriis oculis intuiti sumus. Illud tamen quod dixi de damnatione regis Egfridi  , fateor nusquam legi: sed tot talesque uiri ita se habuisse confirmant, ut eis nolle credere magne impudentie esse crediderim. Sit itaque laus et gratiarum actio omnipotenti Deo Patri et Filio et Spiritui sancto per omnia secula  seculorum. Amen.





uITA B. BREGWINI ARCHIEPISCOPI CANTUARIENSIS AUCTORE EADMERO MONACHO


Exordium propositi mei atque procursum, quo de beato Bregwino pontifice Cantuariorum scribere a quibusdam familiaribus meis rogatus institui, gratie commendo Spiritus sancti, orans ut sue largitatis abundantia que sunt dicenda reuelet, et ad ea promenda cor meum et linguam iuxta placitum sue uoluntatis clementer aperiat. Fuit autem ipse beatus in matris utero a Deo electus, eamdem electionem ante omnia secula in dispositione predestinationis Dei feliciter nactus. Parentes eius ex gente Saxonum, nobili, ut fertur, prosapia orti, hoc meruerunt ut talem eis filium Creator omnium daret; quem probitate morum, quem peritia discipline celestium dogmatum et summum in ecclesiasticis dignitatibus  gradum et perennis glorie regnum digne debere adipisci comprobatur. Hec inter opera Dei regnabat in Cantia uir strenuus et nobilis Wihtredus nomine, sacratissima in Deum religione imbutus, seruos Dei in Deo et Deum in seruis suis pre se magni semper habens. Suo tempore pater predicande memorie Birhtualdus in patriarchatum prime metropolis Anglorum beato Theodoro successerat, et eum digne Deo in omnibus administrabat. Huius instinctu et exhortatione  prefatus rex in generali concilio cunctas regni sui ecclesias ab omni dominatione et exactione regum siue cuiuslibet terrene potestatis liberas in perpetuum esse constituit.

His diebus [ille] de quo scribere proposuimus in  Saxonia natus est, et a parentibus Bregwinus cognominatus, sacro dehinc fonte in Christiana fide regeneratus; et infantiles annos egressus cepit puer bone indolis esse, modestia morum sancte spei fiduciam suis de se exhibere. Hinc litteris traditur, et in schola Dominica enutritur. Augentur in eo de die in diem studia sacri profectus; et fit pro tenore sue etatis in litterali scientia non multo post temporis interuallo perfectus. Florebant etiam adhuc quaque per Angliam exercitia ac studia litterarum, que ex beati Theodori pontificis Cantuariorum eiusque discipulorum traditione totam terram magnifice irrigabant. Religio nichilominus Christiana, quam ex predicatione gloriosi ac Deo digni Patris Augustini Cantia susceperat, quammaxime in  ea uigebat; utpote sanctissimis ac strenuissimis successoribus eius, quos Roma direxerat quique illi in patriarchatum Cantuariensem usque ad prelatum Birhtualdum successerant, ne in aliquo uacillaret uigilanti sollicitudine insistentibus. Siquidem ab ingressu Patris Augustini in Angliam eo usque insula ipsa non tantum patuit barbarorum irruptioni, quantum eam postmodum patuisse accepimus, et quidem iuste. Nouiter enim susceptum Christianitatis iugum maiori diligentia a multis portabatur, et ea de re Dominus Christus sibi adherentes propensiori clementia tuebatur. Unde bonus odor et in exteras regiones emanans plures natiuo solo relicto in Angliam egit. Inter quos Bregwinus Iesu Christi  gratia fultus eo ueniens, mox statione potitus cunctis charus est et ciuis patrie factus.

Deinde liuore carens, docet alios que sciebat, discit ab aliis que ignorabat. Igitur, sicut etate et scientia, ita inspirante Dei prouidentia, sic in sanctis moribus proficiebat et celesti sapientia. Quia ergo scriptum legerat: Qui addit scientiam, addit et laborem , eo magis uidebat sibi in hac uita laborandum, ne inter innumeros diaboli laqueos gradiens illis aliquatenus ab eterna uita impediretur, quo maiori scientia preditus intelligebat quo graderetur, si nullis eorum impedimentis irretitus in uia rectitudinis detineretur. Usus itaque salubri consilio, spreuit mundum et oblectamenta mundi omnia, sequi cupiens eorum exempla, qui secuti  Dominum reliquerunt se et omnia sua. Itaque secularem uitam uita monachali commutans, habitu seculari abiecto, monachorum sese collegio nichil habentium sociauit. Factus ergo monachus eius exterior homo, cuncta que ueri monachi sunt, uirtutum scilicet ornamenta, amplexus est interior homo. Et hec singula in sua adolescentia sibi asciuit, sciens se iuxta uocem diuini elogii etiam cum senesceret, ab eis non recessurum. Nec fecit. Igitur celeste propositum, quod ex dono gratie Dei susceperat, in seruitio Domini perseuerans eidem gratie conseruandum iugiter commendabat.

Illis diebus antistes Birhtualdus uite presenti sublatus, uite perrenni illatus est. Locum autem quem mundo discedens uacuum reliquit, eodem  anno Tatwinus quidam presbyterii gradu sublimis, uir eximie religionis et quod precipuum est, monachi professione et habitu insignis, ex totius Ecclesie sacratissima electione archiepiscopus factus suppleuit. Hic est ille Tatwinus, quem uenerabilis Beda in Historia sua, id est, gentis Anglorum quam edidit, ultimum pontificem Cantuariorum ponit; suoque tempore tam ipsi historie quam sue uite modum posuit. Sane prefatus Christianissimus rex Wihtredus ante hec nonnullis annis diem supremum sortitus, Eadberto habenas regni reliquit. Cuius regni anno undecimo Tatwinus  archiepiscopus beato fine quieuit, quarto uidelicet anno quo archiepiscopatum totius Anglie gubernandum susceperat. Quem Nothelmus subsecutus, quinque annis Christi  Ecclesiam nobiliter rexit. Itaque post hec, anno scilicet Incarnationis Dominice septingentesimo quadragesimo secundo, electus est Cuthbertus  in sedem pontificum prenominatorum, homo ex illustri prosapia gentis Anglorum clara progenie ortus, et ipse totus ex uirtutibus factus. Is inter alia bona, quibus totum uite sue tempus coram Deo et hominibus clarificabat, fecit ecclesiam in orientali parte maioris ecclesie eidem pene contiguam; eamque in honorem beati Ioannis Baptiste solemniter dedicauit. Hanc ecclesiam eo respectu fabricauit, ut baptisteria et examinationes iudiciorum pro diuersis causis constitutorum, que ad correctionem sceleratorum in ecclesia Dei fieri solent, inibi celebrarentur, et archiepiscoporum corpora in  ea sepelirentur, sublata de medio antiqua consuetudine, qua eatenus tumulari solebant extra ciuitatem in ecclesia beatorum apostolorum Petri et Pauli, ubi posita sunt corpora omnium antecessorum suorum. Hic decurso uite presentis articulo appositus est ad patres suos quinto decimo presulatus sui anno, et in prefata ecclesia beati Ioannis decenter sepultus.

Querebatur ergo summo studio ab Ecclesia Dei, qui non inferior uita ac sanctitate morum posset in locum defuncti subrogari. Tenebat ea tempestate ius regni in Cantia Aethelberhtus supra memorati regis Wigthredi [filius], Eadberto qui ei successerat iam olim defuncto. Qui Aethelberhtus beatum  Bregwinum ex sublimate sancti propositi morumque illius grauitate notissimum habens, contulit cum iis quos in electione pastoris uniuersorum tenor precipue respiciebat, suadens ut in commune uiri industriam, sancte conuersationis normam, cepti propositi perseuerantiam considerantes, proposita uoluntate Dei ecclesiasticam electionem in eo confirmarent, si in regimine omnium Ecclesiarum totius Brittanie eum idoneum concordi assensu iudicarent.  Proponitur itaque uiri a pueritia Deo digna conuersatio, mansuetudo ad omnes, humilitas in omnibus, uite grauitas, et in his singulis et simul in omnibus continua cum discretione fortitudo. Refertur in populum; consentiunt omnes in unum, talem uidelicet Domini seruum dignissimum fore tante Ecclesie sacerdotem. Quid plura? Rapitur, et licet multum obnitens, grandeuitatem quoque suam quibus poterat conatibus obiiciens, patriarchatu Cantuariensi inuestitur. Deus in promotione ipsius sublimi totius cleri confluentis uoce corporis ac iubilo cordis collaudatur. Dein Cantuarie III Kalendas Octobris, summo cum honore  sacratus, cathedram pontificalem ad regendum Ecclesiam Dei exsultantibus cunctis ascendit.


Speculum igitur omnibus a Deo constitutus, ita in sanctis operibus clarus effulsit, ut qui lucis semitam uolebant incedere, in eius uita qua graderentur satis possent aperte uidere. Si de miraculorum exhibitione, que sanctitatem demonstrare magis solent quam generare, quis inquirit, dico quod sentio. Equidem utrum aliquod huiusmodi fecerit necne, ad notitiam meam fateor non huc usque peruenisse. Quod si fecerit, ea aut scriptorum inopia aut uetustas uel certe casuum diuersorum aliquis euentus a nostra scientia tulit. Illa tamen, que post obitum eius certa relatione cognouimus facta ad sacrum corpus eius, luce clarius innuunt quid in corpore degens facere posset, si eum ratio aut necessitas ad talia exercenda perduxisset. Sed illa tempora fide  Christi quaque fundata non egebant signis miraculorum; que, ut beatus Gregorius ait, infidelium sunt potius quam fidelium. Et uane miraculum foris ostenderetur, si deesset quod intus operaretur. Ac ut mihi quidem ratio suadet, ratum esse uidetur maius esse auctorem omnium miraculorum per munditiam carnis et spiritus in se quemque continue habere, quam miracula, que et reprobis ueritas dicit esse communia pro libitu hominum et admiratione exhibere. Pax quoque diebus sui pontificatus in toto regno uigebat, nec incursus hostiles aliquis metuebat. Donec ergo in Dei pace queque consistebant, Deus pacis in omnibus et per omnia omnibus erat. Beatus et felix Pater in istis cum in populo  uerbum uite predicaret, mansueto animo ac modesto audiebatur; et que fieri in exhortationibus suis precipiebat, placido effectu prosequebantur. Ut fides uera aut succresceret, aut uacillans robur statumue reciperet, sola uox Patris uallata incremento quod tribuit Dominus sufficiebat, nec ad eam probandam miraculum aliquod quis exigebat. Sed hec bona non multo tempore permanserunt. Sublato namque in breui de hac uita beato uiro, cuius meritis ea  prouenerunt, euolutis pauculis annis et ipsa sublata sunt.

Tribus siquidem annis uixit in pontificatu, Deo per omnia plenus, et uniuersis uirtutibus indeficienti constantia preditus. Anno autem patriarchatus eius secundo Aethelberthas  rex, filius, ut diximus, strenuissimi regis Wihtredi, diem ultimum clausit. Anno uero post hunc fuit ualidissima hiems, nimia frigoris acerbitate cuncta constringens, animalia diuersi generis et niuium densitate et immani brume asperitate exstinguens. uerum cum, iuxta uerba ueri Salomonis in Cantico canticorum loquentis, hiems transisset, imber abisset et recessisset , flores Dominici apparuerunt. Unde et uinea Domini Sabaoth suauissimi odoris florem emittens,  ad uocem turturis ac sponsi dicentis: Surge, propera, amica mea, ueni de Libano, ueni, coronaberis , anima felicissimi Patris dulcis amica summi Patris surrexit, hoc est coronanda ab sponso suo Iesu Christo; seculum corpusque reliquit, ac angelorum adminiculo fulta, ubi ipsum Deum deorum in Sion eternaliter cerneret, gaudens hilarisque conscendit. Sepultus sane est in prefata ecclesia beati baptiste Ioannis prope corpus reuerendi pontificis Cuthberti ipsius ecclesie, ut diximus, fundatoris ac sui dignissimi predecessoris. Post hunc assumptus est in pontificatum relicte Ecclesie Iambertus Pater et abbas uicine ac prenominate abbatie gloriosorum apostolorum Petri et Pauli.

Hinc euolutis pauculis annis Dani gens effera  perdiscentes Angliam in omni pene genere hominum a pristino statu exorbitare, et diuitiis ac uoluptatibus magis solito operam dare, ceperunt quasi pedetentim probare, tribus nauibus illuc primo directis, quam efficere possent si plures mitterent, plures uenirent. Quas cum prospere in nonnullis egisse audirent, animati sunt, et classe parata Angliam non semel aut bis, sed sepenumero ueniendi usum acceperunt. Quodam itaque tempore, etc. Sequuntur miracula plura, quorum Epitomen abbreuiatis Eadmeri uerbis dedit uita Bregwini Osberno male ascripta supra. Plura feruntur in hunc modum de beato uiro, que omnia scribere nimii ponderis esset. Ad alia ergo tendentes, hunc istis ponimus modum.


Transierunt plures anni, et corpus eius sub ueneratione multorum loco mansit immotum. Nonnulli quoque successorum eius huic uite decedentes, locum sepulture in ipsa basilica acceperunt. Post hec multis malis quaque per Angliam crebrescentibus, contigit ciuitatem Cantuariam ex incuria quorumdam sua minus caute curantium igne succendi et crescentibus flammis in matrem ecclesiam inibi consistentem incendium ferri. Quid dicam? Combusta est tota cum officinis monachorum ibi degentium pene omnibus, simul et ecclesia beati Ioannis Baptiste, ubi, ut predictum est, archiepiscoporum reliquie iacebant humate. In qua conflagratione que  uel quanta damna locus ipse perpessus sit, nullus hominum edicere potest. Ut tamen quedam inde tangamus, quidquid in auro, in argento, in diuersis aliarum specierum ornamentis, in diuinis ac secularibus libris pretiosius habebat, fere totum uorans lingua ignis absorbuit. De his tamen quia fuerunt recuperabilia, minus est fortasse dolendum. At dolor immanis et nullo fine claudendus hucusque eamdem ecclesiam premit, cum priuilegia Romanorum pontificum, priuilegia regum et principum regni ipsi ecclesie studiose sigillata et collata, quibus se et sua perenni iure munire deberet atque tueri, ex integro redacta in nichilum deperierunt. Si qua autem sunt ex illis recuperata, diuersis in locis, ubi contra scripta fuerunt, reperta sunt et accepta;  bullis atque sigillis, que alia fieri nequibant, cum ecclesia in qua seruabantur igne consumptis. Ex quo robur et fortitudo hostibus eius usque in presens contra equum increuit, et multa mala, oppressiones et scandala insurgentium filiorum super eam audacia struxit. Sed hec notissima omnibus uane quasi aliorum notitie scribendo significamus. Quapropter istis omissis dicamus, quod post istud gemendum incendium corpora pontificum supra memoratorum suis loculis immota quiescebant, donec ille uirorum strenuissimus et cum omni honore nominandus Lanfrancus uidelicet Cadomensis cenobii abbas archiepiscopatu Cantuariensi functus est. Is quippe omnia que combusti monasterii reperit uel edificia uel edificiorum detrita monumenta terre cequans,  et que sub terra erant fundamenta effodiens, cuncta noua exstruxit, et prefatos antistites leuari ac in tuto locari constituit, donec ea quam ceperat ecclesia facta esset, in qua decenter poni ualerent. Et ita factum est. Post aliquot annos in ecclesiam iam fundatam illati sunt, et in aquilonali parte super uoltum singuli sub singulis ligneis locellis, ubi quotidie mysterium sacrificii salutatis celebratur, positi sunt. His ita dispositis, forte die quadam unus ex fratribus ecclesie in scamno sedens coram epulcro beati Bregwini, etc. Sequuntur miracula bina, de quibus uidesis Epitomen Osberno falso inscriptam supra. Et quidem, ut multi affirmant, hunc inter se morem Saxones prestantius habent,  ut maiores suos dignius honorent et irreuerentie subditorum non parcant, ne insolescant. Morem igitur sue gentis et mundo exemptus filiis suis studuit bonus pater exhibere, ut eos moneret qua reuerentia se debeant erga maiores suos habere.

Inter huiusmodi facta sanctissimi uiri uenit Cantuariam quidam monachus de terra Teutonici imperatoris Lambertus nomine, notus regine quam rex Henricus defuncta prima coniuge sua uxorem de Saxonia duxerat. Hic Lambertus per multum temporis Cantuarie rogatu regine cum fratribus conuersatus est, et pene quasi monachus loci ab  omnibus habitus. Unde familiaritate quoque potitus, cepit frequentare locum in quo pontificum reliquie quiescebant; illic orare; illic missas celebrare; illic familiariter conuersari. Interrogabat hunc et illum, quis ille esset uel ille, quoue nomine uocaretur qui illo uel illo loculo claudebatur. Ubi autem de beato Bregwino audiuit, succensus est desiderio habendi illum et in terram suam transferendi, recordatus fortassis antique bonitatis fame quam in patria sua de illo didicerat. uerum, dum impossibile sibi uideret clam uel palam desiderii sui per se effectu potiri, suggessit archiepiscopo qui tunc erat et grauiter morbo paralysis premebatur, nomine Radulfo, ut ossa memorati Patris sibi concederet, asserens ei locum construendi monasterii a primoribus gentis  sue concessum, quod sub patrocinio Patris Bregwini construere et omnimodis seruitio Dei accommodum ipse et sui proposuerant ordinare. Quid multa? Acquiescit pontifex: nec enim nouerat quo de agebatur; et ideo facili assensu ad preces petentis permouebatur. Res fertur in audientiam monachorum; et quidam, ut concessio pontificis perficeretur, plenissime laudant; quidam econtra modis omnibus negant. Post dies defungitur archiepiscopus. Itaque plures eorum qui eo uiuente laudauerunt fieri quod roganti concesserat fratri, uersa uice contradicentibus acquieuerunt, et uno animo pariter institerunt ne suo pastore Ecclesia, qua uiuens in carne pio diligebat affectu, destitueretur. Ne tamen concessio antistitis uideretur usquequaque contemni,  ex communi consensu deliberatum est, in quo et archiepiscopum consensisse nonnulli attestati sunt, ut scilicet os unum, brachium uidelicet sinistrum, sacri corporis fratri conferretur. Quod ipse parum estimans, et iis que sibi promissa dicebat frustrari non sustinens, suspicatus est se per reginam, posse apud regem efficere, quatenus ipse regia potestate ui a monachis extorqueret ut sibi concederent quod querebat. Super negotio igitur regine locuturus, et eam cum rege in parco Wudestochico commorantem aditurus, Lundoniam uenit, ibique ualida infirmitate correptus, progredi ultra nequiuit. Languore in dies crescente, ipse Cantuariam reportatus est, ubi paruo tempore uiuens defungitur, et inter mortuos  fratres sepelitur. Hinc nocte sequenti astitit uir quidam statura mediocris, persona insignis, habitu monachus, facie ignotus, cuidam fratri de congregatione per uisum, homini bene religioso Deumque timenti, dicens illi: Scisne quam ob causam Lambertus ille Saxo sic inopina morte raptus sit? Cui cum se nescire responderet: Scias, inquit, quia eo quod corpus Bregwini de sua sede auferre sibique conatus est uindicare. Nec enim talis meriti fuit in  oculis Dei, ut tanti pontificis presentia uel possessione debuerit iure potiri.

De his ita considerans ergo prouida sollicitudo seruorum Dei, et ex iis que frater ille facere molitur considerando perpendens in futuro tempore aliquid huic simile a superuenientibus externis hominibus posse moliri, ne faciliorem effectum sortirentur, reliquias ipsius Patris a prefato loco cum reliquiis beati Plegemundi archiepiscopi in australem ecclesie partem transtulit, et post altare beati Gregorii pape decentissime tumulauit. Quidam autem ex monachis Willelmus nomine ex consensu aliorum horum omnium se pre ceteris medium fecit, et eius industria ac prouisione ferme omnia que in ipsa reliquarum transpositione uel sepulcrorum compositione  impensa fuerunt procurata sunt. Is in una post hec solemnitate seruitio ecclesie toto conamine sese dedens, et ultra uires in cantando uocem edens, ruptus est in interioribus, moxque in uomitu sanguinis aliisque grauibus molestiis uehementer afflictus. Quid igitur ageret, ignorabat. Nouerat enim iam in ipsa ecclesia hoc nonnullis et eadem causa contigisse; quorum alios morte multatos, alios multis annis multo languore uexatos, omni ambiguitate semota sciebat. uenit autem ei in mentem quid seruitii, quid sollicitudinis, quid honoris nuperrime impenderit duobus pontificibus istis Bregwino et Plegemundo. Itaque corde contrito, spiritu humiliato, perfusus lacrymis genas, orat eos sibi misereri; quatenus impetrata sibi a Christo Iesu pristina  corporis sanitate intelligat, quid de illis ipsi et aliis amodo sit sentiendum, quaue fiducia pro eterna sua salute eos appellare possit ad interueniendum. Mira Dei bonitas, potentia mira! Mox, sicut ipse refert, se omni sensit languore curatum nec noui doloris aut incommoditatis ullam ulterius molestiam passum.

Hec de beato Bregwino minus sapiens edidi, que a maioribus et ueridicis uiris didici. Et hi quidem alia se expertos in se fuisse tradunt, alia uel ab illis qui presentes fuerunt uel a presentibus acceperunt, seque referunt accepisse, constanti allegatione commemorant. Ne ergo animos amicorum meorum me ad hoc opus incitantium offenderem, cessi uoluntati eorum. Quod itaque scripsi, eis scripsi; uideant  ipsi. Si in aliquo bene processi, gratias Deo; si aliter in aliquo, intentius orent, obsecro, pro scelere meo. Memoria transitus beatissimi uiri uII Kalendas Septembris recolitur, ut illic nomen Domini qui illum honorauit expeditius magnificetur. Sit igitur ipse qui uiuit, dominatur et regnat per omnia, benedictus in secula seculorum et ultra. Amen.

Explicit uita beati Bregwini Cantuariensis archiepiscopi et confessoris.





uITA S. OSWALDI EPISCOPI WIGORNIENSIS ET ARCHIEPISCOPI EBORACENSIS AUCTORE ET ADMERO II Kal. Martii

Secundum propositum gratie Dei uenerandus Eboracensis antistes Oswaldus ante secula a Deo electus, ingenuitatem generis sui, quo nobiliter editus in huius mundi lucem processit, ingenuis moribus initiatus, uiam uite presentis incessit. Cuius quidem gesta uario diuersorum stylo digesta  , quo multipliciora eo animis, ad multa diuisis uidentur ad legendum onerosiora. Unde iis qui, sicut ueraciter creditur, illum in hac uita pre ceteris sincerius diligunt, placuit tam prece quam precepto me ad hoc commouere, ut que multipliciter de eo scripta sunt, compendioso ac nouo narrandi stylo expediam. In quo, fateor, non parum expauesco; fatuitate quippe ingenioli mei penes meipsum considerata,  uereor ne petentibus satisfacere in ipso opere nequeam; quia scio quod hunc quem precipue amant letissima exponi oratione desiderant. Non parere autem uoluntati illorum nefas iudico, cum ne sibi amicissimis scilicet meis me nolle gerere morem, tum ne, lesa conscientia sua, me erga sanctum Dei nullum habere opinentur amorem. His angustiis septus elegi potius rusticano eloquio amicorum meorum uoto concurrere, quam urbano silentio eos contemnendo per inobedientie culpam offendere. Scripturus itaque pro iniuncto officio uitam tanti uiri, que illi iugiter adfuit, gratiam inuoco Spiritus sancti, quatenus ea que per illum ad laudem sui nominis operari dignatus est, illius meritis concedere mihi dignetur inoffensis Ecclesie  sue auribus qualicunque uerborum indagine explicare.

Exordium ergo natiuitatis gloriosus Oswaldus nobilissima progenie natus, eleganti forma enituit. Qui ubi infantiles annos diligenti cura nutritus excessit. puer factus pueriles ineptias deuitare, ac ut etas illa aduertere poterat, ad sanctitatis opera semetipsum cepit informare. Proposuit enim in conspectu cernentis secreta pectoris sui se alme cognationis sue nullatenus fieri uelle degenerem; sed quos propinquos sortitus fuerat in genere carnis, hos sequeretur passibus uirtutis, instructus fide ceterisque celestibus armis. Bonus siquidem et unus de precipuis Patribus Anglorum Odo nomine  frater erat patris eius, uir prestans religione, discretione sublimis, moribus grauis, iustitie cultor, magnus consilio, qui et in omni actione sua circumspectus, auctoritate preeminebat: de cuius actibus que nobis quidam antiquiores pleno relatu descripsere, pauca tangere  non incongruum rati sumus, ut inde probetur quam imitabili, quam spectabili prosapia puer Dei Oswaldus originem duxerit.

Hic, ut fertur, Aethelstano uictoriosissimo regi Anglorum ualde charus erat et acceptus, ac pro illius predicabili sanctitate rex idem illum secum habere eiusque consiliis magnopere inniti solebat. Qui rex Deum diligens, equitatis legibus seruiens,  regnum strenue gubernabat. Is immenso paganorum exercitui quodam tempore armatus occurrens, memoratum Odonem, cuius meritis se quammaxime credebat hostem uicturum, in aciem duxit. Et commisso prelio Odo eminus a pugna stans lumina ac manus in celum tetendit, pro rege et suis Dominum intentius orans. Pugnatum hinc inde atrocissime, et dies ferme totus in certamine absumptus. Tandem iam sole in occasum uergente, sors lacrymabilis accidit; iuxta capulum coafractus est regius ensis. Quid faceret? Ut se armaret, nullum de suis exarmare uolebat. Quid tunc? Hostes qui iam uertere terga ceperunt, uidentes regem fracto ense factum quasi inermem, animati et in pugnam acrius reuersi sunt. Insonuit clamor, Odonem citius aduolare perurgens.  Adest; ut opem suam prece negotio ferat, rex ipse hortatur et obsecrat. At ille: Ope quam desideras, uti solummodo uelis, presto est. Quid igitur agis? Ut quid eo qui in latere tuo pendet gladio parcis? Cur eum ab interitu hostium arces? Quid formidas? Nil dubitans arripe illum; et ecce manus Domini erit tecum. Nec prius solis continget occubitus, quam obsistentes aduersarios tuos fuga inuoluat aut interitus. Dixit, et rex ad eius uerba attonitus, illico uersa dextra ad uaginam extraxit gladium fulgidum, fortem et insignem. In quo cunctos occursantes deterrens, cedens seu prosternens, ad uerbum serui Dei iuxta factus est et solis occubitus et regis triumphus. Ipse Odo, quoniam Ecclesie  Cantuariensi officio summi pontificis loco et dignitate presidebat, iura Christianitatis per totum regnum ut patrie pater prudentissime administrabat. In quibus diebus Edwius, qui quartus a prefato Aethelstano regni Anglorum sceptra tenebat, uoluptatum amator magis quam Dei, luxurie quam sobrietatis, libidinum quam castitatis, regiam dignitatem obscenis operibus dehonestabat, ac uiros uirtutum paruipendens, contra equum exasperabat. Unde beatus Dunstanus tunc temporis abbas Glastoniensis, eo quod ad suggestionem et imperium sepe fati Odonis ipsum regem illicitis amplexibus uiolenter abstraxit, e patria pulsus est, et demum innumera per Angliam mala ab eodem rege patrata. Contra quem Odo armatura Spiritus sancti precinctus exsurgere, iniquitatum  illius publicus hostis effectus est, nec destitit donec sopitis incestibus regnum ab infande mulieris infamia, cui rex idem omissa coniuge sua sepius commiscebatur, expurgaret. Eam siquidem suorum militum manu uallatus, a regali curia in qua mansitabat ui abduxit, abductam perpetuo exsilio in Hibernia condemnauit. Erat quippe uir uiribus pure equitatis per omnia fultus, nec alicui iniquitatis ministro fauens, uoluntati Dei in cunctis obsequi satagebat. Quapropter et Deus ei sua misericordia semper aderat, ac uoluntati illius aures suas inclinabat. uerbi gratia parietes ecclesie Christi Dorobernensis sue uidelicet sedis in altiorem quam erat statum sublato tecto ipse Pater construere  uolens, ac uelle suum facto adimplens, orauit Dominum ut quandiu ipsa Dei domus integritate sui careret, pluuia que populum a seruitio Dei arceret infra ambitum illius non descenderet. Quod et factum est. uideres etenim totam ciuitatem sepe grandi pluuia circumcingi, et ipsum templum eiusdem pluuie inundatione nec contingi. Item idem Pater, dum quadam uice sacrum mysterium altari presens administraret, corpus Dominicum inter manus eius cruentum et sanguinem distillans in calicem apparuit. Ex quo intuentium mentibus nimio pauore percussis, mox ad preces pontificis in consuetam sui formam restitutum est. Feruntur et alia de eodem uiro miranda facta, que nos silentio preterimus, ne putemur obliti operis quod incepimus.


Huius igitur Patris nepos puer Dei Oswaldus existens, a parentibus suis eius doctrinis imbuendus, eius exemplis instituendus ei commendatus est. Qui ex conuersatione tanti uiri sese felicem fore pronuntians, nec miraculorum, que nonnunquam adsunt malis, sed uirtutum eius, sine quibus nemo fit bonus, imitator esse curabat. Unde et ab omnibus diligebatur, non solum quia tanta carnis propinquitate illi copulabatur, sed etiam quia uersus omnes id egerant merita eius ut a cunctis amaretur. Traditur litteris, et cuiusdam uiri Frithegodi nomine  , qui  in diuinis ac secularibus disciplinis quosque sui temporis sapientes precellere putabatur, magisterio functus studiosus discit, et in breui plurimum proficit. Spiritus namque sapientie et intellectus , super eo quiescebat, inspirans ei gratiam suam et cor intelligens ad singula discenda que audiebat. Secularium ergo librorum scientia ad plenum imbutus, diuinarum paginis litterarum sedula intentione animum tradit. Ex quibus sancto caritatis igne in Deum proximumque succensus, in contemptum mundi totus erigitur, et qualiter seruitio Dei mereretur omni modo ascisci singulis horis meditatur.

Inter hec Wintoniam  a patruo suo supra memorato scilicet glorioso Odone dirigitur, quatenus ibi  degens, si quam forte in canonicis uiam uite imitande reperiret, disceret et imitaretur. Quid amplius? Fit canonicus inter canonicos ipsos, si queritur qualis inter quales, regularis inter irregulares. Ipse etenim que institutio uite canonicorum docet et precepit indefessus exsequebatur; illi spreta institutione ordinis sibi iuxta cordium suorum desideria gradiebantur. Unde admirandus cunctis effectus ob plenitudinem gratie Dei, que in moribus eius enitebat, decanus factus adolescens preponitur senibus, quatenus canities sensus illius et immaculata uita illius maculatam senum uitam emacularet, ac pueriles sensus illorum studio discipline celestis euacuaret. Sed illi magis antiqua praue senectutis  itinera tenere uolentes, licet eum bonum beneque agentem blando honore debitoque fauore uenerarentur, tamen illum nullo pacto se in talibus audituros affirmabant. At ille de laudis ipsorum uentositate nichil curans, gemebat quotidie et, ut sibi ad salutem suam Deus consuleret, precabatur nocte ac die. uerum ubi perpendit illos propter eum nequaquam uelle a ueteri uita emendari, seque per illos, si non absentaretur, a suo proposito posse deprauari; spreta qua cingebatur pompa seculari, spretis quoque diuitiis quarum copia redundabat, relictisque canonicis quorum conuersatione eatenus usus fuerat, redit ad pontificem patruum suum, negotium salutis anime sue cum eo tractaturus. Quid multa? Ubi miserias uite mortalis cum pontifice loquens pia  consideratione defleuit, ubi quam diffcile sit hominem inter mundi illecebras gradientem ipsis illecebris non irretiri, utrinque sermo procedens appendit: infert Christi miles Oswaldis sibi iam cecidisse in mentem se nudum secularibus cunctis uelle amodo Christum sequi et uere monachum fieri. Exsilit gaudio pontifex ad audita, et erumpentibus lacrymis pre iubilo cordis qua uoce exprimat quod pre se intus habet inuenire minime ualet. O hinc inter eos ex diuinis uerbis uite perennis orta contemplatio! O in contemptum mundi nata suadibilis diuinaque  collatio! Quis ipsam edisserat? hortatur deinceps senex iuuenem ne retro abeat, ne posita super aratrum manu post tergum aspiciat , ne laqueos seculi iam euadere incipientem suis laqueis inimicus inuoluat. Ad que ille: Ruptis uinculis uoluptatum carnalium, iam, inspirante Deo, libertati donatus sum; et iterum me traderem miserrime captiuitati sub earumdem uoluptatum uinculis uinciendum? Non estimabam me hoc ordine Christum sequi debere. Amorem sui mihi concessit ex notitia Scripturarum suarum; et nunc eum desererem? Talem uidelicet fructum capiendo ex meditatione earum? Imo, Pater, si placet, dic, nec dubites ubi uelis perficiam quod proposui; aut certe si libi graue non est, ipse propanam quod disposui. Ait, die. Regulam,  inquit, beati Benedicti seruare sub obedientia uolo; et idcirco in Gallia apud Floriacum, ubi ipsius Patris reliquie dicuntur haberi, monachus fieri mente reuoluo. Nam, iuxta quod mihi mea estimatio dicit, nusquam rectius seruanda sunt nec forte seruantur que idem Pater instituit, quam in loco quem ipsemet sua corporali presentia in perpetuum honorare non desistit. Antistes ad hec: Idem, inquit, sentimus; idem sapimus; in idem nostra intentio tendit. Monachus loci illius sum. Habitum enim religionis ad onus regiminis, sub quo gemo, uocatus inde suscepi; et propterea te, quem specialius amo, monachum ibi fieri potissimum opto. Et quidem hec patrie demutatio ea re tunc ita utriusque uoluntati complacuit;  quoniam per id temporis religio monachici ordinis, que, cum propter barbarorum frequentes irruptiones, tum propter quorumdam malignantium turbulentas seditiones dudum in Anglia pene tota obsoleuerat, necdum sui uigoris statu reformata claruerat.

Mittitur ego iuuenis Floriacum, illic floribus fulciendus uirtutum. Mittuntur quoque cum litteris commendatitiis dona quamplurima, iuuenem et dicto et facto abbati ac fratribus commendantia. Suscipitur, et monachus habitu factus, uita quoque monachi in ipsis primordiis est decoratus. Qui igitur uenerat ab aliis doceri alios imitari, talem se illis exhibuit, ut satis haberent in eo quo docerentur, quod imitarentur. Erat enim somno parcus, cibo sobrius, in loquendo discretus, in oratione assiduus,  in aliis autem uirtutibus, patientia dico, humilitate, benignitate, mansuetudine, ceterisque huiusmodi quam fortis, quam subditus, quam beneuolus, quam constans exstitit, ex sincera caritate, qua supra humanam estimationem ad omnes erat diffusus, coniici potest, Apostolo dicente: Charitatem patientem esse, benignam esse, non emulari, non inflari, non agere perperam, nec querere sua, nec irritari, non cogitare malum , et cetera, que mihi breuitati studenti exsequi longum est. Hic idem Domini seruus secretum in ecclesia locum ab abbate acceperat, in quo pro modo conuersationis  sue Deo familiarius adhereret. Illic igitur orationi, meditationi, contemplationi uite perennis remotus ab illorum inquietudine operam dare solitus est; magnum humani generis hosti fomitem liuoris et odii suggerebat. Ille quippe attendens et attendendo subuertere inhians studium strenuissimi iuuenis, multiplici eum uersutia pulsat, pulsando territat, terrendo fatigat, fatigando proturbare loco laborat. Unde quadam uice dum se in oratione pro compunctione cordis Deo noctu mactaret, adfuit ipse malignus, et sonos horrificos edens hominem terrori addicere moliebatur, cum ut cepto desisteret, tum ut aliis horis simile opus aut segnius aut nullatenus attentaret. At Oswaldus fidei Christiane scuto protectus, non magis ad fremitum leonis uel  sibilum serpentis quam ad balatum ouis uel stridorem soricis  exterritus est, cuncta uidelicet nichili pendens, cum suo auctore cuncta deridens. Quod demon aduertens disparuit; sed in angelum lucis euestigio transfiguratus uiro apparuit. Eum quippe iam tunc noua de se uictoria usum estimabat sibimetipsi suasurum, se scilicet non iniuria ab angelo uisitandum, quem firma fretum constantia mentis nullis potuit inimicus irretire figmentis. Sed sua sibi iniquitas mentita est . Nam ad hoc monstrum famulus Christi signo fidei se signauit, sciens exinde angelum lucis non irritandum, angelum autem tenebrarum eminus  effugandum. Quod et factum est. Iuuenem namque hac crucis amatura munitum statim degener angelus, qui apparuit, territus fugit. Tunc ille psallens: A dextris est, ait, mihi Dominus, ne commouear. Propter hoc delectatum est cor meum, et exsultauit lingua mea; insuper et caro mea requiescet in spe . Preterea lectioni diuine crebro intendebat, et que, docente Domino, inde didicisset, hilari uultu corde benigno minus scientes edocebat. Hec inter exercitia eius, post susceptos inferiores ecclesiastici ordinis gradus, gradum suscepit diaconatus in quo ministrans Deum obsequio humillime deuotionis populum uero demulcebat, eo quo magnifice preeminebat concentu dulcissime uocis. Siquidem inter ea que, ut prefati sumus, in  eo fulgebant uirtutum insignia etiam in exteriore homine illius emicabat multiplex quedam et supereminens gratia. In habitu enim, quem oculis intuentium preferebat, et decens et appetibilis compositio inerat, non alicui pompe, non dissolutioni, non ostentationi, non seruiens hypocrisi. In uultu nichilominus formositas ampla, nec cuiuslibet praue uoluptatis incentiua, sed que ceterorum uultibus antestaret magna honestatis prerogatiua

 Talibus donorum insigniis uir Dei Oswaldus ad potiorem diaconatu ecclesiastici ordinis gradum conscendere dignus est comprobatus, ac dein presbyteri  honore sublimatus. In quo gradu Deo sacrificans, qua puritate cordis et corporis Christo inheserit, quamque benignum auditum precibus eius piis Deus accommodauerit, et ex qualitate uite eius, que dictante rerum ueritate describitur, et ex angelorum presentia, quam ei nonnunquam etiam uisibiliter adfuisse monstratum est, luculenter intelligi datur. Locus siquidem in quo, sicut diximus, iuxta confessionem abbatis orare solebat, crypta quedam erat in occidentali parte, decenti opere facta, qui locus confessionis nomen pro more obtinuit. Pro foribus autem crypte ipsius duodecim pauperes conuersari ex antiquo usu consueuerant, et quotidianum uictum ab ipsa Ecclesia accipiebant. Qui pauperes ita fuere dispositi ut omnes litterarum socii, omnes clerici essent.  De his ergo reuerendus Pater Oswaldus unum delegerat ut quoties in ipsa missarum uolebat solemnia celebrare, eius ope ac ministerio tanti mysterii officium celebraret. Quadam itaque die cum ipse altario presens cepte misse officio insisteret, et post euangelica dicta offerenda in manus panem et calicem, sicut multorum mos esse dignoscitur, sumeret, oculisque in celum directis orationem suscipe, sancta Trinitas, intenta mente ad Deum premitteret, uidit prefatus minister eius quamdam reuerendi uultus personam, in dextera parte altaris stantem, faciem ad ipsum altare uersam habentem, panem candidissimum, non tamen adeo magnum, inter manus, quas usque ad caput suum porroctas habebat, digno cum honore tenentem. Ad quod licet nimio timore perterritus obstupuisset,  sustinuit tamen, nec subitam uoluit inuadere fugam. uerum ubi eumdem panem iuxta quod sacerdos in secretis orationibus procedebat, paulatim crescere atque insolite magnitudinis crescendo fieri conspexit, ultra residere non ansus, extra ostium fuga lapsus est. Emansit itaque presbyter solus, et qui uidebatur in dextera stans angelus eius. Minister uero, quem pauor abduxerat, foris prope ostium latitando subsistens, per uices ostio caput ingerebat, et quid circa altare gereretur trepidus explorabat. Cum Dei seruus per omnia secula seculorum et alia que in audientia populi dici solent diceret in ordine misse, nec ullatenus respondere auderet uel accedere pro admiranda que sibi apparebat uisione, audiuit angelum, quem uidebat, ad singula respondentem et ministri obsequium  ei deferentem. Consumpto autem sacrificio toto, caput ex more abditus minister ostio intulit, et illam quem uiderat iam non uidit. Introiit ergo ad sacerdotem palpitans et tremens, ac ne animum eius quoquomodo offendisset in eo quod ipsum quasi solum reliquerat timens. Et exposita causa fuge sue, pallens sciscitatus est utrum et ipse uiderit et audierit que se uidisse ferebat et audisse. At ille: Bene, inquit, uidi et audiui que dicis; sed benedictum sit nomen Dei omnipotentis, quia licet a te sim male deceptus,  tamen in sacrosancto ministerio uiuifici corporis et sanguinis eius non sum ab eo desertus. Interdixit tamen ei modis quibus poterat ne, dum ipse uite presenti superesset, rem que acciderat cuiuis hominum innotesceret.

Postquam autem supra memoratus uenerabilis pontifex Odo certe relatu cognouit nepotem suum Oswaldum in bonorum operum culmen excreuisse, immensas omnipotenti Deo gratias agens, diebus ac noctibus eum precabatur, quatenus illum et iugiter ad melioria proficere et in uia perfectionis consummatum concederet post hanc uitam se Deum deorum in Sion uidere. Missis preterea diuersis muneribus abbati ac monachis pro suo Oswaldo, quas nouerat conuenire cum precibus grates exsoluit. Indicauit  etiam illis se ipsius presentia magnopere uelle potiri, cum quia senio confinis mortem sibi propinquam, sciebat, tum quia regulari conuersatione sue gentis uiros per eum instituere disponebat. Que ubi fratribus relata sunt graui merore deiecti asseruerunt se sine illo nequaquam, si fieri posset, in hac uita uiuere uelle, propterea quod eius conuersationem sibi et in anima et in corpore sensissent ualde profuisse. Non audentes tamen uoluntati antistitis obuiare, parent, ac Domini seruum debito cum honore ad nutum presulis dirigunt. At ille citato itinere Angliam petens, terra marique ab omni periculo protectus est. Et hilari uultu, mente iucunda Dofris appulsus, extemplo ingenti est dolore perculsus  . Illum enim, quem pre ceteris arctius diligebat, illum cuius dulcem faciem pre omnibus  uidere sitiebat, illum cui adherere ardentissima caritate cupiebat, et a quo se tandiu remotum fuisse non sine grandi angustia cordis recolebat, iam tunc nouiter non modo sibi, sed et seculo exemptum audiens, nulli mirandum si dolebat. Deus meus, quos gemitus ille tuus alumnus ad hec noua putamus emisit? Que suspiria edidit? Quas lacrymas fudit? Que fuit, obsecro, confusio animi eius, quando eum pro cuius amore ac reuerentia a cunctis sese amplecti solere meminerat, iam in terram conuertendum, a conspectibus omnium sub terra detrusum didicerat? Quis meror inditam piissimo uultui eius hilaritatem obduxit, quando et Angliam graui merore pro eius obitu consternatam reperit, cui nimirum impar meroris illius causa fuit? ueniens igitur Cantuariam, sed  eam inueniens patre orbatam, quid faceret, quo gressum flecteret dubius hesit. Auctus ad hec lacrymabilis dolor. Illi enim qui eum prius agnouerunt, uiso illo, ex recordatione defuncti Patris lacrymis manant.

Presidebat ea tempestate per curam officii pastoralis Ecclesie Dorcacestrensi quidam Oschetel nomine, homo bone fame, et que sua intererant disponere gnarus  . Hunc uir Dei Oswaldus, utpote sibi et carnis consanguinitate propinquum, et qua pollebat sapientie luce conspicuum, ad cohabitandum  adiit, uolens, iuxta Salomonem, gradiendo cum sapiente sapientior fieri, non ex consortio insipientium illis ipsis assimilari . Suscepit autem illum idem episcopus benignissime, ac sincere dilexit, secumque degentem sui secreti conscium fecit atque consortem. Post dies defuncto archiepiscopo Eboracensi prefatus Oschetel sedi illius subrogatur. Is pro stola archiepiscopatus Romam petens, sanctum Oswaldum sue uie comitem habuit. Potitus autem desiderio suo, cum Roma digrediens in patriam suam remeandi iter acceleraret, Oswaldus relicto consortio eius Floriacum diuertit, clericum quemdam, Germanum nomine, etate iuuenem, moribus senem, itineris sui e patria socium secum ducens. Excipiunt autem illum abbas et fratres cum  summa letitia, ac nonnullis diebus circa eum lete exactis, pro sola quam intellexerant uoluntate illius quem adduxerat Germano sancte inter se conuersationis habitum tribuunt. Mansit uero uenerandus Oswaldus in ipso cenobio aliquanto tempore, Deo per omnia seruiens et uerbo et facto, qualiter ad celestia tenderent cunctis illic commanentibus exempla pretendens.

Interea memoratus antistes missis muntiis rogat eum Angliam redire ad se, quatenus uia sancte religionis, cuius eum culmen attigisse certo cognouerat, sue gentis homines instrueret. At ille petitioni eius mitis obtemperans, Angliam Germano relicto perrexit. Rudis enim adhuc in disciplinis regularibus  erat; nec illum nisi perfecte edoctum a loco separari sinebat. Perueniens itaque ad episcopum, solito more in omni sanctitate et mansuetudine iuxta eum conuersabatur, et ideo a cunctis pio affectu, magno amore, summo studio amplectebatur, fouebatur, uenerabatur. Inter hec ille preclarus et gloriosus Dei amicus Dunstanus in cathedram pontificatus Cantuariensis predicto Odoni successit, uir Dei gratia a matris utero plenus, et donec uite presenti superfuit, nunc celestibus secretis admistus, nunc beatorum spirituum crebra uisitatione perfunctus, nunc in exhibendis miraculis celebri efficacia fretus. Hic audita eximie sanctitatis fama, que beatum Oswaldum circumquaque magnificabat, mittens accersiuit eum, ex conuersatione illius pleniter  ediscere gestiens, uulgata opinio uerane exstiterit necne. Post aliquot uero dies comperto quod inuestigabat, multum prestare illis que fama disperserat gauisus est; et in gratiarum actiones Deo pio corde et ore solutus. uerumtamen sepe agebat cum eo, non ut firmitudinem animi eius quasi suspectam habens exploraret, sed sicut eam in bono firmam penes se habebat, ita ueraciter esse aliis comprobaret. Et reuera in omni uirtutum decore probatus repertus est, eoque non modo ab eo uerum et ab aliis prestanti est affectu dilectus. Unde beati patrui eius  dignitate perpensa, tam uite illius qualitas quam morum probitas est Oswaldo, preter solam etatem et pontificalem dignitatem, tota pene reperta. Dum igitur uita et mores in eo imitabantur dignitatem pontificis, ratus est beatus Dunstanus ipsam uitam et mores illius iure sublimandos dignitate pontificis. Quam ob rem adito Edgaro, quo rege per id temporis Anglia gloriabatur, uenerandum Oswaldum secum adduxit, eumque pro meritis suis ipsi commendatum familiaritati illius induxit. Quid plura? Predicatur a summo pontifice uirtus animi eius, constantia propositi eius, integritas morum eius, et ad hoc rex ipse tanto testimonio credens perducitur ut suo iusso atque iudicio cathedram episcopalem apud Wigornam, cui Pater idem presidere  solebat, antistes factus ascendat. Primo tamen requiritur uoluntas cleri et populi super re ipsa, et cum ingenti exsultatione et uociferatione fit uox omnium una. Concrepant, clamant Oswaldum dignissimum tante sedis episcopatu, et magna prece deposcunt eum quantocius in ipsum ministerium consecrari. Fit quod clerus et plebs Wigornensis precatur, ac in summum sacerdotium felix Oswaldus a Patre Dunstano sublimatur, factumque est pia Dei dispositione ut sicut patruo S. Oswaldi Cantuarie beatus Dunstanus, ita sancto Dunstano in episcopatu Wigorne succederet beatus Oswaldus.

Functus ergo uir Dei pontificatu, idem qui prius fuit in bonis actibus prestitit; imo quemadmodum  alios dignitate, ita seipsum supergressus est in bonitate, et licet omni fuerit uirtutum nitore insignis, orationum tamen assiduitate et eleemosynarum promptissima largitate summo et ultra quam dici possit opere preditus erat. Cepit itaque, iuxta Apostolum, omnibus omnia esse , et is quem nec amor nec ira cuiusque posset a uia iustitie quouis pacto declinare. Discretione tamen in hoc quammaxime ferebatur, sciens nominem a discretione nutantem iustitie leges omni ex parte tueri. Clero igitur ac populo sub suo regimine posito peruigil insistere, et qua graderentur ad uitam uerbo et exemplo uiam demonstrare. uerum cum multitudo eorum, quos a uia rectitudinis exorbitantes in uiam iustitie reducere gestiebat, mentem suam interdum  fatigaret, directo in Galliam nuntio Germanum, cuius supra meminimus, et alios timore Domini preditos uiros fecit uenire ad se, ipsorum uidelicet ope ac religiositate illorum cupiens irreligiositatem corrigere. Itaque Germanus ad pontificem ueniens, honorifice susceptus est. Erat enim bene religiosus, sacris litteris et piis studiis apprime imbutus.

uenerant preterea ad beatum Oswaldum ante eius aduentum nonnulli ex Anglorum prosapia nati, sacro ipsius magisterio se subdentes, et eum sibi patrem ac rectorem in uia que ducit ad uitam  constituentes. Inter hos fuit quidam, Ednothus nomine, qui gradu sacerdotii functus ob sagacitatem et industriam suam Senior ab aliis cognominabatur. Collecti itaque fratres duodenarii numeri summam complent, quos Pater Oswaldus, ut iuxta sancti propositi normam Domino Christo die noctuque seruirent, in uilla sui pontificatus que Westberi dicitur collocauit, instituens eis prefatum Germanum prepositum et institutorem, nec non delegans ex suis que illis sufficerent ad eorum sustentationem. Degebant igitur illo in loco, seruorum Dei per omnia et in omnibus uitam agentes; quorum studiis sanctus uir eximie delectatus eos frequenter uisitare, eis monita salutis eterne ministrare, eos consolari, inter eos conuersari, et diuinis operibus, hymnis,  psalmis, ieiuniis, uigiliis et orationibus, sanctis quoque meditationibus solebat operam dare, seque ab exterioribus curis ac secularibus negotiis per internam mentis quietem magnifice recreare.

His ita dispositis, festum Dominice resurrectionis instabat, et ad regis curiam totius regni nobilitas conuolabat. Adunati principes letos dies agunt ualdeque solemnes. Iam soluta curia in sua quique redibant, et ecce de regiis militibus unus diues ac potens morti subactus plangebatur a pluribus. Huius exsequiis pius interfuit Pater Oswaldus, qui et ipse curiam inter primos Anglie proceres uenerat, regi acceptus firmaque eius amicitia fretus. Hunc Aegelwinus quidam de potentioribus regni ducibus modesto  incessu, demisso uultu funus sequentem atque psallentem attendens, in amicitiam illius euectus est. Antehac enim auditis probis ac mansuetis moribus eius, quos magistra uirtute comparatos induerat, magni eum pre se iamdudum habebat, et in hoc animum composuerat, ut si qua in re uoluntati eius obsequi posset, libens id ageret. Quam uoluntatem eius quibusdam indiciis uir Dei intelligens, inter alia que cum eo de uera Dei ac proximi dilectione locutus est; innotuit illi se quosdam monachos in episcopatu suo religiose uiuentes habere, sed locum in quo degebant illorum conuersationi nimie strictitudinis esse, presertim cum pene quotidie in numerum eorum quidam currerent, quos eo quod Dominum querebant repellendos nullo modo  iudicabat. Et subiunxit uelle igitur, si religioni tue molestum non est, quatenus, si aliquem locum sub tua dominatione monachorum habitationi accommodum habes, eum aut solius anime tue obtentu aut alicuius muneris interuentu mihi concedas, quatenus inibi monasterium construam, et per memoratos fratres monachorum conuersationem de auctore illic constituam. Magnum enim quiddam est ante Deum uita monachi, et imitandum omni Christiano homini. Quicunque enim in hac uita ad uitam tendere et mortis laqueos cupit deuitare, profecto id nullo pacto efficere preualet, nisi uita sua uite monachorum quadam dispensatione concordet. uita namque monachi, que uere uita monachi est, cuncta admittit que docet. Perfectio Christiana cuncta dimittit, que a  Christi uestigiis eadem perfectio iudicat esse profana. Quapropter si nos, cum possimus, supersedemus monachos in suo proposito multiplicare, aut eorum religioni inuidere, aut eam non amare uel sequi nolle conuinci poterimus. Sed hec a nobis procul arceat omnipotens Deus. Quare, fili carissime, nulla te secularis ambitio teneat, que te ab institutione et adiumento monachice religionis impediat. Nam sicut ad eternam uitam quis optat peruenire, ita debet conari et alios secum ad eamdem perducere. Illum quippe illic maior honor et gloria suscipiet, qui maius lucrum hic de aliorum salute Christo acquirit. Gaudio ex his dux ipse repletus, dicta comi uultu suscipit, et responsum ita paucis absoluit: Fundus mihi est Rameseia dictus, aquis et paludibus circumcinctus,  talium hominum quales memoras conuersationi, ut estimo, congruus, in quo etiam tres uiri nunc mansitant sancte religionis amore feruentes, et sub Regula beati Benedicti uitam ducere, si doctorem haberent, magnopere gestientes. Hunc locum, si tibi placet, eamus inspicere; et si uisus fuerit rei de qua loqueris aptus existere, demus operam, ut in opere Dei celesti fiat habitatione preclarus.

Hec uir Domini mira cordis alacritate amplectens, ac deinde comitatus ipso duce ad locum usque perueniens, ubi aduertit eum habitationi monachorum accommodum, gratias Deo, gratias quoque egit uenerabili uiro qui illum perduxit eo. Institit itaque cupito operi citius imponere manus, uerens ne, si  bonum propositum differretur, aliqua postmodum maligni hostis uersutia prepediretur; quod et uiro consulendo suggessit, ac ut opem sua ingenuitate operi ferret studiosus admonuit. Quid plura? Credit consilio, acquiescit admonitioni, conducuntur operarii, instatur operi, laboratur, et fretum tam multiplicibus rerum impensis sanctissimi Patris quam et eius instantissimis orationibus mira celeritate opus perficitur. Post dies sub immensa frequentia populi, diuitum scilicet mediocrum minusque habentium perfecta ecclesia sub patrocinio beati Benedicti Deo solemniter dedicatur, et de monachis qui apud Westberiam morabantur, idem locus instituitur, et in breui alii et alii illuc colliguntur, ad quorum uictum atque uestitum nec non ad Dei seruitium  celebrandum plurime terrarum possessiones, plurime diuersorum ornamentorum donationes loco eidem ab utroque collate sunt. Facta est igitur decens et habilis monachorum habitatio. Hinc preposito adunatis fratribus Eadnotho, cuius supra meminimus, uiro prudenti et religioso, qui et Lincolnie Ecclesie postea pontifex fuit, ipse Wigornam reuertitur, et inter suas oues eis et sibi superintendens bonus pastor conuersatur.

Per id temporis ex sanctione et auctoritate Ioannis apostolice sedis antistitis beatus Dunstanus archiepiscopus Cantuarie et primas totius Britannie, cuius paulo superius mentionem fecimus, coacto generali concilio statuit, et statuendo decretum confirmauit uidelicet ut canonici omnes, presbyteri  omnes, diaconi et subdiaconi omnes aut caste uiuerent, aut Ecclesias quas tenebant una cum rebus ad eas pertinentibus perderent. Habebat autem regem Edgarum in hoc negotio fidelem fautorem, constantem adiutorem, firmum defensorem. Qui rex ipsius Patris consilio utens, curam exsequendi decreti huius super totum regnum duobus uiris iniunxit, Oswaldo scilicet episcopo Wigornensi et Athelwoldo Wintoniensi. Quod illi zelo domus Dei succensi, et diuinitatis amore subnixi, et insuper predicta auctoritate muniti, strenuissime sunt exsecuti. Nam, ut de aliis taceam, beatus Oswaldus septem monasteria in sua diecesi regulari disciplina, eiectis clericis feminarum consortium Ecclesiis anteponentibus, instituit, delegato eis super ea que Ecclesie  prius habebant tanto ex munificentia regis et aliorum principum regni subsidio rerum, ut cohabitantibus sufficeret ad uictum atque uestitum. Wincelcumbensi uero monasterio, quod de septem unum erat, supra memoratum Germanum  in abbatem ordinauit, et aliis singulis singulos in religione probatos abbates preposuit. De quibus quidam, Folberhtus nomine, Perscorensi Ecclesie, que una de septem abbatiis est, in abbatem prelatus est, uir moribus grauis et feruentissimus cultor monachice institutionis, sed in subditos, quod ualde in eo reprehendebatur, nimie et indiscrete seueritatis, Is ad extrema perductus, et huic uite subductus, atque in feretro mortuorum more locatus, recepto spiritu,  trepidantibus cunctis erexit se. Igitur fugientibus aliis, prefatus Germanus accessit sciscitans quo uel a quo ductus sit, quid uiderit, quid illi contigerit, et ob quid reuersus sit. At ille se a beato Benedicto in uisionem Dei perductum fuisse, et Deum sua peccata meritis dilectoris sui Oswaldi sibi indulsisse, atque ad intimandam sanctitatem ipsius Patris se reuixisse respondit. Rursus quenam forma, qui habitus, quis Patris Benedicti comitatus exstiterit, percunctatus, habitum gemmarum nitore prefulgidum, formam eius ultra humanam estimationem decoram, comitatum innumeris candidatorum millibus monachorum et speciosissimarum sanctimonialium respondit esse compositum. Quo dicto conticuit, et accepto uiatico Dominici corporis dimidium diem  superuixit. Itaque uitam obitu iterato finiuit.

Post hec in aliis Anglie partibus ad parochiam suam nil pertinentibus insignes Ecclesias ob prefixam causam clericis euacuauit et eas memorata auctoritate subnixus uiris monastice institutionis sublimauit. Sunt autem he: Ecclesia pretiosi martyris Christi Albani, ecclesia sancte Aetheldrithe uirginis in Heli, et illa que apud Beamfletam constituta  honorabilis habebatur. Prelati quoque et istis per eum sunt singuli Patres, Aelfricus scilicet, quem Ecclesia Cantuariensis pastorem postmodum habuit, Albanensi, Brithtnothus Heliensi, Beamflytensi Godemannus. Cenobium uero Ramesiense, ut descripsimus, eius instinctu et operatione a fundamentis edificatum est. Aucta est ergo per Angliam obseruantia discipline regularis in tantum ut quadraginta octo monasteria partim uiris, partim feminis stabilirentur per hos uiros, Dunstanum uidelicet archiepiscopum Cantuariensem, Oswaldum pontificem Wigornensem, et Atbelwoldum episcopum Wintoniensem.

Iis autem que beatus Oswaldus edificauerat, de aliis enim scribere a proposito nostro remotum est,  ipse magna semper cura et sollicitudine inuigilabat, ne diabolus, qui sicut leo circumit querens quem deuoret, , ullum fratrem a professionis sue norma deuiantem inueniret quem deuoraret. Unde et eadem monasteria circumire, ac in singulis, prout nouerat expedire, morari consueuerat, uerbo simul et opere fratribus, que saluti cuiusque utilia fore aduertere poterat, paterno affectu subministrans. Super hec nonnullis Ecclesiis, quibus ipse non eo quo superioribus modo intendebat, tam discipline regularis quam et grammatice liberaliumque artium magistros postulatus dirigebat, qui aut in Galliis docti ac per eum in Angliam ducti, aut certe sua sagacitate in monasteriis suis imbuti, sapientes  et preclari habebantur. Inter quos quidam Floriacensis monachus erat, Abbo uocatus, morum sanctitate preclarus, ac litterarum tam secularium quam diuinarum scientia apprime instructus. Hunc pater Oswaldus posuit in cenobio Ramefiensi monachos docere, scholas regere et quibuscunque ualeret, cum in disciplina regularium, tum in scientia litterali prodesse. Quod et fecit. Hinc ergo processit ut cum religionis augmento liberales artes, que prius ob diuersos casus in neglectum per Angliam uenerant, quaquauersum Patris Oswaldi industria et sollicitudine euentilate multipliciter pullularent. Prefatus uero Abbo ob multam sui dignitatem beato quoque Dunstano familiaris ualde exstitit, eiusque instinctu et dispositione passionem  beati Edmundi gloriosissimi regis Anglorum styli officio posterorum memorie tradidit. Post hec et alia innumera bona, que in Anglia fecerat, ad monasterium suum Floriacum reuersus, abbas in eo factus est et postea martyrii palma a Deo pro iustitia coronatus.

Beatus autem Oswaldus ubi se correctioni clericorum Wigornensium intromittere aggressus est;  ipsi aduertentes in quas, quantum suos mores attinebat, eos angustias uellet detrudere, statim uerbis eius aditum sui cordis occluserunt, nec ea sensum suum penetrare ulla ratione passi sunt  . Qua de re sumpto a Patre Dunstano, cuius consueuerat inniti prudenti consilio, annuente iam sepe memorato glorioso rege Edgaro, monasterium infra ipsam sedem episcopalem construere cepit in quo quibuscum conuersaretur monachos adunaret. Et iam maceries operis altius leuata profecerat. Non long uero ab opere suo quidam lapis quadrus iacebat ad operis fabricam omnino aptus ac necessarius. Ad hunc pro iussu pontificis suo loco mouendum et in structuram templi componendum artifices, qui sufficere estimati sunt, accesserunt. At dum illum,  qui quasi radicitus terre hereret, nullo conatu uel leuiter mouere ualerent, adiuncti sunt eis alii et alii uiri, qui pari modo ad pondus lapidis nichil uirium habere sunt deprehensi. Stupor ingens occupat omnes. Mandatur de negotio Patri Oswaldo, qui tunc aberat; et rogatur quantocius ueniat considerare quidnam monstri res ipsa pretendat. Adest, et multitudinem circa predicti lapidis motum casso labore sudantem aspiciens miratus est. Et attonitus stans, Deumque silentio deprecans, aspexit in lapide illo Aethiopem quemdam sedere et obscenis nutibus laborantes subsannando deridere. Itaque uir Domini statim contra demonem signum sancte crucis intorsit, et illum euestigio territum sibi fuga consulere compulit. At lapis, quem octoginta uiri ante  mouere nequibant,  paucis hominibus facillime statim leuatus est, et in opere collocatus. Populus qui ad hoc spectandum undique fluxerat, considerans rei geste potentem uirtutem, Deo super mirabilibus suis immensas gratias retulit; Patrem quoque suum atque pontificem eximia laude predicauere, intelligentes ueraciter esse amicum Dei, ad cuius nutum tam inerti pauore percussus tremens disparuit aduersarius Dei.

Perfectam ecclesiam ipse in honore sancte et perpetue uirginis Dei genitricis Marie dedicauit, ibique, ut proposuerat, monachos in sancta conuersatione Christo seruituros congregauit. Clerici ergo in sede episcopali, que sub nomine gloriosi apostolorum  principis Petri fundata antiquitus fuerat, conueniebant, et monachi in noua ecclesia sub patrocinio sancte Marie una degebant. At plebs nunc istam nunc illam ecclesiam uicissim aliquandiu frequentabat, sed post dies admirantes et admirando uenerantes monachorum religiositatem, paulatim se clericorum collegio ceperunt absentare, et seruitio  Dei quod monachi faciebant presentes adesse, propterea quod quemadmodum sibi ratio mentis sue dicebat, decentius et Deo dignius seruitio clericorum fiebat. Unde et factum est ut, sicut plebis mutatio ab una ecclesia in aliam facta est, ita et plebis oblatio mutata sit. Dum igitur in eo quod illi perdunt isti lucrantur, in quo illi deficiunt isti multiplicantur. Quid moror? Qui maior natu et honorabilior inter clericos habebatur, Wensinus nomine, abiectis secularibus cunctis, se et omnia sua factus monachus monachis largitus est. Super quo famulus Dei mire letatus eum elapso breui tempore studiis celestibus pleniter erudiendum Ramesiam dirigit, et eruditum inde reducens adunatis monachis Wigorne morum preceptorem constituit. Quem enim  in clericatu iuxta mores antiquos semper amatorem honesti sciebat, hunc nichilo minus in monachatu fautorem et exsecutorem fore honesti spe certa sibi promittebat. Unde nec falsus est. Bonum quippe, quod Pater de eo sperabat, ipse magnopere in bonis actibus accumulabat. Que omnia clericorum nonnulli attendentes, et mente compuncti, consilium contra Deum non esse perpendentes , spreto seculo, spreta omni pompa seculari, iugo se Christi, subiiciunt et inter monachos, quos paulo ante nimium exsecrabantur, monachi fiunt. Audires ad hec quamplurimos hominum stupendo cantare: O uere mutatio dextre Excelsi! hoc itaque modo a beato Petro in Matrem Domini Saluatoris a clericis in monachos translata est sedes pontificalis honoris.


His ita sese habentibus, prefatus Eborace ciuitatis antistes uite presenti adimitur; et grauis exinde meror Anglorum populis procreatur. Fama igitur obitus eius agili lapsu discurrens regias pertingit ad aures, nec beati Dunstani notitiam segnius attigit. uolens autem idem Pater pro suo officio uiduate Ecclesie consultum ire, regem petit; et consilium, quod salubrius sibi de substituendo pastore occurrit, regi proponit. Predicat dignitatem uenerabilis uiri Oswaldi, quo uidelicet quantoque parente nobilitatus, qua religione a puero institutus, quibus uirtutum prerogatiuis fuerit insignitus. Super hec quam strenue cathedram pontificalem, cui eo usque presidebat, gubernarit, edisserit; ac per hoc quo iure  merito debeat celsiorem ascendere, pandit, probat, asserit. Placent regi que feruntur, quodque Dunstanus de Oswaldo fieri laudat; uelit solummodo clerus et populus Eboracensis; uult, suadet, oratur, iubet ut fiat. Rogatur uoluntas illorum, et uoce consona simul omnes respondent unum uelle se, illum pre ceteris sibi prefici concrepant, et id rupta omni  mora fiat magnis postulationibus instant. Nec mora. uir ascitus aduenit; sed petentibus suscipere regimen uiduate Ecclesie non statim annuit. Intonat uox populi, ut dubio procul attestareris Scripture uocem populi uocem esse Dei. Par caritas, sententia concors, una uoluntas populi in bono fuit; et Deus pacis, qui inhabitare facit unanimes in domo , quique est inter duos uel tres congregatos in nomine suo , non faueret rei cui tanta multitudo fauebat, nec sentiret quod sentiebat, nec uellet quod uolebatur? Nolebat plane, sed esto quod Deus fieri uult fiat necesse est. uult autem quod secundum se uolunt fideles sui. Alioquin bene possent uelle sine illo; et ueritas non esset ueredica, que dicit nichil sine se quemquam posse  . At secundum se uoluerunt fideles sui sanctum Oswaldum fieri pontificem Eboraci? Cum igitur hoc ipsum Deus uoluit ut fieret, necesse omnimodis fuit; quapropter acquieuit ille Deo, acquiescendo uoluntati seruorum Dei.

Factus igitur archiepiscopus Eboracensis  , Romam pergit, pallium Ecclesie sue debitum ab apostolica sede requisiturus, plurimaque negotia regni, prout ei rex sibi delegauerat, cum ipso tractaturus. Hinc patriam egressus, transito mari, transitis terris periculorum diuersitatibus plenis, Romam peruenit, Romana menia subit. Inde Ioanni apostolico presentatus, uoti compos efficitur. Denique suscepto pallio quod petebat, functis quoque responsis regie legationis quam ferebat, honorifice a papa dimissus  Angliam reuertitur, reuersus a principe regni ac regno gloriose recipitur. Post que reddito regi legationis sue responso, et ipso quod in omnibus prudenter egisset sublimi preconio a cunctis predicato, magna regis beneuolentia fretus ad sedem suam Eboracensem uadit. Ubi egregio cum honore susceptus, cum iubilo plebis, cum sonoris clericorum concentibus, cathedram est archiepiscopalem indeptus. Quo facto non quasi rudis et inscius, sed ut uere emeritus ac perspicax pastor ouium Dei, die illa confluentem multitudinem tam documento uite manentis quam alimento uite labentis copiosius pauit. Exin tractans secum illud Sapientis quia cui plus committitur, plus ab eo exigitur ,  omni hora sollicite curabat ita sibi commissa dispensando tractare et tractando dispensare, ut nichil  a se in futuro quod detrimentum sibi gigneret exigeretur, sed quod beata remuneratione donaretur. Quamobrem idem qui fuit in uisitatione monasteriorum que instituerat, semper exstitit, idem in consolatione fratrum inibi degentium prestitit, idem in sustentatione illorum omniumque sua ope indigentium mansit. In nullo igitur sanctitatis opere defectum passus est propter onus sacerdotale, sed aut idem qui fuerat prestitit, aut, seipso sublimior in huiusmodi opere factus, ad uidendum Deum deorum in Sion aciem sue mentis indeficienti contemplatione dirigebat.

Hic igitur quamuis Eboracensi pontificatu sublimatus exstiterit, curam tamen episcopatus Wigornensis non amisit. Si quidem beatus Dunstanus,  quem sollicitudo omnium Ecclesiarum in Britannia constitutarum respiciebat, uerens ne monachi in ipsa Wigorna per eum tunc nouiter instituti aliqua ultra quam ferre ualerent tentatione concuterentur, si pastorali cura destituti non haberent quo munirentur, precepit ei ex auctoritate summi Pastoris, quatenus ea qua solebat diligentia illis intenderet, quoad personam tante rei idoneam Deo monstrante illi substituere possit.

Post hec instabant dies Rogationum, et seruus Dei Oswaldus sumpto itinere Rameseiam petit  , uisitare scilicet et consolari fratres, quos, ut supra meminimus, iamdudum ibi posuerat. Adest; et monachi pro more nominatorum dierum procedunt ad ecclesiam beate Marie, que ob interiacentem paludem  nonnisi longo circuitu per siccum adiri ualebat. Ubi celebrata missa et a pontifice solemni peracto predicationis officio, monachi longitudinem uie qua uenerant compendio mutare uolentes, nauem ascendunt, ad monasterium per fluuium qui interfluit redituri. uerum dum maior numerus hominum in nauem fugeret quam nauis ferre ualeret, onerata nimis mergi cepit. Turbantur in naui consistentes, et mori metuunt. Exclamant, opem beati Benedicti ac sui Patris Oswaldi afferre sibi postulantes. Nam ipse Pater, in ripa fluminis adhuc stans, iis qui secum erant utilia quedam ac necessaria disponebat; ut autem auribus eius clamor insonuit, stupore attonitus, mox illuc lumina flexit, et uidens filios  suos in mortis periculo positos, cor ad Deum, dextram tetendit ad illos. Quo signo beate crucis edito,  illico nauis ab aquarum profunditate emergens, quasi nichil oneris ferret, in ulteriorem fluminis ripam prosperrimo lapsu cum omnibus que portabat euecta est. Magno timori securitas magna succedit, ac, pro re que acciderat, Dei laus ex corde omnium et ore procedit.

Dein aliquanto tempore ibi, ut sue consuetudinis erat, inter monachos degens, edificationi uite illorum diebus ac noctibus intendebat. Et ecce nuntius quidam a monachis Heliensibus directus adueniens, innotuit unum ex illis de maceria Ecclesie precipitatum subita morte occubuisse. Ad quod Oswaldus uehementi merore deiectus ,  confestim quod debuit officium ei caritatis impendit. Etenim monachis sub uno uocatis pandit euentum rei, subiungendo preces quibus exhortando perorat quatenus pro anima defuncti Dominum studiosius orent. Parent illi monitis eius, et pro eterna salute fratris instant uigiliis, instant psalmis, instant lacrymis, pulsantes ad ianuam misericordie mundi Redemptoris. Super hec quoque singulis diebus offertur pro eo id quod his omnibus antecellit, illud scilicet sacrificium laudis quod in ara crucis Filius Dei obtulit Patri suo pro nobis. Que dum fiunt, una noctium pontifici, in oratione Christo apud Eboracam intendenti, defunctus idem uisibiliter apparuit; a quo percunctatus quis esset, illum se pro quo et ipse per se et alii per ipsum Deum interpellabant  esse respondit. At ille suspirans, Qualiter, inquit, frater, tibi fuit uel qualiter nunc est? Hactenus, ait, ualde male, nunc autem ualde bene. Tuis quippe meritis et precibus a penis quibus cruciabar per angelum suum me die hesterna eripuit Deus. Quod et tibi insinuando ueni gratias agere, quo aduerteres, licet id optime scias, quam gratiosus pro hoc et aliis iure debeas Deo existere. His dictis, non comparuit. uir autem Domini, magno gaudio ad ista repletus, benedixit Deum super ineffabili misericordia eius. Facto mane, quid factum sit, quid uiderit, quid audierit, suis retulit. Dehinc exsultans et gaudens in Spiritu sancto, pro re que contigerat gratias egit Deo Patri per oblationem corporis et sanguinis dilectissimi Filii sui, in quo solo, sicut ipse testatur,  bene complacet sibi . Mandauit etiam hoc ipsum filiis suis, monachis uidelicet Ramesiensibus simul et Wigornensibus; et quod pro anime fratris absolutione pio Deo grates exsoluerent, monuit et hortatus est. Quod ipsi diligenti studio exsecuti sunt.

Preterea diecesim suam opportunis temporibus peragrans, quidquid ediscere poterat in moribus suorum oculos summi Dei offendere, paterna castigatione corripere atque corrigere satagebat. Hec  agentem contigit uice quadam uenisse Rhipum, ubi beatus quondam Wilfridus nobile construxerat templum, in quo ipse mundo sublatus scitur fuisse sepultus. Hoc templum ante tempus beati Oswaldi barbarorum irruptioni patuit; qui illud magna ex parte dirutum, non ministeriis diuinis, sed latibulis ferinis fecerunt accommodum. Huius templi conseptum uir Dei subintrans, noctu peruigil in orationibus inibi mansit. Illic ergo diuina reuelatione lustratus, didicit ipso loco sanctorum corpora condita esse; que inuestigans cum nominibus singulorum dubio procul inueniret. Facto mane suos conuocat; quid noctu acceperit, eis enarrat. Ad audita cuncti exsultant. Igitur ad iussum pontificis semirute ecclesie  pauimentum effoditur, promissus thesaurus sancta curiositate inuestigatur. Sanctorum corpora cum tabula hec continente reperiuntur: HIC REQUIESCIT SANCTUS WILFREDUS ANTISTES EBORACENSIS, ET REuERENDI ABBATES TYLBERTUS, BOTWINUS, ALBERTUS, SIGREDUS ATQUE WILDENGUS. Ex his seruus Dei omnipotentis gaudens hilarisque effectus, repertas reliquias loco interim apto collocauit. Postmodum uero ad corpus sancti Wilfredi feretro conuenienter aptato, illud in eo magna cum reuerentia condidit, utpote quem magno Wilfredo, fundatori uidelicet, loci ipsius consanguinitate iunctum nouerat, quem in regimen Ecclesie Eboracensis, sicut uenerabilis Beda prope fidem Historie gentis Anglorum refert, ei successisse sciebat; quemque uti nominis eius  consortem, ita et uite morumque heredem fuisse acceperat. Corpus  siquidem illius maioris Wilfredi, quod semotum ab aliis per se in eminenti loco in ipsa ecclesia tumbam habuerat, quam et epitaphium ut idem Beda in eadem Historia narrat digniter decorauerat, a glorioso Cantuariorum antistite Odone, cuius in initio huius opusculi paucis meminimus, translatum Cantuariam fuerat, quemadmodum ipsemet in prologo uite ipsius Wilfredi, que per eum heroico metro composita est, attestatur ita scribens: Igitur uenerabilissimas beati confessoris Christi Wilfridi reliquias indecenti sentinose uoraginis situ marcidas, nimia, quod dictu quoque meticulosum est, prelatorum horripilatione neglectas, cum inde fauente Deo scilicet a loco sepulcri eius  quidam transtulissent, reuerenter excepi, atque intra ambitum metropolitane cui gratia Dei presideo ecclesie collocaui; presertim cogente illo euangeliste testimonio; meo uidelicet apologetico, quia ubicunque fuerit corpus, congregabuntur et aquile  Itaque tante tamque Deo digne affinitatis delectatus uicinitate, et editiore eas entheca decusare, et excerptis de libro uite eius flosculis nouo opere pretium duxi carmine uenustare. Leuatis ergo reliquiis, et conuenienter, ut dixi, locatis, aliud ab illo  quod fecerat primo par omnimodis et equale beatus Oswaldus feretrum fabricauit, ipsumque a se consecratum Wigornam destinauit. In cuius consecratione rogatus ad quarumnam reliquiarum conditionem illud apparet, hoc se ad honorem Dei respondit composuisse, et illi cuiusnam reliquie forent in eo condende notissimum esse. Seruatum est itaque Wigorne feretrum idem, ac reliquie ipsius admirandi Patris Oswaldi a terra post multos annos leuate magno cum honore sunt in eo collocate.

His ita dictis, cepte narrationi insistamus. Diffusa igitur sanctitatis fama sancti Oswaldi eo prodiit ut languoribus uariis pressi ei de longinquo id ipsum mandarent, sibi ab illo subuentum iri nullo modo diffidentes. Nec fallebantur. uerbi gratia, uir  quidam potens regi Edgaro ex ministerio, quo ei deseruire solebat, notus erat. Hic ualida infirmitate corporis tactus, per nuntium uiro Dei se oppido infirmari simpliciter insinuauit. At ille benedicens panem eique transmittens, ut plena fide recuperande sanitatis inde comederet iussit. Fecit ille quod precepit; nec unius hore spatium prius transiit quam se degustato pane melius habuisse percepit. Alio tempore dum idem famulus Dei in multitudine suorum apud Eboracam pransurus consedisset, iamque panem sua sacratissima manu signatum considentibus distribuisset, forte micas decidentes sorex superueniens auido simul et pauido morsu colligere cepit. Qui dum in medium nullo eum  deterrente prodisset, succubuit, nec usque progredi ualuit. Benedicti etenim panis reliquias famelicus uorans, nec quod deuorauerat ullatenus euomere quibat, et suffocatur subito. Remansit itaque mortuus. Quod factum ne sue laudi quiuis ascriberet, exanimem bestiam a conspectibus intuentium abiici uir prouidentissimus iussit. Denique animaduertit nonnullos inter se inde loqui, et rem ultra quam sibi cordi esset extollendo admirari. Et mihi quidem duo hec, que de pane signato proxime facta retulimus, consideranti nec alienum ab admiratione esse perpendo, hoc scilicet irrationale animal precipitasse de uita in mortem, quod animal rationale subleuauit a morte in uitam. Profecto natura panis eadem in illo que in isto fuit; et quemadmodum  homo pane, sic et sorex alitur pane. Quod igitur homini uitalis, sorici factus est exitialis; nec substantiam panis, sed meritum respicit sanctissimi Patris; qui ubique et in cunctis paruus et humilis exstans in oculis suis, magnus erat in oculis Dei atque sublimis. Quod inter alia eo probabatur, quia, ne dicam, illi, sed quod minus est, locis quibus per uices insistere solebat, sua Deus protectione et correptione, ne ab indignis occuparentur, intendebat.

Sed forte non credetur iis que dicimus, si ea declarans exemplum non subiicimus. Frater quidam erat professione et habitu monachus, nomine Aegelricus. Hic laxatis balneo membris, cum fessis quiescere  opus haberet, locus quietis, ue misero! is primus occurrit, quem uenerandus presul Oswaldus sedere frequentius morem habebat. Non ergo ueritus sanctitatem loci, quam fuerat ex assiduitate pontificis nactus, in eo sese deiecit, somno inibi ac dulci quiete uelut sibi pollicebatur fruiturus. Et iam quiescentem lenis sopor inuoluit, sed absque mora eum ab ipsa quiete irruens demonum multitudo atrociter euoluit. Astant quippe illi plures teterrimi spiritus, et ab eo districta examinatione perquirunt quenam illius mentem dementia ceperit, que sibi ut se in loco tanti pontificis collocaret subripere potuit. Ad quod rationem quam pro sui excusatione proferret nullam habentem inuadunt, torquent, laniant, hac et illac trahunt, ab imo sursum rapientes, de  sursum ad ima deiicientes. Quid miser ageret? Sciebat ubi erat; nec se tanta angustia inuolutum uel loco auellere, uel ad subueniendum quemdam poterat interpellare. Tandem tamen uiolento conatu erupit in uocem, et horrido clamore infremuit. Qui circa erant ex abrupto dormientis sono perterriti accurrunt, uociferantem pulsant, pulsantes excitant, excitatum quid dormiens passus sit diligenter interrogant. At ipse pauens ac pallens, quo casu quid fecerit, quid aut a quibus audierit, quid pertulerit, ex ordine pandit. Ad quorumcunque ergo notitiam istud perlatum est, non soli uiro, sed et iis que sua inter erant deinceps honorem ac reuerentiam per omnia deferebant. De quibus licet plurima scribere  fortasse possemus, tamen, ne cui tedio simus, illa omittimus, intendentes uidelicet breuitati qua nos scripturos fore decreuimus.

Itaque ad sacrum ipsius transitum styli officium conuertamus, et opus quod paucis huc usque protraximus, suo, sicut Deus concesserit, fini subdamus. Referre etenim qualiter Pater ipse Oswaldus Rameseiam postremo reliquerit, quantis lacrymarum imbribus, presagis, ut autumo, illum amplius eo non rediturum, a fratribus dimissus sit, forsitan coniectando, quis possit, certe autem rei ueritate neminem pronuntio posse. Discedentem uero non modo monachi, quos illic adunauerat, sed et plebs hinc inde sub uno coacta deducunt, singuli se illius sanctitati commendantes, sibi ab illo benedici supplici  deuotione flagitantes. Discessum autem illius subsecutus est in ipsa ecclesia terribilis fragor; qui tertio intonans audientes nimio pauore concussit, sagaces animos illum non multo post seculo adimendum et ex hoc plerosque graui tumultui subdendos edocuit, premonuit, premuniuit. Denique nonnulli nosse uolentes, unde qui audiebatur sonus prodierit, e domibus prodeunt, et in Ecclesiam peruenientes, omnia sana, omnia integra, omnia suis in locis solito consistentia mirantes inueniunt. Iam quod aliquibus per uisum fuit ostensum, ruinam uidelicet duarum turrium factam fuisse, pretermitto ne, si dixero illarum turrium casus beati Oswaldi et prefati ducis Aethelwini presignasse in  mortem  occasus, estimer mihi futurorum scientiam, quam non habeo, ex iis que facta scio iure deridendus arrogasse. Illo igitur, ut diximus, pretermisso, nos gloriosum Patrem Oswaldum iam proxime celos petiturum descripturos sua prece rogamus idem Pater tueatur et adiuuet.

Ut igitur famulus Christi Oswaldus Rameseiam liquit, Wigornam adiit. Spiritus quippe caritatis, qui in eo circa Wigornenses per gratiam suam semper feruentior erat, ea re illuc eum non iniuria creditur adduxisse, quia nouerat illum eo potiori eterne uite premio debere remunerari quo in maiori uere caritatis affectu huic uite decedentem contingeret inueniri. Mansit itaque ibi quandiu in corpore mansit, diebus ac noctibus Deo intendens, et  iter suum eundi ad Deum toto conamine purum ab omni obstaculo faciens. Ob que labore et insuper senio fessus, languore corripitur graui, per quem se intellexit alias de ista uita uocari. Aderant sacri Quadragesime dies, dies scilicet in quibus diuersis modis diluitur quod in aliis anni diebus uaria demomonum illusione delinquitur seu bono, quod alio tempore exercetur, diligentiori studio inuigilatur. In usu habebat idem antistes singulis diebus preter alios, quos quotidie innumeros alebat, duodecim pauperum pedes abluere, deosculando crine ac linteo tergere, manibus aquam fundere, denarios prebere, et ipsis apposita mensa cibum et potum sufficienter ministrare, eosque in Pascha uestibus nouis  indutos per aliquot dies ipsius festiuitatis in curia sua honorifice secum habere. Nulla eum infirmitas corporalis ab istis retardabat, sed quo se corpore sentiebat debiliorem, eo sibi ad seruiendum eis ingessit uim ualidiorem. Et iam Dei regnum ascendere cupidus, die quodam oratorium, quo continue in Dei seruitio tenebatur, cum suis egreditur, et sub ere stans acies oculorum celo intentissime fixit, Christum ad quem anhelabat pio corde et ore intentius orans. Nec erecta lumina, ut fit, cito deflexit, sed quasi aliquod noui ac delectabile contemplaretur, ubi ea defixerat diutissime fixa tenebat. Unde presentes admodum admirari, quid tanto opere intueretur, sciscitati sunt. Quibus ipse ait: Considero quo tendo. Quapropter, filii, sustinete, queso, quatenus,  iuxta quod mihi conceditur, pregustem gaudia que exspecto. Attamen quod percunctamini, si quid sibi uelit nosse uultis, cras uobis et me tacente res ipsa notabit. Salus enim eterna, pro qua hucusque laboraui in terra, instat, nec ante transibit crastina dies quam me in eam Dominus meus, sicut est pollicitus, introducat. Dixit; et unde fuerat egressus, in oratorium reuersus est.

Conuocatis deinde fratribus, hortatur eos impendere sibi ministerium sacre inunctionis cum uiatico Dominici corporis, quod iuxta ritum ecclesiastice  institutionis debetur Christianis de hac uita transituris. Quo illi audito in gemitus et lacrymas erumpunt, non illius glorie perenni ad quam properabat inuidentes, sed cum paterne pietati qua priuabantur pios affectus impendentes, tum suam desolationem quam tanto Patre orbati se passuros non dubitabant amare deflentes. Exhibent tamen illi quod petebat; et grandi merore consternati, sequentem noctem per multa secula, si fieri possit, optabant protelari. In qua nocte ipse Pater, ac si languoris quo tenebatur oblitus, horam nocturne uigilie preueniens, prout sue consuetudinis iugiter esse solebat, ecclesiam petit; ibique noctis officium explens, residuum spatii quod diem usque tendebatur diuinis laudibus pro more peruigil expendit. Et tali quidem  modo nocte illa suis dimensionibus terminata, fratribus illuxit metuenda dies, in qua te, reuerende Pater Oswalde, susciperet felix et nullo claudenda termino quies. Hac etenim die percantato psalterio, quod singulis diebus cum floribus inde acceptis decantare solitus erat, unicum redemptionis humane sacrificium coram se Deo Patri fecit offerri. Cuius dein participatione refectus, obitum suum, quem instare sciebat, eius inuicta uirtute muniuit. Ac demum totius diei officio in honorem Dei percelebrato, quasi conualuisset de infirmitate, surrexit; et monachis nequicquam insistentibus ut sue parceret imbecillitati, solito more linteo precinctus pedes pauperum lauit, et osculans eos crine linteoque  detersit. Quibus lotis et quindecim graduum psalmis, quos inter ipsum ministerium psallere semper moris habebat, percantatis, subiunxit Gloria Patri et Filio et Spiritui sancto. Ad quod cum pauperes ei assurrexissent, ac solitas grates exsoluissent, ipse dicendo Spiritui sancto. sanctam est resolutus in mortem, emittens spiritum suum ante pauperum pedes in manus Christi, cui in ipsis pauperibus ipse ministrarat. Ipso enim teste, sibi fit, quod uni ex minimis suis fit . Transiens itaque a Christo susceptus est, quatenus, iuxta uerbum illius, illic esset ubi et ille . O uere ministerium felix, quod sui exsecutorem sub tanta celeritate regni Dei fecit heredem! Et tu, o beatissime Pater, non minus, imo multo excellentius felix,  qui functus ministerio, ipso eodem momento quo illud fideliter peregisti, in gaudium Domini tui, cui seruisti, felici premio remuneratus felicissimus introisti . Illa gloria, qua coronaris, innuit tuis quantum possis sibi prodesse ante Deum, si dignaris. Et quidem, inclyte Pater, felix fuit uita tua, felix fuit et mors tua. Atque utinam sentiant in se alumni tui, quod sit felix memoria tua, sibique salubris atque benefica quam ad te habent humilis deuotio sua.

Itaque fratres, Patrem suum iam defunctum cognoscentes,  accurrunt et complosis manibus lugubres eiulatus emittunt. Inter quos tamen trepidi ac gementes exanime corpus accipiunt, cilicio sternunt, abluunt, sacerdotalibus, uti moris est, uestibus induunt. Perciperes ad hec pietatis officia, quam pio affectu uiuens pastor a suis ouibus diligebatur, cum in exstinctu procederet tante caritatis ostensio ut nullus illi putaretur satis honoris detulisse, qui non lacrymantibus oculis manibus eius ac pedibus deuota oscula impressisset. Hinc superpositus feretro, fertur ad ecclesiam beatissime uirginis uirginum, quam, sicut supra memini, a fundamento ipse construxit. Et ecce dum in sublimi gestaretur, ac precedentibus iis, qui sonoris concentibus Deo laudes et preces offerebant, subsequente autem populo, qui  amissum pastorem una cum monachis miseranda uoce plangebant, apparuit gloria Dei, que doctas mentes docuit intelligere meritum mortui. uiderunt etenim, qui conuenerant, niueam columbam de superis uenientem expansis alis lento uolatu protegere corpus antistitis. Igneam quoque spheram ad scuti teretis instar una celo delapsam super feretrum intuebantur. Et admirantes unum et aliud signum, rogant ut qui non aduerterent intueantur. Insonat clamor hinc et inde, fitque diruptio uocum laudationis diuine; laus autem ipsa quo magis dirumpitur, magis augetur; rumpitur in canoris uocibus, augetur in iubilo cordis. Iubilant namque Deo pro gratia, quam in tanta multitudine monstrare in Patre suo dignatus est; per columbam uidelicet ostendens simplicitatem  et innocentiam pectoris eius; per igneam spheram, feruens studium quo preditus erat in dilectione Dei et proximi animus eius. Interim uenerabile corpus oratorio infertur, cepte protectionis prefati ignis atque columbe continuatione comitatum. At ipso deposito coram altari, uisio que apparuit in australem ecclesie plagam prope altare diuertit, quasi locum designans corporis sepeliendi. Quo facto intuentium oculis celum remeans elapsa est.

Fama igitur obitus eius circumquaque perlabitur, et illo die ac nocte subsequente quibus a sepultura corpus suspenditur, undique parui ac magni utriusque sexus homines aduolant, eorumque clamores  suspiriis atque lamentis permisti era complent. Hos inter acerbior fletus monachos et inopes cruciabat; hos quia pastorem, patrem et aduocatum; illos quia se in eo perdidisse aduerterant totius uite subsidium, spem et consolationem. Fit igitur luctus omnium inestimabilis, et adunata multitudo innumerabilis. Qua circumstante seseque super inuicem comprimente, sepeliuntur sacratissimi presulis artus in prefata nobilissime uirginis ede, loco uidelicet diuinitus pridem designato. Post hec annuntiatur depositio eius his et illis, id est uel quos regendos sub pastorali cura susceperat, uel quos a seculari conuersatione abstractos qualiter Deum in monachico habitu sequerentur instruxerat. Unde ex dulcedine recordationis eius, cunctis qui intelligebant  se fuisse filios eius indicitur luctus communis. Ubi autem sepe memoratus Aethelwinus dux resciuit gloriosum Oswaldum huic uite modum imposuisse, pre nimia angustia cordis infirmitas corporis, que illum tunc forte premebat, in tantum conualuit ut post modicum temporis sancto fine quiescens uniuerse carnis uiam intraret, sepultus in ecclesia quam in Rameseia ipse et Pater Oswaldus de suo fabricarant.

Transit autem uenerandus Deoque dilectus antistes Oswaldus ab hac uita ad uitam eternam II. Kalendarum Martii, Transactis ab episcopatu, quo primo functus erat, triginta uel amplius annis: Conditumque est uenerabile corpus illius, uti prediximus, Wigorne, in ecclesia gloriosissime Dei  genitricis et perpetue uirginis Marie. Sane ut gratia Christi designet mortalibus Oswaldum mundo mortuum sibi uiuere, qui eum non quasi penitus mortuum requirunt, uere uiuentis et ante se multum ualentis indicia in eo reperiunt. Quod ut euidentibus probemus argumentis, que per eum post mortem suam facta et ad nostram notitiam sunt perlata, paucis subnectere rati sumus. Sed ne iudicemur de percipiendis indigni, si inuenimur de perceptis ingrati, pro iis quibus scribendis animum dedimus, et iam effectum, prout Deus dedit, nacti sumus, sit ipsi omnipotenti Deo, Patri, Filio et Spiritui sancto laus et gratiarum actio per immortalia secula seculorum. Amen.

Explicit uita beati Oswaldi archiepiscopi et confessoris.





uITA S. DUNSTANI ARCHIEPISCOPI CANTUARIENSIS. AUCTORE EADMERO MONACHO.



INCIPIT PROLOGUS

Quia Deum in sanctis suis mirabilem prophetica uoce laudare iubemur , eum in iis  que in sancto Dunstano prime metropolis Anglorum pontifice mirabiliter operari dignatus est, quo  rumdam simplicium in bono fratrum non contemnende uoluntati obtemperantes, usitato more loquendi styli officio laudare decreuimus, scriptis que alio quodam elocutionis genere ipsa gesta commemorant sapientum considerationi relictis. Cui ut licet insipiens acquiescerem, me nonnichil illexerunt eadem scripta, eo quod in quibusdam nonnullis modum usitate narrationis excessisse uidentur. Adductus etiam in hoc sum quorumdam calumniis, qui frequenter questi sunt et conqueri non desistunt auctorem  ipsorum scriptorum uulgate rerum historie non omnimodis concordasse. Quod non quidem in miraculis, que de ipso Patre scripta sunt, ei subrepsisse confitemur. De quibus, uerbi gratia, est quod scribit episcopatum Wigornensem, cum ad eum  Pater Dunstanus electus et consecratus est, fuisse in honore beate matris Dei Marie, cum reuera fuerit in honorem gloriosi apostolorum principis Petri; et quod refert, secundum Edwardum, martyrem ex sanctimoniali femina natum, cum procul dubio constet eum ex legitima coniuge procreatum; et alia quedam in hunc modum. Quorum omnium puram ueritatem rogatus ab amicis meis tanto studio inuestigare sollicitus fui ut quaque per Angliam, ubi talium studia uigere sciebam et ipsemet ire non poteram, pro hoc ipso me mittere non pigeret, omnino uidelicet detestandum existimans a rerum limite exorbitantia ueritatem nosse uolentibus dicto uel scripto subministrare. Unde ne quis me quauis arrogantia  uel inuidia ductum iudicet istis scribendis manum imposuisse, fateor testimonium mihi perhibente conscientia mea in ipsa ueritate, a qua Christianum deuiare non licet, quia nisi me humane mentis cecitas fallat, nil in hac parte que dixi uitia ualuere, sed solus amor ueri, quo tantum Patrem et presentibus et secuturis omni seposita ambiguitate  commendare cupiebam. Nec in his meo sensu usus sum, sed firma et cui non credere nefarium esse credebam Patrum auctoritate subnixus, quos mihi quondam attestatos fuisse recordor se res ipsas, iuxta quod eas describimus, certo relatu eorum qui optime illas nouerant cognouisse. Horum unum Aegelredum scilicet, qui subprioris et cantoris officium in ecclesia Cantuariensi strenuissime per multum temporis administrabat, quique postmodum ob religiosam prudentiam et prudentem religiositatem suam Wigornensi ecclesie sub beate memorie Wulstano episcopo prelatus erat, et multis qui adhuc supersunt notissimus fuerat, ne nudis solummodo uerbis agere iudicer, omissis aliis proponere cordi fuit. Hic Aegelrico Cicestrensi episcopo homini magnarum  rerum peritia predito antehac diu adheserat, et ab eo multa de beato Dunstano, cui pene contemporaneus fuit, didicerat; que ille ab iis qui interesse meruerunt se accepisse fatebatur. Sunt super hec scripta ueterum simpliciori stylo digesta et chronicorum abbreuiate notationes, iisque scribimus attestantes. De iis autem que post sacratissimum transitum eius per eum facta significamus, quedam ex litterarum monumentis, quedam ex propriorum sensuum approbationibus, quedam ex ueridicorum uirorum allegationibus, qui ea partim uisu, partim auditu, partim experimento in seipsis didicerunt, omni remota scrupulositate, cognouimus. Si quis igitur hec legere dignabitur uel audire,  ita, queso, legat uel audiat ut conscientie mee simplicitati non deroget. Nam ea non detrahere studiosis, sed paruitati mee meorumque similium condescendere scientibus atque paratis, pro captu meo descripta esse pronuntio. Non itaque se illis que scribimus inaniter occupet, cui quod petimus in mente non sedet.


Explicit prologus



INCIPIT uITA.


Beatus ergo Dunstanus, ex nobilissima gentis Anglorum prosapia originem ducens, eo nobilius in huius mundi latitudinem prodiit quo sub materni sinus ipso adhuc angustia clauso diuino miraculo designatum est preclarum mundo per eum lumen oriturum. Cum etenim mater eius eo grauida spe prolis future letaretur, dies Purificationis beate Matris  Dei festiuus illuxit. Multitudo igitur utriusque sexus hominum pro excellentia tante festiuitatis circumquaque coacta fluxit ad ecclesiam, que antiquitus Glastonie de lignis edificata in honorem erat eiusdem Dei Genitricis consecrata. In qua multitudine multos nobilitate dignitateque precellens pater sancti Dunstani, Herstanus nomine, cum Chynedritha  matre eius ad Dei seruitium properabat, ambo cereos quos pro ritu ipsius diei Deo offerrent deferentes. Iam misse officium celebrari ceperat, etc.

(Prosequitur Historiam Eadmerus stylo uberi. Res gestas eodem, quo Osbernus [

Exin defuncto episcopo Lundoniensi, quesitum  quis in episcopatum digne succedere posset. Et cum in hoc aliquantum temporis expenderetur, nec persona decens et idonea reperiretur, tandem electio omnium super Dunstanum uersa est, et ipse pontificatum predicte Ecclesie suscipere communi cunctorum acclamatione coactus est. Utraque igitur Ecclesia, Wigornensis uidelicet et Lundoniensis, eo presule gloriabatur, quandoquidem summa necessitate compulsus utriusque pontifex per nonnullum temporis spatium erat, utrique sollicitudinis sue curam impendens, utramque intus et extra sua defensione contra omnes emulos muniens, in utraque officium pontificale opportuno tempore sedulus exsequens. En uisio, quam supra descripsimus, in gladiis apostolorum partim impleta est, cum in episcopatu  Lundoniensi, qui ex nomine beatissimi apostoli Pauli celebris habetur, Dunstanus confirmatus est. Profecto namque gladium ipsius apostoli ipsi Ecclesie prelatus accepit, quia uerbum Dei morem illius secutus subditorum cordibus excellenter infudit, et potestate, qua ille in uirtute Domini Christi gloriatus est, ipse ad terrendos impios, ad demulcendum pios circumquaque usus est. Quod et in Ecclesia Wigornensi strenuus egit, quam in gladio beati Petri regendam suscepit. Siquidem episcopatus idem per id temporis in honorem ipsius gloriosi apostoli fundatus habebatur. Sed Oswaldus, uir sanctus et religiosus, quem in regimen ipsius Ecclesie beatus Dunstanus antistes Cantuariensis effectus sibi succedere fecit, quia clericos ibi degentes nec  a prauitate sua conuertere, nec inde eo, quod nobiles iuxta seculum atque potentes erant, quibat eliminare, construxit pene contiguam ipsi ecclesie ecclesiam beate Dei genitrici Marie, in qua ipse cum monachis, quos se proposuerat adunaturum, Christo seruiret. Quod et factum est. Religio itaque monachorum contemptum clericis peperit, et uulgi conuentum ab eis alienatum sibi assiduum fecit. Quid plura? Numerus clericorum passim minuitur, monachorum conuentus in dies augetur. Quidam insuper ex ipsis clericis conuersi numero illorum additi sunt. Hoc modo sedes pontificalis mutata est in ecclesiam Beate Marie semper uirginis.


Memorato Odone archiepiscopo Cantuariorum ad perennis uite gaudia translato, immensum omnibus Anglorum Ecclesiis luctum suus transitus intulit, et innumeros populos acerbo merore percussit. Postulatus Dunstanus Odoni in patriarchatum sedis Anglorum succedere abnegat, suscepti regiminis onus satis graue sibi ad portandum, nedum maius superaddatur, esse protestans. Unde Aelffinus Wentane urbis antistes per regni principes, quorum alios re presentium, alios spe munerum futurorum ad hoc sibi fautores effecerat, archiepiscopatum rege annuente obtinuit. Qui post aliquot adepte dignitatis dies Romam pro archiepiscopatus stola petens, in Alpibus nimia frigoris asperitate correptus ultimum flatum ibidem emisit. Post quem substitutus  est in summum Ecclesie Dorobernensis pontificatum Birhtelmus Dorsatensis populi presul, uir totus ex mansuetudine, humilitate et modestia factus. uerum ubi compertum est nichil in corrigendis uitiis, nichil in exercendis ecclesiasticis disciplinis, nichil denique uirtutis seu constantie in eo esse ad tuendos bonos uel cercendos malos, ad Ecclesiam suam iussus rediit. Et ita sedes Cantuariensis a pontifice aliquantis diebus uacua sedit.

Itaque unanimis omnium electio Dunstanum inclamitat, illum solum se nosse uociferans, quem tanta sedes dignum ualeret habere rectorem, presertim cum a primeuo etatis flore uite sanctitas, morum grauitas, et cui nemo contrairet eum perlustrauerit inuicta, constans et sequenda auctoritas. Hac ergo  Dunstanus acclamatione quasi uoce uere diuina constrictus primatem totius Britannie sedem regendam suscepit, et eam immensa omnium adiacentium Ecclesiarum ac populorum exsultatione et gloria deductus ascendit. Post hec temporis opportunitate accepta beatissimorum apostolorum Petri et Pauli limina petiit, et eum summe sedis pontifex magno sincere dilectionis affectu illo uenientem excepit, secumque postea familiarius agens, et agendo templum sancti Spiritus esse indubitanter agnoscens, magnifice illum honorauit, ac stola sui apostolatus, pro qua uenerat, decentissime decorauit. Sicque delegata ei legatione apostolice sedis genti Anglorum pastorem ac salutis eorum prouisorem destinauit. Itaque uir Dei Roma reuersus, et in patriarchatum  prime sedis Britanniarum receptus, in ipsum mundi principem quasi gigas surrexit, et armaturam uerbi Dei a dextris et a sinistris  constanti uirtute in eum uibrare, et membra eius circumquaque debellare, prosternere cepit et eneruare.

Inter hec uisionem, quam sibi in oblatione apostolice armature dudum apparuisse descripsimus, mente reuoluens, et eam iam in administratione regiminis duarum Ecclesiarum, Wigornensis uidelicet et Lundoniensis, firme impletam conspiciens, dicendum existimo per quid archiepiscopatus Cantuariensis, qui hos dignitate precedit et in quo ipse  excellentius sedit, ei presignatus sit. Nimirum per uerbum Dei, quod scriptum suscepit in gladio beatissimi Petri, secundum quod illud rex Edredus exposuit, quando ei uisionem ipsam ipse Dunstanus, ut prediximus, retulit. Sicque gladius Petri ecclesiam Petri, et uerbum Dei ecclesiam uerbi Dei que Cantuarie sita est, significauit. Exin uidetur rationis dicere quid gladius beati Andree cum ceteris oblatus pretenderit, quandoquidem ipse in nulla ecclesia que sub nomine ipsius apostoli consecrata sit, sicut in predictis tribus ecclesiis sederit. Quod quidem, quantum attinet ad nos Anglos, quibus quid hoc sit luce clarius patet, superfluum reor dicto commemorare uel scripto. Propter externos tamen, si forte aliquando aliquo casu ista inter eos ceciderint,  breuiter dico illum merito cum gladio Petri uerbo Dei inscripto gladium suscepisse Andree. Nam qui Ecclesie Cantuariensi per pontificatum presidet, Rofensi ecclesie que sub patrocinio beati Andree subsistit per episcopi institutionem, per horum et horum intus et extra cum res exigit dispositionem, utpote suo dominio presidet.

Quis igitur in cunctis que religioni competunt Dunstanus fuerit, uidelicet cuius uirtutis ad omnes omnium personarum iniustitias deprimendas, ad bona queque opera fouenda et munienda exstiterit, usque hodie tota Anglia canit, nec opus esse arbitror ut me in illis scribendis fatiget grandis labor. Nonnulla tamen, que ab illis qui ex eius tempore usque ad nos per successus etatum fluxere accepimus,  compendioso relatu subiiciam, quatenus inde percipiatur ueritas uerborum que proposuimus. Comes quidam prepotens cognatam suam illicito sibi matrimonio copulauerat; et a Dunstano semel, secundo et tertio redargutus, incestum suum diuortio expiare nolebat. Quapropter gladio Spiritus sancti a uiro Dei percussus, a liminibus est sancte Ecclesie separatus. Qui typo attactus superbie regem adit, Dunstanum immoderate et impie seueritatis accusat, regia sanctione se ab eius tyrannide liberum constitui querelosa uoce precatur et obsecrat. Cuius uerbis rex acquiescens, Dunstano mandat ut hominem cum ea quam duxerat in pace manere sinat, et a quibus suspenderat liminibus sacris  ipsum restituat. Miratur ille ad audita, et dolet religiosum regem per mendacem hominis linguam ante rei inquisitionem et examinationem esse seductum. Ponit tamen hominem ad rationem, et tam pro commisso crimine quam et propter iniustam sui criminationem apud principem terre factam paulo durius increpat, cupiens eo modo ad penitentiam et correctionem cor illius emollire. At ubi uidit ipsum non solum uerbis suis non consentire, sed insuper contumaci spiritu contra se furere minarique, supra id quod eum ab ingressu domus Dei suspenderat, ut dixi, omnem ei communionem fidelium donec a sua prauitate discederet interdixit. Tunc ille, seipso deterior effectus, immani est furore correptus, et nichil eorum que possidebat alicuius  momenti reputans, ad hoc solum se totum studebat impendere ut Dunstano excitaret scandalum, et Christiane legis iugum, quo a sua libidine cercebatur, sibi faceret alienum. Legatos itaque suos Romam destinat, et talibus assueta quorumdam Romanorum corda et ora in suam causam largo munere largiori sponsione permutat. Quid deinde? Presul apostolice sedis Dunstano peccatori homini condescendere uerbis ac litteris mandat, et cum Ecclesie gremio integre conciliare monet, hortatur, imperat. Ad que Dunstanus ita respondit: Equidem cum illum de quo agitur sui delicti penitudinem gerere uidero, preceptis domini pape libens parebo. Sed ut ipse in peccato suo iaceat, et immunis ab Ecclesiastica disciplina nobis insultet et  exinde gaudeat, nolit Deus. Auertat etiam Deus a me ut ego causa alicuius mortalis hominis uel pro redemptione capitis mei postponam legem quam seruandam statuit in sua Ecclesia idem Dominus meus Christus Filius Dei! Hec sibi relata illo audiens, et Dunstanum ab iis que certo diceret inflexibilem esse certissime sciens, excommunicationis sue pena cum hominum pudore constrictus, tum timore periculorum que talibus nonnunquam accidere solent perterritus, obstinaciam sue mentis deposuit, et, abdicato illicito coniugio, penitentie sibi cultum imposuit. Dunstano namque generale totius regni concilium de obseruantia Christianitatis celebrante, ipse suimet oblitus, nudis pedibus, laneis indumentis corpus amictus, uirgas manu ferens, concilio  sese medium ingessit, et ante pedes Dunstani gemebundus et eiulans corruit. Quo uiso moti sunt omnes qui aderant ad pietatem, et ipse Pater omnium maiori pre ceteris pietate motus est. In uultu tamen seruato discipline rigore, utpote hominem pleniter Deo reconciliare desiderans, lacrymas eius ad horam seuerus sustinuit, ac demum a toto concilio postulatus, lacrymans et ipse culpam indulsit. Itaque ab excommunicationis uinculo absolutum communioni fidelium gaudentibus cunctis eum restituit.

Alio tempore monetarii tres, qui in potestate uiri erant, cum falsa moneta capti ad subeundam penam huiusmodi hominibus per totum regnum  promulgatam sunt iudicati. Que res Dunstano abscondi non potuit. Die ergo Pentecostes idem Pater missarum solemnia celebraturus percunctatur utrum Dei populo statuta iustitia de ipsis monetariis facta fuerit an non? Respondetur eam ob reuerentiam tanti diei in alium diem esse dilatam. Nequaquam, inquit, ita fiet. Monetarii nempe, qui falsos ex industria denarios faciunt, fures sunt, et eorum furto nullum nocentius esse cognosco. Nam in falsa moneta quam faciunt totam terram spoliant, seducunt, perturbant. Ipsi diuites, ipsi mediocres, ipsi pauperes in commune ledunt: et omnes, quantum sua interest, aut in opprobrium, aut in egestatem, aut in nichilum redigunt. Quapropter noueritis quia ego hodie ad sacrificandum  Deo non accedam, nisi primo illi qui deprehensi sunt, eam quam in seductione totius populi promeruerunt subierint penam. Si enim in ultione tanti mali cum negotium me respiciat Deum placare supersedeo, quomodo illum de manibus meis sacrificium suscepturum sperare queo? Sed hec licet crudelitati possint ascribi, Deo tamen patet intentio mea. Lacryme, gemitus atque suspiria uiduarum ac pupillorum, clamor quoque uulgi totius mihi incumbit, et correctionem huius mali deposcit. Quorum afflictionem si, quantum in me est mitigare non intendo, et Deum qui gemitibus eorum compatitur nimis offendo, et alios ad idem malum exercendum promptiores et audaciores facio. Dixerat, et pro pena illorum qui manus erant perdituri pietate  motus, lacrymis manat, ut satis esset uidere de quo fonte procedebat edictum quod nonnullis uidebatur crudele. Ubi uero audiuit prestitutam iustitiam factam, surrexit, ac lota facie ad oratorium exhilarato uultu abiens ait: Quia Deum obediendo statutis iustitie legibus audiui hodie, confido quod et ipse per misericordiam suam sacrificium de manu mea suscipiet hodie. Cuius confidentie effectu priuatus non est. Eo quippe inter sacrosancta missarum solemnia sacras manus extendente, et Deum Patrem omnipotentem ut Ecclesiam suam catholicam pacificare, custodire, adunare et regere dignaretur toto orbe terrarum interpellante, niuea columba multis intuentibus de celo descendit, et donec sacrificium consumptum esset, super caput  eius expansis et quasi immotis alis sub silentio mansit. Inter hec quid animi gereret seruus Dei? Quo amore, qua dulcedine, quo desiderio putas in Deo pascebatur, qui ex presenti gratia Dei tali uisitatione fouebatur? Consumpto sacrificio, columba eadem in australem altaris partem declinauit, et super tumbam beati Odonis, cuius supra mentionem fecimus, se reclinauit, alis suis illam hinc inde complexans, et quasi rostro deosculans. Quod beatus Dunstanus intuens, et exinde meritum iacentis appendens, in tanta eum deinceps reuerentia habuit ut quoties coram sepulcro illius transibat, genua flecteret. Cognomine quoque Boni in materna lingua post hec eum semper nominare consueuit,  uidelicet Odo Segode, quod Latine sonat Odo Bonus. Quo cognomine ex eo tempore usque ad hanc nostram etatem solet ab Anglis, maxime tamen a Cantuaritis, nuncupari. Percantata missa, Dunstanus ab altari digreditur. Ministris autem eius pro signo, quod acciderat, his et illis innuentibus, et alios ex fratribus ministerio pontificis affuturos suspicantibus, ipsi se in diuersa tollunt, ac uirum adhuc immensis ex presentia gratie Dei lacrymarum imbribus madentem solum relinquunt. Et ecce dum casulam, qua inter sacra uestiebatur, deponeret, nec ullus adesset qui eam susciperet, disponente Deo suspensa pependit in ere, ne cadens in terram seruum Dei a sua turbaret intentione.


Per id ferme temporis rogatus a quodam uiro nobili et religioso, dedicauit ei ecclesiam, quam ipse in suo fundo contruxerat. Ubi ad ministerium aqua deficiente, et ob hoc hominem nonnulla mestitudine corripiente, famulus Dei premisa prece terram baculo percussit, illicoque fons limpidissimus erumpens omnes qui presentes erant non modicum letificauit. Qui fons usque hodie manans Dunstani nomen et meritum celebre facit. Idem Pater, a Cantuaria in remotiores uillas suas opportunis spatiis hospitia sua disponens, apud Magaueldam, sicut et in aliis hospitiorum suorum locis, ligneam ecclesiam fabricauit. Quam ipsemet dedicans, dum ex more circumiret et eam ad equinoctialem solis ortum minime uersam perciperet, fertur quod transiens humero  suo illam aliquantulum pressit, moxque mutatam a proprio statu in medium orientis tramitem pro uoto conuertit. Quod ipsum facile potuisse efficere nemo ambigit, nisi qui uerbis Domini Christi, quibus fidem sicut granum sinapis habentibus promittit quod etiam montem dicto transferant , incredulus existit. Inter huiusmodi opera Dunstanus Deum semper in mente habere, Deo quidquid boni faciebat non sibi ascribere, magnum humilitatis, minimum elationis cor per omnia et in omnibus possidere.

Cum autem a secularium negotiorum occupationibus ei quies arridebat, modo contemplationi diuine et orationibus incumbebat, modo sacrarum Scripturarum lectioni et earum expositionibus intendebat,  modo fratrum exhortationi seu librorum emendationi sedulus operam impendebat. In compunctione uero lacrymarum tanta gratia preditus erat ut quoties eum sacris altaribus sisti uel aliquo officio pontificali fungi conspiceres, Spiritus sancti feruore mentem eius accendi, et que ille exterius administrabat ipsum interius operari per indices ex oculis illius decurrentes lacrymas non dubitare. Hec inter sibi et successoribus suis competentia tam infra muros urbis quam et in quibusque uillis ad archiepiscopatum pertinentibus edificia constitui, uel constituta, si qua ex parte diruta essent, renouari faciebat, se scilicet in istis non modo sibi, sed et multorum utilitati natum uiuereque perpendens. Preterea cunctarum  Ecclesiarum totius Britannie adiacentiumque insularum sollicitudinem strenuus gerebat, earum causas, que ad eum sicut ad primatem et patriarcham quotie ferebantur, disponebat. Et quia uigilanti studio Domino Christo per omnia famulabatur, sepe supernorum ciuium gaudiis atque concentibus, ad quos anxie suspirabat, miscebatur, aliquando corpore uigilans, aliquando sancto sopore quiescens. Quodque fortassis non minus stupeas, per uisum quedam a beatis spiritibus didici que ipse postea in seruitio Dei canenda suos edocuit.



Alio quodam tempore rex in die Dominica mane  uenatum iuit, et Dunstanum, qui tunc forte secam erat, missam suam donec rediret differre petiuit. Appropinquante igitur hora tertia, uir Dei ad ecclesiam procedit, et indutus sacris uestibus, regem, sicut, ei promiserat, exspectabat. Stabat ergo cubitis innixus altari, orationi ac lacrymis deditus. Tum subito sopore leniter pressus, in celum rapitur, et beatis angelorum agminibus associatus, audit eos summe Trinitati in laudem modulatis uocibus decantantes atque dicentes Kyrie eleison, Kyrie eleison, Kyrie eleison. Quorum melodiam celestium contemplatur edoctus, ad se reuersus est. Et conuersus ad suos interrogat Rexne uenerit, an non. At ubi eum nondum uenisse accepit, ad suas preces sese conuertit. Factoque non grandi interuallo, iterum extra  se ductus audiuit in celis altisona uoce dici: Ite, missa est. Ad quod cum Deo gratias responderetur, accurrentes clerici regis regem adesse uociferantur, sacerdotem ut festinantius Missam celebret obsecrant. At ille uersus ab altari, Missam se habere pronuntiat et aliam se ea die celebraturum abnegat. Depositisque uestibus sacris, a suis de re inquiritur; quod latebat aperitur. Ex hoc itaque sumpto sermone regem in diebus Dominicis deinceps a uenatu prohibuit. Kyrie, eleison, uero quod in celestibus didicit, suos docuit, idque multis in locis hodie sancta Ecclesia inter missarum solemnia canit.

Moris erat uiro loca sancta, quando Cantuarie morabatur, uno tantum fideli socio comitatus noctu peragrare, et se inibi per compunctionem et contritionem  cordis Deo mactare. Quadam igitur uice ad monasterium beatissimorum apostolorum Petri et Pauli, in quo beatus Augustinus et alii nonnulli de Patribus Ecclesie Christi Cantuariensis tumulati sunt, ex more circa medie noctis silentia perrexit, ibique Deo se diutius in oratione prostrauit. Egressus uero ad oratorium beate Dei genitricis et perpetue uirginis Marie, quod in orientali ipsius monasterii parte situm fuerat, eadem facturus diuertit. Cui appropinquans, audiuit intus uoces psallentium atque dicentium: Gaudent in celis anime sanctorum qui Christi uestigia sunt secuti, et quia pro eius amore sanguinem suum fuderunt, ideo cum Christo gaudebunt in eternum. Ad hec ille stupefactus, astitit  ostio, ac per rimas illius introspiciens , intuetur oratorium totum immensa luce splendere, et quemdam cuneum candidatarum personarum ipsam antiphonam letis concentibus resonare. Alio item tempore prefata pastorum ecclesie limina simili hora pari uoto requirens, ubi inde discessit, memoratam sacratissime uirginis edem preces illic Deo fusurus adire cepit. Ecce autem ipsa beatissima uirginum uirgo, comitata numeroso uirginum choro, uenienti uiro occurrit, et summo cum honore susceptum ad suam ecclesiam quo tendebat ducere cepit, precinentibus duabus de choro puellis illud Sedulii carmen itaque dicentibus:

   Cantemus, socie, Domino, cantemus honorem.
      Dulcis amor Christi personet ore pio.
 Quos uersus chorus uirginum resumendo percantans, predicte bine cantrices binos qui sequuntur in ordine uersus prosecute sunt:

   Primus ad ima ruit magna de luce superbus.
      Sic homo cum tumuit, primus ad ima ruit.
Sicque donec uir Dei perductus in oratorium esset, uirgineus chorus primas et uirgines bine binos, iuxta quod series hymni sese habet, uersus modulate sunt. Propter hec et horum similia facta insignis Pater Dunstanus quanti honoris, quante reuerentie, quanteue magnificentie apud omnes bonos exstiterit, estimo, quod qui talia Dei dona amplecti nouit, ex magna parte et me silente uidebit. At iis qui potius in malitia quam in bonitate uitam agere satagebant, horrorem atque terrorem uultus eius  incutiebat, ut ab eo fugere quam ad eum accedere mallent. Omnes uero, qui peruersa acta sua deserere et ad recta opera cupiebant transmigrare, uera pietate ac misericordia uisceribus eum redundare sentiebant, et ultra humanam estimationem consilium simul et auxilium sue salutis in eo reperiebant. A remotis itaque terrarum partibus ad eum passim currebatur, et quo illum preeminere notum erat, Spiritus sancti consilium ab ipso petebatur.

Si ad ista diaboli odium et inuidia seuiebat, nulli mirandum. Sed quia se in perturbatione uiri nichil posse, nisi quod uerecundiam sui et eius gloriam magnificaret, iam certo sciebat, ab ea qua illum sepe fatigare solebat, impugnatione sese cohibuit. uerum ut eum redderet conturbatum, Eadgaro  regi, quem multum pro sua reuerentia diligebat, laqueum gemebunde deceptionis tetendit, et irretitum grauis peccati neuo inuoluit. Quadam enim uice idem rex in monasterium uirginum, quod Wiltunie situm habetur, uenit, ibique captus specie cuiusdam puelle, que de nobilibus Anglorum nata inter sanctimoniales non uelata nutriebatur, custodiebatur, eam suo colloquio adduci secretius iussit. Illa cum duceretur, timens pudori suo, raptum ab una sanctimonialium capiti suo uelum imposuit, eo modo se protegi sperans, si forte rex quid inhonesti a se exigere uellet. Quam ipse uelatam intuens, quam subito, inquit, sanctimonialis effecta es. Arreptumque uelum detraxit capiti eius, illa conatu  quo poterat frustra obnitente. Abusus siquidem ea est, et graui scandalo quique per Angliam religiosi ex hoc mente uulnerati sunt. Quod scandalum eo uehementius fuit quo rex idem legitimam uxorem habebat Aelfledam uidelicet, cognomine Candidam, Ordineri prepotentis orientalium Anglorum ducis filiam, de qua et sanctum Eadwardum genuerat. Ubi uero res Dunstano innotuit, etc.



Ordo clericalis ea tempestate plurimum erat corruptus, et canonici cum presbyteris plebium uoluptatibus carnis plus equo inseruiebant. Quod malum Dunstanus corrigere cupiens, fretus auctoritate Ioannis apostolice sedis antistitis, apud regem  obtinuit quatenus canonici, qui caste uiuere nollent, Ecclesiis quas tenebant depellerentur, et monachi loco eorum intromitterentur. Presidebat ea tempestate Wentane Ecclesie presul Athelwoldus, uir eximie sanctitatis, et educatione Patris Dunstani non parum insignis. Hic prescita de canonicis Ecclesie sue, qui nimium seculares existebant, uoluntate Dunstani, monuit eos semel et sepius mores et actus mutare, correctioris uite semitas, relictis feminis, arripere. At illi impresentiarum quidem id sibi possibile esse negantes, uoce coruina semper in crastinum correctionem sui pollicebantur. Quod ipse gnarus non diu sustinuit. Paratis nempe quamplurimis monachorum cucullis die quo communio Seruite Domino in timore cantabatur, chorum intrauit, uestes  quas parauerat secum deferri faciens. Et proiectis illis in medium, canonicis ait: Animaduertistis quid modo cantaueritis? Animaduertimus, inquiunt. Igitur, inquit, si seruire Domino in timore et ei uultis exsultare cum tremore, apprehendite disciplinam, uestem uidelicet monachilem, ne pereatis, sicut cantastis, de uia iusta . Ad quod illi stupefacti, more solito inducias petunt, id se facturos in futuro promittunt. Tunc ille: Mihi credite, amplius non credam huic uestre sponsioni coruine, sed aut disciplinam in presenti apprehendetis, aut loci istius beneficiis et conuersationi hinc eliminati iamiamque cedetis. Itaque nonnulli ex illis statim abiecto clericali habitu monachi facti sunt, ceteris, iuxta uerba pontificis, de Ecclesia eliminatis. Ceterum  quia isti qui ita nouiter fuere conuersi, regularis discipline normam sine aliorum magisterio docte seruare nequibant, monachi de Abendonia ab eodem pontifice adducti sunt, qui monastice institutionis tramitem ibi docerent. Clerici uero, qui eiecti sunt, citato gressu regem adeunt, iudicium atque iustitiam sibi de expulsione sui fieri postulant. Refertur negotium ad audientiam Dunstani, et ipse eos equa postulare pronuntiat. Igitur ex precepto regis et archiepiscopi coit Wintoniam nobilitas regni totius, et rex cum sua coniuge adest, ad determinandum querelas negotii huius. Surgunt hinc inde lites; quas Dunstanus propositis rationibus destruit omnes. Rationabiliter quippe cunctis ostendit clericos, qui a  sorte Dei incorrigibiliter per prauitatem uite sue dissiliunt, nil per rectitudinem sibi uindicare posse ex iis que Ecclesiis date sunt ad subsidium eorum qui in clericatu pura conuersatione sese custodiunt. Quibus auditis, omissa omni controuersia, rex et de principibus plures clericorum precibus ad pietatem usque permoti Dunstanum interpellant; quatenus hac sola uice parcat, et clericos, iam quid amodo si se non correxerint incursuri sint reipsa edoctos, de Ecclesia sua reuestiat. Silet ille ad ista, quidquid potissimum de negotio sit agendum, demisso capite mente pertractat. Silentium ingens occupat omnes, et suspensi ad responsum pontificis erigunt aures. Tunc subito crucifixi Dei imago signo crucis in edito  domus affixa audientibus cunetis dixit: Non fiet, non fiet. Iudicastis bene, mutaretis non bene. Tremefacto in his simul uniuerso conuentu, intulit Pater Dunstanus et ait: Quid amplius uultis, fratres mei? Diuina sententia definitum audistis negotium presens. Aiunt: Audiuimus uere. Resederunt igitur monachi Wintonie deinceps securi, et, quoad clerici ipsi uixerunt, qui eos super causa ista inquietaret nemo fuit.

Illis autem huic uite subtractis  , filii eorum, cupientes recuperare que perdiderant in parentibus suis, Scotiam miserunt, et inde quemdam pregrandis, ut fama ferebat, eloquentie uirum, Bernelmum nomine, magno conductum pretio in tuitionem sue cause contra Dunstanum adduxerunt. Conglobati  ergo sub uno clericorum filii regem atque Dunstanum apud uillam que dicitur Kalne in quodam cenaculo consistentes reperiunt, et armati rhetore illo qui sue uictorie spes maxima erat, antique calumnie coram eis iurgia promunt. Ad que Dunstanus his uerbis breui respondit: Calumniam istam, quam mouetis, diuino ore iam olim definitam nouimus; nec eam nouo conflictu amplius in medium reuocandam existimamus. Ego quoque grandeuus sum, et uite mee residuum quod pauci temporis esse non nescio, in pace, si licuerit, transigere cupio. Laboraui, dum potui. Amodo totius laboris impatiens, Domino Deo causam Ecclesie sue contra insurgentes hostes tuendam committo. Dixit; et ecce solarium sub pedibus eorum qui aduersus uirum  conuenerant e uestigio cecidit, omnesque pariter precipitatos in suo casu non modicum lesit. Ubi uero Dunstanus cum suis consistebat, nulla ruina domus, nullus emerserat casus. Hoc igitur modo calumnia clericorum est sopita, et usque hodie monachorum conuersatio in ipsa ecclesia stabilita. Eiecti nichilominus per id temporis et alii quamplures clerici horum similes de suis ecclesiis sunt, et monachi in locum ipsorum substituti. Aucta est igitur religio per Angliam in tantum ut quadraginta octo monasteria monachis uel sanctimonialibus instituerentur, cooperantibus beato Dunstano in hoc uiris uenerabilibus, Oswaldo uidelicet, qui primo Wigornensis, postea fuit episcopus Eboracensis, et  Athelwoldo Wintoniensi, quorum supra meminimus. uitam itaque beati Dunstani et actus formidabant omnes qui incedere uolebant iuxta uias adinuentionum suarum .

Inter hec sopito negotio, quod regem Eadgarum, ne regio more coronaretur, detinuerat, Dunstanus adunatis episcopis, abbatibus et ceteris principibus cum tota regni ingenuitate, coram iis astante immunera populorum multitudine imposuit illi coronam regni, gaudentibus cunctis et iubilantibus Deo in uoce laudis et exsultationis. Ipso autem post biennium, quo hec facta sunt, immatura morte preuento, Eadwardo filio suo totum regnum hereditario iure reliquit. Qui Edwardus, cum in regem consecrari  deberet, nonnulli de principibus terre contraire ne rex fieret nisi sunt, cum quia morum illius seueritatem, qua in suorum excessus acriter seuire consueuerat, suspectam habebant, tum quia matrem eius, licet legaliter nuptam, in regnum tamen non magis quam patrem eius, dum eum genuit sacratam fuisse sciebant. Sed Dunstanus discretione et industria confisus adolescentis, unum non metuens, et obseruato paterne hereditatis et testamenti iure aliud contemnens, arrepto sancte crucis uexillo medius constitit, et per rationem cunctis que obiiciebantur elisis, Edwardum regem constituit, et constituto paternum affectum, consilium et auxilium in omni negotio, dum uixit, exhibere curauit. Rex quoque ita mores suos in omnibus et per omnia  componebat, ita totum regnum sanctis legibus disponebat ut et actus eius Deo placerent, et, eo quod in suscipiendo regno ei contradixerant, quique sibimet ipsis displicerent. Sed illo post aliquot annos per fraudem nouerce sue interfecto, Aethelredus filius ipsius male mulieris in regnum substitutus est, matris ignominia magis quam Edgari patris sui solertia preditus. Cuius prouectio non usquequaque sedit Dunstano. Ideo tamen quod proximus regni heres existebat, compleuit ei ius regium, sciens se inoffensis legibus terre atque principibus id non posse transferre in quemquam alium. Attamen illum solio regali potitum seuero quodam uerborum tonitruo, quia per sanguinem fratris regnum obtinuerat, increpauit; et quod in sanguine uicturus,  ac posteri illius crudeli barbarorum incursu deuastandi, tota etiam terra per plurima secula seuo illorum dominatu foret depopulanda, predixit. Que licet se uiuente euentura negarit, euentura tamen omnimodo esse nimis ueraci, ut in Chronicis legimus et hodie uidemus, prophetia asseruit. Accelerabit, cum sibi placuerit, omnipotens Deus, quam subsecuturam promisit liberationem per tanti uatis sui merita et intercessionem. Et quidem illum spiritu prophetie claruisse non tantum hinc, sed et ex  nonnullis aliis, que constat eum ueraciter predixisse, confirmamus, et id subiecto exemplo probamus.

Sequitur prophetia Dunstani de morte Ethelwoldi Wintoniensis, et Roffensis episcoporum; de qua consule Osbernum.

Ex Athelwoldi obitu grauis meror Dunstanum corripuit, cum quia tanti uiri ingens solatium amiserat, tum quia cui potissimum tenere adhuc statum Ecclesie regendum committeret dubius fluctuabat. Quos fluctus ingerebant animo eius hinc monachi nuper intromissi, hinc clerici ab ecclesia illa eiecti. Monachi quippe sue professionis uirum habere episcopum preoptabant. Clerici uero sui ordinis hominem sibi prefici desiderabant. Illi uidelicet per monachum  in ecclesia sibi collata cupientes solidari; isti per clericum ecclesie sibi ablate sperantes reformari. Sed hec prouidens sapientia et sapiens prouidentia Dei citius determinauit. Nam per beatum Andream apostolum, cui speciali quodam dilectionis affectu Dunstanum adherere Deus concesserat, Dunstano mandauit quatenus nichil hesitans Aelfegum abbatem Bathoniensem constitueret Wentane Ecclesie summum sacerdotem. Letatus est Dunstanus in istis, et reddita Deo gratiarum actione pro beneficiis suis, in Aelfego perfecit quod ei per apostolum suum Deus ipse precepit.

Multa de hoc uiro, iuxta quod multorum non spernenda testimonia ferunt, adhuc litterarum memorie ueraci stylo commendare possemus. uerum  ne inculte narrationis prolixitate quemlibet grauemus, pretermissis illis ad sacrum transitum eius enarrandum cor et linguam preparemus. Quod preparare quia nostre opis non est, oremus ut ipso, de quo agimus, interueniente perficiatur ab eo, cuius hoc donum et gratiam scimus esse.







uITA SANCTI ODONIS CANTUARIENSIS ARCHIEPISCOPI.







EADMERI EPISTOLA AD GLASTONIENSES Quo tempore Glastonienses asserebant se corpus patroni nostri sancti Dunstani habere


Glorioso conuentui monachorum cenobii Glasto niensis, frater EDMERUS, unus ex minoribus bonitate et scientia, Ecclesie Christi Cantuariensis filiis et  fratribus, fidelem amicitiam et caritatiuum seruitium in Christo Iesu Domino nostro.

Recordor me iam olim quadam uice ad uos uenientem  magno gaudio et honore susceptum, et cum maiore tripudio et exsultatione, donec mihi uelle fuit uobiscum morandi, habitum ac detentum. Unde uobis hucusque gratiosus existo, et minus gratiosus ero, dum in uita presenti subsisto. Dum igitur talis sim et de iure esse debeam erga uos, nulli mirandum existimo, si uestrum honorem diligo, si ea que uobis conducunt approbo, si denique ea que uobis opprobrium generant detestor et improbo. Nec enim aliter fidus amicus essem, nec fraterne dilectionis legem seruare dici ueraciter possem. Quod quam graue uideri debeat Christiano ad regnum Dei peruenire uolenti, aduertit qui beato apostolo credit dicenti, hominem non amantem fratrem suum homicidam esse , et eiusmodi in regno  Christi et Dei hereditatem non habere . Cur hec prelibauerim, accipite. Quidam ex uestris nouiter, ut putamus, inter uos conuersi predicant antiquos Patres uestros fures fuisse et latrones, et, quod nequius est, etiam sacrilegos; idque illorum predicandi laudi ascribunt, quod tales fuerunt, fortassis et eadam uoluntate debriati, non perpendentes quod diuina intonat pagina, fures scilicet et latrones regnum Dei non possessuros . Super hec, ut firmius eis credatur ita esse, Iude traditori eos similes fuisse affirmant, qui loculorum Domini custos ea que custodire deberet sceleratissime furabatur. O homines! O fratrum honoratores! O uerborum Domini intentissimos auditores! Centum et eo amplius anni euoluti sunt, ex quo ipsi  quos fures et latrones predicant, a uita presenti sunt elongati, et modo nouiter tantum iis opprobrium inuehitur, et eterna pena, qua iuxta sententiam istorum miserrime cruciantur, infelicissime illis innouatur. uere magna impietas. Nam et si ipsi non fuerunt tales quales isti eos esse uolunt, non est propter hoc horum impietas minor, imo, remoto omni ambiguo, maior, qui infamant innocentes, qui se omnibus manifestant esse mendaces ac impudentes. Testis enim est mihi omnia sciens et disponens ueritas Deus, quia cum adhuc in scholis querulus essem, ex precepto beate memorie Lanfranci Cantuariensis archiepiscopi, primatis uidelicet totius Britannie, inducto ieiunio toti populo  Kantie, leuatum est corpus beatissimi Dunstani a primo sepulture sue loco, astante abbate sancti  Augustini Scotlando, Gundulfo, post facto Rofensi episcopo, cum toto monachorum agmine utriusque Ecclesie, nostre scilicet que est Christi Cantuariensis, et uicine nobis beatorum apostolorum Petri et Pauli, que usitatio nomine hoc tempore dicitur beati Augustini, confluente ad hoc innumera uirorum ac mulierum multitudine, qui omnes illum celestem thesaurum cum ingenti modulamine uocis ac iubilo cordis usque ad locum quo recondendus erat prosecuti sunt, et diem illum diuinis miraculis illustratum letum atque solemnem peregerunt. Nunc  autem effluxis quinquaginta annis, ex quo illud factum est, quidam tamen ex uestris surrexerunt, et ubi eis libet predicant, iam ante centum annos ecclesie uestre monachos ecclesie nostre  custodes deputatos, que ob martyrium gloriosi Patris nostri Elphegi in magnam, ut aiunt, desolationem uenerat, et ibi quod pretiosissimum habebatur fraudulenta calliditate furto subripuisse. ue homines omnibus hominibus nequiores! Ecclesia totius Britannie insule mater in occisione sui Patris ac filiorum afflicta confugit ad filiam suam unice ab ea dilectam, et ipsa re, quod quasi factum sit ad presens accipiatur, magis in protectione illius confisa, ut se et reliquias suas seruaret. Et ipsa  meliores filiorum suorum ei ad quod petebantur destinauit, et ipsi illic custodes sacrorum effecti, uterum matris sue  inuaserunt, diripuerunt, cor ac intestina ipsius depredati sunt, rapuerunt, asportauerunt.  Iudei cum mortuum Dominum ac sepultum, ne ab apostolis auferretur, in sui custodiam accepissent, quandiu potuerunt a custodiendo non defuerunt, nec sibi commendatum furto subripere aut alias auferre conati sunt, sed potius furti crimen aliis se dormientibus imposuerunt. Si simili modo custodes Glastonienses fecissent, hoc est, si sacrilegium, quod laudantur commisisse, ab aliis se somno depressis dicerent commissum fuisse, forte aliquantulum fame sue consuluissent, nec tam detestabili modo deliquissent. Nunc autem quid dicemus? Ut prelibauimus, Iude similes eos in furto approbamus, non tamen nos, sed eos sequentes fratres sui Glastonienses. Nos enim reuera scimus eos omnino  immunes esse ab hoc peccato. Quid illis erit qui conficto tam infrunito mendacio fratres suos, imo  patres suos criminantur? Sed utique nec fratres nec patres. Nam si fratres aut eorum filii essent ipsi naturales effecti, aut certe pudor humanus doceret eos parcere lingue, doceret eos prouidere fame sue. Sed esto, ut furtum suum sancti fratres Glastonienses prudenti astutia cunctis absconderent, cadauer cuiusdam abbatis sui  secum tulisse feruntur, ac loculo sancti Patris nostri Dunstani, ne uacuus remaneret, reposuisse. O prudentie! Non erant ossa mortuorum inter Cantuariam et Glastoniam, ut necesse eis fuerit ad celandum furtum suum cadauer nesciunt cuius per ducenta, ut ita dixerim, milliaria transtulisse. Nouerit beatitudo uestra quia ego qui hec scribo non parum confundar in tam  euidenti stultitia et omni homini risu digna, maxime, quod ad anglis dicitur esse conficta. ue quare non consuluistis aliquem hominem transmarinum; qui in multis conuersati, multis imbuti, multa confingere sciunt, ut uel pretio ageretis, quasi ipsi saltem uobis aliquid uerisimile mendacium de tanta re componerent. ue uobis! mee gentis homines, tam stolida simplicitate notaremini ut omnibus deridendi in perpetuum indicaremini. Ad hec rogo predicatores tam preclari sacrilegii, quatenus mihi patriote suo dicant, utrumnam cadauer sui suppositi abbatis nouiter defuncti et integrum a Glastonia Cantuariam detulerunt? Ut utrum more summi pontificis infulatum, palliatum, spindulatum, et sandaliis  fuerit calciatum? Quod si hec omnia habuerit, unde, queso, pallium  habuit? Nunquid antiquitus abbates Glastonienses pallio utebantur? Sed hoc patriarchis solum, primatibus et archiepiscopis a Roma et apostolica sede conceditur. Sed hactenus omni seculo inauditum est patriarchatum Glastonie fuisse, uel etiam pontificatum. Sed igitur palliatum cadauer ad deceptionem futurorum antecessores uestri Cantuarie detulerunt. Hoc effecerunt, ut ipsi Romano pontifici et omni christiano homini, qui se ad fidem Christi sub magisterio beati Petri tenent, obnoxii sint et infames ac omni opprobrio digni iudicandi. Scitur enim quia illud a sede apostolica non habuerunt, sed ipsi illud, malignitatis illos auctore docente,  composuerunt uel componi  a sui similibus effecerunt. Re enim uera corpus, quod inuenimus, ita fuit, scilicet quasi omnino integrum, infulatum, annulatum, palliatum, spindulatum, sandaliis uenustissime adornatum, cum quo et scriptura in plumbea tabula exarata inuenta est, que plane testabatur beati Dunstani archiepiscopi Cantuariorum esse corpus, quod tumulatum ibi iacebat. Habetis, queso, aliqua litterarum monumenta, que hec ita se habuisse probent? uidelicet que ferant cadauer abbatis illius eo quod diximus modo redimitum. Adhuc quero; illi antiqui patres et fratres uestri, qui ad tuendas destitute ecclesie nostre reliquias, ut dicitis, adducti sunt, attulerunt ne secum cadauer illud beato Dunstano supponendum,  utpote furti sui effecti securi? An ipsi primo uenerunt et effossum corpus beati Dunstani archiepiscopi Cantuariensis ad Glastoniam detulerunt, ibique insigniis pontificalibus spoliatum, abbatem uestrum eisdem insignibus redimitum, in sepulcro sublati Patris recondendum transtulerunt? Quidquid horum dixeritis factum fuisse, quantum dementie sit uobis, credere facillimum est, cuiuis etiam ceco uidere. O infelices, qui sic inani stoliditate inuoluti sunt, ut intelligere nequeant ipsam stoliditatem suam nullius prudentis oculos posse latere! Christus  dicit ueritas liberabit uos . Et uestri uates hoc tempore dicunt, furtum et sacrilegium patrumque uestrorum et uestrum mendacium honorabunt Ecclesiam nostram et nos.  Quod mendacium? Corpus, inquiunt, beati Dunstani pontificis Cantuariorum et primatis totius Britannie a sua ecclesia patres uestri furtim abstulerunt, et uestrum abbatem tali sacrilegio emptum  illuc delatum sepulcro illius intulerunt. O gaudium! O luctum! O locum uestrum tali tanto fenore magnificandum! Sed, o contrarii pure ueritati, quid facietis, oro uos, cum ipsa ueritas uenerit omnes perditura qui loquuntur mendacium . Et quidem omnibus luce clarius constat mendacium uos imponere patribus uestris, quia inuitati Cantuariam secum cadauer sui abbatis detulerunt; nec ibi degentes asportato corpore beati Dunstani illud attulerunt. Illud enim  nimie et incredibilis non dico sultitie, sed dementie esset. Hoc autem impossibilis perpetrande audacie effectus existeret. Cum enim ipse beatus sepulcrum sibi effodi, ut liber uite eius ueracissime testatur, precepit, et infra terram ad staturam uirilis corporis fouee profunditas penetrauit; qui, queso, tam inani furto locus et opportunitas esse potuit? Cum et ecclesia ipsa nunquam sine monachis domesticis filiis suis fuerit, et ciuitas Cantuaria ciuibus suis nequaquam fuerit exinanita. Ad hec considerandum quia ecclesia ipsa in passione beatissimi martyris Elphegi nec igne consumpta, nec tecto aut parietibus diruta fuit. uiolatam quippe fuisse, et pluribus ornamentis spoliatam, ac supposito de foris igne ut concremaretur adorsam nouimus,  quo uesana manus pontificem intus sese tuentem quem mandaret exire compelleret. At ubi ipsum exeuntem comprehenderunt, omissis ignibus et aliis malis, quibus ad captionem illius occupabantur, ipsum necatis aliquibus monachis in oculis eius abduxerunt, et usque ad locum exitio illius destinatum multis affictum iniuriis et cruciatibus perduxerunt et peremerunt. Que cum ita sint, qua fronte dici potest pauimentum ecclesie sub oculis omni spatio septem pedum hinc inde ad sepulchri profunditatem tendenti effossum, aliter enim nullo modo attingi ualeret, et ita abstracto corpore sanctissimi Patris Dunstani per quindecim, ut dicam, dies patens remansisse, donec monachis cum furto subeuntibus ad monasterium suum, et ibi non dico  peremptum ab eis, sed in cursu illorum statim mortuum abbatem detractis a beato Dunstato pontificalibus ornamentis illum adornasse, et ita cursim fortasse asello aliquo Cantuariam delatum in sepulcro eius collocasse? Adhuc interrogo: uastata fuit terra inter Glastoniam et Cantuariam illis diebus, et in solitudine acta ut liber cursus ac recursus nullo obstante deferentibus tantum thesaurum quaquauersum pateret, an non? uerum utique ubique quando ista, ut astruitis, gerebantur, Danorum patebat immanitas; nusquam pax, nusquam securitas; bella, seditiones, usquequaque feruebant. Super hec, quemadmodum certissime scitur, in medio chori ante gradus, quibus ad maius altare ascendebatur, corpus beati Dunstani humatum fuit, et plumbeo in  loculo, et illo in magna profunditate terre locato, uti Anglis olim moris erat suorum cadauera tumulare. Qualiter igitur monachi Ecclesie, qui ad minus, iuxta quod dominus Osbernus refert  , quatuor tante cladi supererant, cum clericis, qui eis admisti Dei seruitium in ipsa ecclesia administrabant, ipsum terre hiatum per tot dies sustinuerunt, donec allato abbate innominabili in sepulcro sublati Dunstani collocaretur? Mira patientia, et uere mirabilior pro aduentu uenturi abbatis Delsini uel Wlsini fortasse uocati exspectatio! Propter quod, domini mei, obsecro, est ne aliquis qui ad tantam uanitatem se a risu contineat? Et certe adhuc satis plura non minus idonea ad designandam ipsius uanitatis ineptiam dicere possemus, si pudori sacri cenobii uestri non  parceremus. Cum enim tales, qui ita se infamant, fouet, nutrit, amplectitur, pudor est illi et opprobrium magnum. Nec enim Glastonienses ea tempestate, qua fingunt, Cantuariam uenerunt, nec ibi conuersati sunt. Non igitur illis subripientibus corpus beati Dunstani nobis ablatum et uobis ullatenus fuit allatum. Sed ab aliis aut alio tempore allatum negatis. Fatemini ergo necesse est uates uestros falsa locutos, et de corpore beati Dunstani uos quidquam habere omnimodis falsos esse. Quapropter consulite fame uestre, et ab ista uanitate os uestrum cohibete. Attamen ueritas uobis, si obliti estis, in memoriam reuocetur. Absque dubio scitote Agelnothum abbatem, imo et abbatem Glastoniensem, cum uno uel duobus monachis olim per plurimum  temporis conuersatum Cantuarie. Et abbatem dico, quia per beate memorie Lanfrancum Sancte Cantuariensis Ecclesie summum sacerdotem in generali totius Anglie synodo a sua abbatia fuerat depositus  , et Cantuarie digna quidem tanto uiro, in quadam tamen quasi captione positus, et tunc numerus monachorum inibi Domino Christo et beato Dunstano famulantium sexagenariam quantitatem ascenderat. Si igitur unquam monachi Glastonienses  corpus beati Dunstani furati sunt, estimo quod isti fuerunt? Sed cum isti Cantuarie essent a primo sepulture sue loco, ut prediximus, iam fuerat translatum in locum, ubi eis accessus nullus patebat. Non ab eis ergo fuit ablatum, nec ergo ab ullo uestrorum. Ossa itaque, quibus onerastis imaginem nostri Redemptoris, ne ipse uobis indignetur, nostro consilio auferetis. Satis enim habet in se unde honoretur, nec opus est ut sanctitas ei aut ex ossibus mortuorum aut aliunde cumuletur. Fratres mei, cogitet, queso, et recogitet prudentia uestra quod honestum sit uobis cogitare, quod conueniat loqui, quod deceat agere. Centum anni et ultra transierunt a martyrio beati Elphegi, et nullus hominum qui interfuerit, uite presenti superest, uel certe qui se  meminerit interfuisse, nec ad nostram notitiam hucusque perlatum est quemque illorum, qui illis diebus uere fuerunt, inde de quo agitis aliquid dixisse uel scripsisse, quod cuiuis sanum sapienti pro dicto uel scripto suscipiendum uideatur. Quapropter omissis puerilibus neniis, ut decet uiros sapientes atque perfectos, diligite beatum Dunstanum sicut Patrem uestrum atque patronum, et ueritatem de eo loquimini, et tunc reuera diligi ab eo merebimini. Membrum et amicus est summe ueritatis, nec ab ipsa discordantes potest admittere in sinum sue caritatis. Nouit Deus et ipse Pater et aduocatus noster dulcissimus quia que dico, pro uestro honore et utilitate dico; nec in aliud tendit hec intentio mea, nisi ut Deus, qui ueritas est, et in beatum  Dunstanum, sicut equum est, magnificetur, laudetur et predicetur tam a uobis quam a nobis, et  ab uniuersis fidelibus totius conditi orbis. Scio quia modo epistolarum in loquendo paulisper excessi. Sed talis fuit materia ut, quamuis me proposuerim paucis locuturum, tamen se extenderet in id quod uidetis extensum eloquium meum. Ne ergo miremini. Non est enim hominis uia eius . uos itaque, domini et fratres mei, quibus Deus aperuit sensum intelligendi que rationis sunt, compescite insipientium iuuenum procacem insolentiam, qui eo solum ut uideantur scire loqui aperiunt ora sua, in quecunque uolubilitas cordis sui eos distenderit, autumantes se aliquid esse, cum aliorum simplicitas suis uerbis accommodat aures.  Noui quosdam olim tales, et me fortasse fuisse, et ea re non penitus diffido talium et mei similes aliquos hoc tempore esse. Sed iam senui et incanui, et multa, que iuuenis magnipendebam, duco pro nichilo. Hoc erit Deo donante et iuuenibus temporis huiusmodi. Quia uero prolixitas epistole finem postulat, hoc ultimum dico, quoniam si omnes antiqui Patres uestri, qui in cenobio Glastoniensi iam ante centum annos fuerunt defuncti, aliquos tamen puto  superesse qui ante ista Northmannorum tempora inibi nutriti in monachica religione fuerunt, querite ab eis, si qui sunt, utrum recordentur abbatem loci uestri singulis annis ad festiuitatem Patris Dunstani cum quatuor aut pluribus monachis Cantuariam solitum uenire, et ibi per sex aut plures dies inter fratres ob reuerentiam tanti Patris letitie et exsultationi uacare, an non? Aestimo, si aliquis talium hucusque remansit, ita rem tunc temporis  factam non negabit. Nam si aliter faceret, procul dubio ueritati contrarius esset. Si igitur corpus beati Dunstani se sciebant habere Glastonie, cur illud uenerandum in sua festiuitate requirebant Cantuarie? Hec ita sint ad imprudentium confutantandum errorem, et ad prudentium confirmandum in nos  sanctum amorem. ualeat igitur sanctitas uestra in Christo Iesu, et oret pro nobis.

Explicit epistola Eadmeri monachi Ecclesie Christi Cantuarie.





EADMERI EPISTOLA AD MONACHOS WIGORNIENSES De electione episcopi
[WARTHON, Anglia sacra, t. II, p. 238, ex bibliotheca, Cottoniana, Claudius A, 1]  .


Dominis et fratribus suis, domino uidelicet carissimorum carissimo Priori N. et aliis omnibus Wigorne Deo seruientibus frater E. ipsorum totus pacem Dei omnem sensum exsuperantem.

Pater uester, episcopus uester, ut scitis, a seculo transiit; et uos orphani relicti estis. Sed utinam ille qui dixit discipulis suis: Non relinquam uos orphanos , uos orphanos non relinquat! Et utique non relinquet, si uos eum primi non reliqueritis. Non relinquetis autem, si pacem inter uos habueritis. Ipse est enim pax nostra, qui fecit utraque unum . Pacem igitur habete inter uos et Deus pacis erit uobiscum . Quod si Deus fuerit uobiscum, pro certo erit et pro uobis. Et si Deus pro uobis, quis contra  uos? Charissimi mei, precor uos, precor uos propter Deum et propter honestatem sancte conuersationis uestre, unum estote in Christo Iesu, fundati in radice caritatis in ipso . Quod si ab inuicem diuisi fueritis, timendum est uobis et amicis uestris, ne in desolationem corruatis, iuxta uerbum Domini qui dicit. Omne regnum in seipsum diuisum desolabitur . Cogitate in quantam inuidiam quorumdam malignorum hominum ordo monachicus hoc tempore uenit, et quantum nitantur eum saltem ad episcopatibus exstirpare. Cauete  igitur propter animas uestras, ne primi sitis qui exstirpemini. Si consilia, quibus hactenus usi estis, pacem pepererunt inter uos, et terras uestras, ex quibus uictum, uestitum et omnia necessaria habere debetis, in manibus uestris diligentissime cultas retinuerunt, et ornamenta Ecclesie in quibus Deo seruitis sacratissima cura ne quoquam distraherentur conseruauerunt, o domini mei, illa tenete, nec ab illis gratia cuiusuis amici uelitis discedere. Quod si horum aliqua contraria inter uos operata sunt, propter omnipotentem Deum nullius amor uos in eis detineat, nullius blanda promissio ulla ratione seducat, ut in eis permaneatis. Seruite Deo, et omnia necessaria ministrabit uobis. Nemo dicat: Non seruiam Deo, nisi omnia que animo meo sedeant,  prius habuero. Qui enim hoc dicit, prius mercedem exigit quam seruitium cui merces debetur exhibere uelit. Quod quam ineptum sit etiam inter homines, quiuis ratione utens satis aduertit. uos autem uidete quid agat sanctitas uestra. Ego stultus factus sum monendo me meliores et utique per omnia sapientiores. Sed reuera caritas uestra me cegit. ualete igitur et orate pro me, et perdonate mihi hanc noxam. Omnipotens Deus dirigat uos et actus uestros in beneplacito suo. Amen.





NICOLAI EPISTOLA AD EADMERUM De primatu sedis Eboracensis in Scotia.



Electo per Dei gratiam in Sancti Andree cathedram domino EDMERO, suus NICOLAUS ex aduersis ad iucunditatem prosperis successibus tendere eternam.

In aduersis que te pati commemoras, patientia maxime necessaria est, deinde prudentia et industria ad euincendam gentis barbariem, quam nullo ingenio citius tuis moribus quam largitate dapsilitatis conciliare potes. Unde et beatus Petrus apostolus in instructionem sancti Clementis, quem sibi successorem statuit, inter cetera taliter admonuit: Charitatis recipiende et habende maximum erit fomentum, si frequenter inter uos communem cibum mensamque faciatis. Et post pauca: Propter quod communes facite cibos uestros cum iis qui secundum  Deum fratres sunt. Per hec enim precipue caritas comparatur. Nec mirum, si barbaries indomita alicuius gentis, his officiis emollita, ad moralitatem flectitur ciuilem, cum et ferocissime rationisque expertes fere, alimoniis humanisque attractibus delinite, mansuescunt, in tantum ut hominum magis quam consodalium affectent belluarum societatem. Quapropter, ut amicus de amico sollicitus, suggero, suadeo, admoneo te, ut carissimum, quatenus supra uires etiam tuas dapsilitate et munerum largitate affectum omnium tibi comparare studeas, quia talibus officiis quam maxime effera corda gentisque indomite barbariem ad tui amorem et sanam doctrinam ecclesiasticamque disciplinam suscipiendam  emollire preuales. De his iam satis.

De Eboracensis autem Ecclesie primatu super Scotos, unde interrogasti, nulla est auctoritas, nulla ratio uel exemplum patet quod hoc astruat. Quippe cum Eboracensis Ecclesia fidem et doctrinam  Christianitatis, nec non et pontificum consecrationem a Scotis sepenumero mutuauerit, Scoti uero ab ipsa nunquam, preter quod in Thurgodum  actum est. Nam postquam Eboracenses a fide apostatantes, primum pontificem suum Paulinum a Cantia eis ordinatum expulerunt, Sanctus Aidanus Scotus et a Scotis destinatus et ordinatus, fidem Christi fideique sacramenta toti Northimbrie strenuus inuexit. Deinde eius successores Eboracensis Ecclesie presules  usque ad quartum omnes a Scotis ordinati, imbuti, et illi Ecclesie destinati sunt.

Unus etiam ex eis propter suam indiscretionem inutilis illi Ecclesie iudicatus, ab ipsis Scotis depositus est  . His omnibus sanctus Beda attestatur  in Historia Anglorum. Presulem uero seu doctorem aliquem Scotis destinatum uel ordinatum ab Eboraca nulla docet Historia, nec etiam fabula, preter supradictum Thurgod. Cesset ergo Eboracensis Ecclesia primatum Scotie sibi uindicando appetere; quem si haberet, cum presul Sancti Andree summus pontifex Scotorum appelletur, summus uero non est nisi qui super alios est; qui autem super alios episcopos est, quid nisi archiepiscopus est, licet barbaries gentis pallii  honorem ignoret? Si, inquam, super hunc, qui summus uocatur pontifex sue gentis, prelationem haberet presul Eborace, iam non tantum metropolitanus, imo primas esset alterius etiam regni. Quod nusquam legitur. De Eboracensis Ecclesie suffraganeis quid ad uos?  Alias sibi querat, non de uobis. Quod si tot inuenire, quot se estimat habere debuisse, non ualet, sibi imputet; non aliena inuadere attemptet. Sue quidem negligentie ascribitur, imo et cupiditati,  quod suffraganeorum rato numero caret, quippe cum regnum satis amplum et sufficiens tot episcopis sit. Sed presules ipsius Ecclesie, cupiditate possessionum illecti, magis in destruendis quam instituendis suffraganeis laborauerunt. Unde ipsa sola Ecclesia sex episcoporum parochias obtinens sibi uindicat; qui omnes certis Ecclesiis et cathedris discreti erant. Prima sedes Eborace: secunda, ultra amnem Use in Ecclesia Christi prope ciuitatem  ; tertia, apud Ripum  ; quarta, apud Beuerlie  ; quinta, Haugustaldensis Ecclesia  ; sexta, Casa Candida  . Has omnes Ecclesias et earum parochias ipsa deuorans, et in suum corpus traiiciens, sola obtinet. uix duos sibi suffraganeos reliquit, uidelicet Lindisfarnensem que modo Dunholm  dicitur, et Cumbrensem quam Ioannes modo tenet. Pictorum  uero episcopi sedes, cuius mentionem sanctus Beda facit, ubi fuerit penitus ignoro. Ipse tamen octauus suffraganeus esse deberet. Plures uero nunquam habuit, sicut nec Lundomensis ullum, negligentia uidelicet episcoporum et instabilitate gentis circa fidem sepius apostatantis.


Ecce, quantum epistolari breuitate potui, de his certum te feci. Plura ore ad os intimarem ualde necessaria. De tuo autem negotio audi consilium meum. Dissolue litigium  de te Cantie et Eborace, principumque Anglie Scotieque; et fauore regis Scotorum apostolicum sacrandus expete. Negotium Ecclesie tue gentisque strenuus exsequere, nec, te presulante, libertatem dignitatemque suam amittat. Quod si hoc tibi placet, caue ne per regem Anglie transitum facias, et ne Eboracensis Ecclesia hoc percipiat, ne impediatur conatus tuus. Ego uero paratus sum, quod etiam uolo ut ipsi Scotorum regi dicas, quia, si necesse fuerit, in concilio Romano diratiocinare libertatem dignitatemque regni et Ecclesie Scotorum ab Eboraca.  Preterea rogo et ualde obsecro ut margaritas candidas, quantum poteris, mihi acquiras. Uniones etiam quascunque grossissimas acquirere potes, saltem quatuor mihi acquiri per te magnopere postulo. Si aliter non uales, saltem a rege, qui in hac re omnium hominum ditissimus est, pro munere expete. uale.




ANNO DOMINI MCuIII
GUNDULFUS ROFFENSIS EPISCOPUS.





NOTITIA HISTORICA IN GUNDULFUM.


Gundulfus, episcopus Roffensis ab anno 1077, cuius Codex Bibliorum, superiore anno 1734 in sectione publica bibliothece clarissimi uiri Hermanni uan de Wall, Amstelodami ueniit. Codex membranaceus magne molis, per duas columnas exaratus satis nitide, et hanc in fronte uoluminis et partis utriusque notam preseferens: Prima pars Biblie, per bone memorie Gundulfum Roffensem episcopum. Liber de claustro Roffensi. Quem qui inde alienauit, alienatum celauit, uel hunc titulum in fraudem deleuit, excommunicatus est, ferentibus sententiam episcopo, priore, et singulis presbyteris capituli Roffensis.





uITA GUNDULFI EPISCOPI ROFFENSIS, AUCTORE MONACHO ROFFENSI COAETANEO.




INCIPIT PROLOGUS.


 uitas precedentium Patrum posteris ad exemplum uiuendi transmittere eorum est, qui preclaro prediti ingenio tantum dicere possunt, quantum illi facere potuerunt. Studuerunt illi magni esse magna faciendo; student et isti magni esse magna de magnis scribendo. Unus tamen spiritus est summus; qui et illis magna facere posse, et istis aspirat magna dicere posse. Scripturus igitur uitam uenerandi Patris  Gundulfi Rouecestrensis episcopi, Spiritum ipsum imploro summum, qui ei contulit, ut posset facere magna; quatenus et mihi conferre dignetur, ut de tanto Patre referre ualeam que fecerit magna. Omnia tamen que de illo scribere proposui, aut ipse cum eo conuersando uidi, aut ab iis qui uidere uel ab ipso audiere et ipse auditu percepi.

Explicit prologus.


Explicit Prologus



INCIPIT uITA.


Fuit in diebus regis Anglorum Willelmi primi uir uite uenerande Gundulfus nomine, Northmannus genere, a puero clericus, deinde monachus, demum episcopus, uitam clericalem monachili conuersatione transmutans, uitam monachilem episcopali dignitate decorans. Cuius quia totam ex ordine uitam stylo  ueraci decreuimus prosequi, dicamus primo quid clericus, deinde quid monachus, demum quid episcopus egerit, ut de eius uita imitatione digna ordo quisque sibi decerpat quod uirum Dei sequendo sibi ad imitandum assumat.



PARS I.

Patre igitur Hatheguino, matre uero Adelesia genitus, diecesin Rothomagensem in territorio uilcasino suo illustrauit exortu, litteris, in eadem, cum iam puerili floreret etate, traditus, et eis, ut illa pati poterat etas, pro ingenii capacitate imbutus. Cum autem iam grandior factus apud Rothomagum arti studeret grammatice, cepit iam Spiritu afflatus diuino multo magis arti utiliori studere, studiosa uidelicet intentione perquirere qualiter Deo potissimum posset placere, discens ab eo lectione interna quemadmodum mitis esse ualeret et humilis corde . Cumque adhuc esset inter clericos clericus, et in eadem urbe in ecclesia Beate  Dei genitricis Marie clericalibus officiis deditus, ceteris in exemplum factus, formam uiuendi se prebuit, multisque religionis tramitem appetentibus sua religione profuit. Guillelmus igitur tunc quidem archidiaconus, futurus autem urbis ipsius Rothomagensis archiepiscopus, uidens clericum iuuenem, iuuenilem etatem morum senectute uenustantem, eum et Maurilio archiepiscopo et sibi ualde familiarem effecit, et, ut eius frequenter frueretur colloquio, mensa communi hospitioque recepit. Dulcia namque inter eos sepe miscentur colloquia, sermo de mundi contemptu proponitur, de eterna beatitudine et beata eternitate disseritur, uite presentis labor pro eterne quietis recompensatione tolerandus appetitur.


Placet ergo tandem utrisque ut carnis exercende gratia Hierosolymam adeant, loca sancta gratia orationum inuisant, ut, agnitis locis incarnationis, passionis et ascensionis Dominice, dulciori hec omnia memoria postmodum teneant. Factum est ergo quod dispositum fuerat: aggrediuntur laborem itinere longo. Fatigatur uterque libens, terra marique, discrimine multo. Perueniunt tandem ad Hierusalem terrestrem superne patrie amatores; pro nichilo reputant quidquid passi sunt in uia, cum fiunt desiderii sui compotes. Quis autem narrare digne potest, quibus sancti amoris incendiis ipsi adorauerunt in locis ubi steterunt pedes Domini , quibus desideriis ipsi intuiti sunt in terris ubi conuersata est corporaliter salus humani  generis , quam dulcia oscula impresserunt in loco ubi crucifixus est Dominus, ubi mortuus et sepultus, ubi demum ascendit in celum?

Impleto itaque sancte uoluntatis proposito, in redeundo geminatur fatigatio. Occurrunt enim illis sicut in eundo difficiles uiarum transitus, et, ut tunc temporis erat, horrendas formidabant Sarracenorum insidias. Intolerabiles etiam corporis patiebantur infirmitates, et nunquam securitatem habendo, nullum locum uel tempus sine timore multo transibant. Contigit autem ut, illis laborantibus in uia, Gundulfus tanta afficeretur corporis et lassitudinis molestia, ut neque pedibus stare neque cum sociis  suis amplius incedere posset. Unde eo inscienter relicto, longius progrediuntur commeantes, et, quodam monte ob nimiam arduitatem difficulter ascenso, paululum quieuerunt. Ubi quidam nobilis, qui cum eis comitabatur, Gundulfi reminiscens, quod eum solum reliquissent, grauiter ingemuit, et ueloci cursu rediens, illum omni solatio destitutum et languore turbatum et quasi proxima uicinitate mortis afflictum inuenit, et nullam eundi uel standi uirtutem habentem in humeris suis imponens, memor misericordie et totius honestatis, asperitate montis iterata cum graui labore ad consodales reportauit. Deinde, illum superna clementia respiciente, in breui conualuit, et omni post tempore illum uenerabilem uirum, qui ei opem adiutorii impenderat, digna recompensatione  cariorem in uita sua habuit.

Item aliud inter cetera terre marisque pericula unum ceteris omnibus grauius eis imminuit; quod eis tamen uite immutande occasionem per Dei, ut creditur, prouidentiam dedit. Cum enim per longa maris spatia incerto, ut sit, ferrentur nauigio, grauissima in eos tempestas irruit, turbine uentorum et fluctuum nauim omni ex parte, compage iam fere soluta, concussit, mortis metum uelut iam imminentis nimio terrore omnibus incussit. Quid plura? Morte iam, ut creditur, instante, ad uota confugitur, et, ut eis Domini pietas tranquillitatem eris reddere dignaretur, integram incepte religionis perseuerantiam promittentes, docente timore et amore Dei, Gundulfus et archidiaconus ex uoto monachatum  cunctis mundi deliciis preferunt, et fiunt ex deuota promissione monachi, qui habitu manent adhuc, sed non sponte clerici. Facto igitur uoto cadit maris tempestas, redit serenitas, uenitur ad terram, reditur in patriam.



PARS II.

Differente autem archidiacono reddere uotum, quod tamen Cadomi postmodum soluit, Gundulfus Becci religionis ueste induitur, monachilis uite rudimentis sub Herluino abbate et Lanfranco priore imbuitur, et inter perfectos iam ab ipso initio monachos computatur. Erat enim uir obedientie multe, abstinentie magne, orationis assidue, compunctionis precipue, ut, si eius attenderes oculos lacrymis diffluentes, duos esse diceres fontes riuulis affluentes.  Qua nimirum compunctionis uirtute, qua se mactabat in oratione, in missarum celebratione, ita in monachatu, ita postmodum in episcopatu, ita minoribus, ita maioribus factus est admirabilis ut quasi propheta haberetur in terris, ab omnibus honoraretur, ab omnibus Dei seruus diceretur. Factus est autem et ecclesie Beate Marie Becci custos et sacrista; unde et eiusdem semper intemerate uirginis familiarior factus est et symmista. Eo enim factus est in oratione deuotior quo ei commissus est locus orationi commodior.

Eodem nichilominus anno Anselmus, quem pro sua sanctitate spectabili et doctrina mirabili postea Cantuariensis pontificatus infula sublimatum uidimus,  Beccum et ipse ad conuersionem ueniens, tanta Gundulfo est amicitia uinctus ut se alterum Gundulfum, Gundulfum uero alterum Anselmum diceret et uocari gauderet. Erat enim illis in Deo cor unum et anima una , frequens in spiritualibus collocutio, multa inter colloquendum lacrymarum effusio, mutua ut semper ad altiora conscenderent exhortatio, sancta ut se inuicem ad opus Dei preuenirent emulatio. Anselmus tamen, quia in Scripturis eruditior erat, frequentior loquebatur. Gundulfus uero, quia in lacrymis profusior erat, magis fletibus rigabatur. Loquebatur ille, plorabat iste. Ille plantabat, iste rigabat. Diuina ille proferebat eloquia, profunda iste trahebat suspiria. Christi uices ille, iste gerebat Marie. Dixit tamen aliquando  Anselmus Gundulfo: Tune, ait, cote mea cultrum tuum semper acuere queris; cote uero tua me meum cultrum nunquam acuere permittis? Dic et tu, queso, unde proficere possim et ego. Sum etenim, more cotis, in hebetatione multa ob multitudinem peccatorum meorum semper obtunsus. Tu uero ad amorem celestis patrie animum et intentionem tuam ardenter dirigens, in contemplatione Domini iugiter manes acutus. Dixit et ille bona que potuit. Succenduntur ambo, et sic se reficiunt dulcedine superni desiderii. Talis horum confabulatio, talis claustralis conuersatio. Procul erat a cordibus eorum uel lingua priorum aut fratrum suorum detractio. Non eos uexabat, ut plerosque multoties solet, cibi uel potus aut uestium murmuratio. Et quia perfecte in uita sua  mundi contemptum habentes, Deum studiose, per abstinentiam, etiam licita respuendo, et per sanctarum uirtutum exercitia quesierunt, ideo, sicut credendum est sine ambiguitate, illum ueraciter apprehendere meruerunt.

Priori quoque Beccensi Lanfranco omnium eo tempore nominatissimo adeo charus, adeo familiaris Gundulfus factus est ut cum Lanfrancum Northmannorum nobilis, dux Guillelmus, cenobio Cadomensi abbatem primum preficeret, hunc pro sua sanctitate et prudentia secum assumeret, secum duceret, secum in eiusdem cenobii gubernatione coadiutorem haberet. Cumque et ibi sublimitas uirtutum eius quotidie augmentum caperet, fecit etiam matrem suam carnalem illuc uenire, et eam sancto desiderio  accensam in monasterio uirginum, quod in eadem uilla Mathildis eiusdem principis uxor et Anglorum futura regina construxerat, sub sanctimoniali proposito constituit. Illa itaque, in obseruatione sancte regule et mandatorum Dei ardenter perseuerans, optimo fine in eodem loco uitam conclusit. Et sic idem pater matrem suam, que eum pepererat mundo, per religionis habitum et sanctimoniam commendauit Deo.

Denique cum comes idem, Anglia sibi armis subiugata iam, in ea regnaret, et Lanfrancum Cantuariensi pontificatu et totius Anglie primatu sublimaret, hunc ille in Angliam secum adduxit, et, quia in rebus etiam exterioribus industrius ualde erat,  rei familiaris sue procuratorem constituit. Fama itaque uiri Dei magis ac magis succrescere cepit tam de illius sanctissima religione quam de prudentissima secularium rerum administratione. Tanta enim discretione diei spatia diuidebat ut aliis horis ad pedes Domini sederet cum Maria, aliis Dominicam cenam prepararet cum Martha . Hanc autem uirtutem discretionis bifide tam ante episcopatum quam in episcopatu semper noscitur habuisse, nunc siquidem diuine contemplationi, nunc pauperum totus deditus procurationi. Denique cum, tempore quodam, ualida fames Angliam totam uehementer oppressisset, ille, pecuniis multis a Lanfranco acceptis, Lundoniam adiit, pauperum multitudinem innumeram collegit, et toto famis tempore  pie et misericorditer pauit. Fertur autem quia eorum miseriis adeo compatiebatur, ut eorum infirmiora lauaret, lotisque postea manibus statim missam decantatum iret, ut eorum recordatione recenti semetipsum acrius inter missam cruciaret. Cum autem tanta cura esset illi in pauperum sedula administratione, aut impedimentum in procurandarum rerum exsecutione, siue locus deesset ubi ab hominum conspectibus segregatus orationibus et lacrymis in presentia Dei more solito seipsum mactare posset, accepta noctu candela, quasi ad uidendum equos suos utrum bene procurati essent procedebat; et super presepe eorum residens, aut in aliquo angulo sese occultans, quod in diurna luce ante intuentium oculos non poterat aut nolebat, tanto ardentius  quanto secretius in celo reponebat sudores sui laboris, orationum singultibus et dulcissime compuntionis imbribus irrigatos.

Hoc in tempore peccatis exigentibus contigit in ecclesia Christi Cantuarie quemdam e fratribus mente excidere; et peruerso spiritu plenus, a sensibus humanis in uerbis et factis alienus factus est. Cumque, uinculis astrictus, dentibus strideret et in multis se inordinate haberet, dicebatur illi a fratribus: Tace, miser, et ab insania tua quiesce. Et si non uis propter nos, dominus Gundulfus iam ueniet, et immoderatos tui corporis motus et lingue compescet. Ast ille: Estne, inquit, ille Gundulfus qui die et nocte lacrymis suis et orationum suarum stimulis me exacerbat? qui in missarum frequenti celebratione et  ieiuniis et multa carnis sue contritione corpus suum crucians, operibus meis et uoluntati indesinenter contrarius existet? Ille me persequitur; ego utique persequar illum: et unde modo gloriatur, in proxime damnum sibi graue consurget. Quibus sibi relatis, non enim is interfuit, uir uenerandus armis iustitie uitam suam muniens, contra castra spiritualis nequitie robustissime restitit, et licct ei quadam die, inter missarum sacra solemnia, corruente calice, turbatio grauis acciderit, nunquam a laudibus Dei uel gratiarum actione cessauit. Sed quia hoc ex promissione maligni et sua negligentia credidit euenisse, quasi antea nichil in seruitio Dei egisset, et rudimenta celestis uite quasi tunc primum inchoasset, sese  pius solito in lacrymis et aliis sanctis laboribus grauissime afficiens, inde creuit ad cumulum sancte celsitudinis; unde fraudis inuentor eum precipitare uoluit in barathrum confusionis. Nam idem infirmus per B. Dunstanum sanatus postea fuit, et Gundulfus in sancto proposito infatigabiliter perseuerauit.

In illis diebus uir clarus in doctrina et religione Becci manens Anselmus, audiens uitam et nobilitatem actuum Gundulfi, antiquam amicitiam renouando misit illi epistolas; quas quicunque audierit, ex testimonio et auctoritate tanti uiri lucidissime dignoscere poterit quis inter eos sancti amoris affectus, uel qualis uita Gundulfi exstiterit. Et ut ad notitiam audientium odor sancte societatis eorum gratanter fragrando resplendeat, placuit quasdam ex  illis in hoc opusculo interponere in uerbis istis:

  Domino reuerendo, fratri carissimo, domno Gundulfo frater Anselmus, salutem. Cum tibi propono scribere, etc.

Item misit ei aliam epistolam, que de promptuario sacre dilectionis effluens, mentem Gundulfi contra fallaciam inanis glorie, que interdum sub pallio sanctarum uirtutum fraudulenter se ingerit, spectabili monitione muniuit in hec uerba:   Gundulfo Anselmus. Ideo tam amicus tam amico salutationem meam tam breuiter prenotare uolui, quia sic dilectus sic dilecto affectum meum opulentius intimare non potui. Quisquis enim, etc.

Item, quia illum in orationibus assiduum esse sciebat, misit illi idem celeste organum, scilicet  Pater Anselmus, quas ipse diuino afflatus Spiritu composuerat, tres de B. Maria orationes seu potius meditationes, et qualiter in illis meditando studere deberet, insinuat, dicens:   Domno Gundulfo, frater Anselmus, quod Gundulfo Anselmus. Non est opus, etc.

Istis auditis intelligat lector quantum dilectionis uinculum istos Patres in unum coniunxerit, et qualis fuerit in presenti uita eorum in terrenis negotiatio.



PARS III.

Qualiter uero Gundulfus pontificali cathedra sublimatus fuerit, quoque modo pontificando uixerit, quoue fine deficiendo Ecclesiam sibi commissam  tristem reliquerit, iam hinc, ut possumus, enodare conemur. Lanfranco igitur ecclesiastice dignitatis summum apicem in Anglia tenente et sapienter administrante, Rouecestrensis Ecclesia suo est pastore  destituta, defuncto Ernosto episcopo  , qui monachus Sewardo et ipsi monacho in episcopatum quidem successerat, sed in eo anno tantum dimidio uixerat. uolens autem pontifex, ut ex more antiquorum in Ecclesia Roffensi monachus succederet monacho, cogitare cepit quem potissimum monachorum eligere posset, qui hoc onus sibi iniunctum portare ualeret. Cogitanti tamen Gundulfi citius occurrit sanctitas, que iam certis experimentis satis ei fuerat approbata. Hunc ergo, habito cum sapientibus consilio, ad pontificatum elegit, et ut eius electioni rex assensum preberet, ipsum transmarinas ad partes ad regem direxit. Gaudio autem rex repletus non modico, quia occasionem Dei hominem exaltandi inuenerat, de cuius sanctitate iam ad eum  satis clara fama peruenerat, pontificis petitionibus iustis libens assensum prebuit, et honore pontificali uirum Dei dignissimum iudicauit.

Accepta igitur, Lanfrancus, auctoritate regia, presules conuocat, primores Roffensium mandat, regis et suam uoluntatem omnibus pandit, omnibus assensum prebentibus et gaudentibus, fidelem domui Dei dispensatorem consecrando constituit. Non fuit obnitendi potestas, cum eum urgeret regis magni et presulis tanti auctoritas. uox se indignum clamantis opprimitur, cum quo se clamat indigniorem, eo dignior acclamatur. Ordinatur itaque uir uere dignissimus episcopatu Gundulfus in ecclesia Dorobernensi, duodecimo Kalendas Aprilis, anno ab Incarnatione Domini millesimo septuagesimo septimo,  undecimo uero aduentus Northmannorum in Angliam sub comite Guillelmo, rege postmodum Anglorum nobilissimo. Consecratus autem ex more, propriam tendit inuisere sedem; tripudiantibus turbis Roffensem ingreditur urbem, pontificali sedi inthronizatus inducitur, presul omni ueneratione ex eo habetur.

Redduntur et ei denique possessiones quedam Roffensis Ecclesie, quas, presulantibus antecessoribus suis, Lanfrancus in sua tenuerat ditione. Ea uero conditione redduntur ut in ecclesia Roffensi, sicut iam presul uterque deliberauerat, monachi ponantur. Audierant enim ibi quondam monachos fuisse; unde ad antiqua statuta redeuntes, monachorum inibi ordinem statuere sanxerunt. Tempore ergo  breui elapso, ecclesia noua, ueteri destructa, incipitur, officinarum ambitus conuenienter disponuntur, opus omne intra paucos annos, Lanfranco pecunias subministrante multas, perficitur. Igitur perfectis  omnibus, quidam ex quinque tantum clericis, qui ibi inuenti sunt, ad religionis habitum confluentes, associatis multis aliis, ad sexagenarium et amplius numerum in breui sub doctrina Patris Gundulfi succreuere monachi. His Gundulfus uiuendi speculum, his totius religionis factus est documentum. His uirga, puerilia districte corrigendo; his baculus, senilia misericorditer sustentando; his Martha, necessaria procurando; his Maria, intente se formam contemplationis prebendo. Noctu tamen et mane orandi Maria, horis uero aliis Martha specialiter erat. O quantis cum oraret lacrymis Dominicos pedes rigabat! O quanta prudentia cum exteriora disponeret se agebat! Quam larga manu monachorum uel pauperum necessaria procurabat! O quam  dulcia oscula in celestium contemplatione orando figebat! O quam amaros singultus in peccatorum suorum recordatione trahebat! Quis eius oculos uidit fletibus udos? Quis eum gementem audiuit, et statim ipse non gemuit? Quis eius uultum lacrymarum suffusione turbatum attendit, et diu aspicere potuit?

Perfectis igitur omnibus, sicut dictum est, que seruis Dei apud Rouecestriam manentibus poterant esse necessaria, habito cum sapientibus consilio, idem uenerabilis Pater, collecto monachorum et clericorum conuentu necnon et copiosa multitudine plebis, cum magna solemnitate accessit ad sepulcrum sanctissimi confessoris Paulini, qui in ueteri ecclesia reconditus fuerat, et thesaurum sanctarum reliquiarum eius in nouam ecclesiam transferri et in  loco decenter ad hoc preparato reponi fecit. Interim fuit ibi quedam matrona mentis et corporis infirmitate graui detenta. Que promissione facta quod nunquam ulterius crimen quoddam, quo turpiter premebatur, iteraret, si sanitatem recipere posset, meritis B. Paulini sospitati reddita est; sed pactum promissum minime seruauit. Nam, ut rediit corporis sanitas, subsecuta est citius in uita illius iterati criminis peruersitas. Tempore denique sequenti pro necessitatibus quibusdam, quibus uir suus impeditus fuerat, cum oblatione sua opem auxilii ab eo quesitura sanctum Dei adiit. Sed illa, quam interius conscientia turpis fedabat, ui quadam diuine indignationis quasi flatu uehementi repulsa, cum spreto munere multum uerecunda domum rediit, et non  multo post, languore graui percussa, infeliciter diem exspectabat extremum. Sed pius Dominus, qui nullum spernit, nullum a misericordia sua excludit, inspirauit ei gratiam suam; et aduocato ad se uenerabili Gundulfo episcopo per humilem confessionem reatus sui turpitudinem pandit, perseuerantiam emendationis integram in uita sua ex magna cordis contritione promittit. Quid plura? In hac pollicitatione a pio pontifice ouis morbida recipitur, antidotum salubris penitentie adhibetur, et sic demum perfecta sanitate recepta, cum oblatione sua sancto Dei Paulino humiliter se presentauit, mentisque  nouitate ad munditiam uite mutata, non est cum munere a sancto repulsa, sed, gaudio sospitatis manente, ad domum suam alacriter remeauit, gratias referens Deo et pontifici Gundulfo, per cuius consilium a tanto periculo liberata fuit.

Hec inter audiens suus dilector Anselmus illum pontificio sublimatum esse, ad corroborandum cor illius et contra aduersa, que interdum mentes prelatorum a quiete interna concutiendo euenire solent, illum uolens esse munitum, illi misit epistolam consolatoriam in hec uerba:

  Olim dilectissimo fratri, nunc dulcissimo Patri, etc.

Item misit ei idem Pater sacre dilectionis aliud indicium in hac epistola: Suo  suus, amico amicus,  fratri frater, Gundulfo Anselmus, pro amore felicitatis perseuerantiam in sanctitate, pro premio sanctitatis eternitatem in felicitate.

 En meus Gundulfus,  etc.

Redeamus igitur ad hec que incepimus de tanto Patre dicere. Laudabilis enim uita eius omnibus Deum querentibus potum celestis dulcedinis suauissime propinat. Duas denique singulis fere diebus celebrare solitus erat missas, quas inter oculum uix sudum habebat. Primam quidem de Dominica aut de Commemoratione B. Marie, uel B. Andree, aut alicuius sancti cuius memoriam specialius recolebat, siue pro familiaribus amicis; secundam uero, pro Defunctis, ad quam nullum preter monachos suos et aliquos pueros adesse uolebat ceteris  recedentibus. Cum autem in directum absque cantu usque post Euangelium, quod ipse legebat, eadem missa diceretur, dicto Dominus uobiscum, excelsa uoce dicebat Oremus. Statim subsequebantur pueri, dulcisona modulatione cantantes offerendam Domine Iesu Christe, siue O pie Deus. Ipse uero interim in sedili suo sedens, et dulcedini cantus intendens, totus in lacrymas suauitatis Dei soluebatur, et in amorem celestis patrie animum figens, erectis ad celum luminibus plusquam dicere aliquis possit superne iucunditatis pabulo mirifice fouebatur. Et hec prolixius agens, demum surgebat, et quod restabat de missa persoluebat. His autem expletis, locum petebat secretum, meroris amicum, orationibus suis specialiter deputatum. Habebat in omnibus uillis  suis, in quibus manere solebat, celluram oratoriam, ubi cum illuc ueniret, cubicularius eius libellum orationum eius ponebat. Ibi ergo diu orationi uacabat, sicut et ante missas fecerat, nec ab hac orandi siue missas celebrandi uicissitudine usquam uel unquam cessabat. Preterea consuetudo eius erat, quando aliquam suauem modulationem aut sonitum alicuius dulciter sonantis campane siue aliquid huiusmodi [audiret], statim ex profundo cordis alte suspirans dicebat: O quantum est gaudium in celis, ubi laus Dei iugiter sine offensione eternaliter auditur! Quando humana manus uel lingua  tante sonoritatis consonantiam suo ingenio exprimere potest! Hec ille. Deinde uelociter, si in secreto loco esset, assuete compunctionis regulam sequebatur.

Et quid dicemus? Quanta erat ei pura sancte uenerationis sollicitudo in audiendo uel dicendo seruitium Domini. Raro, quando dicebatur secundum nocturnum, sedebat, nisi infirmitas grauis aut lassitudo multa cegisset; et similiter, postquam incipiebant dicere Laudate Dominum de celis usque in finem matutinorum, et hoc idem in laudibus de omnibus sanctis. Cum quanta etiam cordis diligentia et feruore diuini amoris recolebat memoriam Dominice passionis? Hanc assidue retinebat in mente. Hanc imitabatur, affligens et domans carnem suam  ieiuniis multis et interdum acri uerberum maceratione. Dicebat etiam nobis: Quid facimus, fratres mei? Quid dicemus, cum uenerit Dominus? Scimus certe quod Dominus noster iehsu Christus ex sola pietatis sue misericordia nullis nostris precedentibus meritis, per passionem crucis a morte eterna nos redemit. Hoc ille nobis: et nos, quid illi? Quas uices tanti honoris illi recompensamus? uulnera quinque pro nobis moriens pertulit, quinquies et nos hoc dulcissime in memoria cordis recolendo quotidie flere deberemus. Et, si pro fragilitate nostra, que nos multipliciter corrumpit, toties non possumus, saltem ad minus, in commemoratione illius, quinque lacrymas per singulos dies fundamus.

In istis laudandus pontifex ducebat dies suos. Pro  his ergo omnibus admirabilis, omnibus habebatur amabilis. Dabant ei multa multi, sed et multa dabat et ipse multis. Maiora tamen quandoque minoribus pro necessitudine, minora uero maioribus pro caritudine. Minores siquidem eius munere ditiores, maiores uero se fore credebant tutiores. Quis enim annulum uel paruum sibi ab eo collatum digito portauit, et se tutiorem non esse credidit? Quis se illius orationibus commendauit, et non ab eo securus abscessit?

Lanfrancus igitur Dei seruum uirtutibus audiens succrescere tantis et de eius sanctitate famam ad usque sidera tolli, gaudio replebatur non modico, quod de eius contubernio tantum ecclesie decus processisset, eiusque ad se sepius euocati uel  sponte uenientis libens fruebatur colloquio. uix autem eum remittebat uacuum; sed nunc cappis, nunc candelabris pretiosis, nunc aliis ecclesiastici decoris ornamentis donatum. Aliquando uero, cum eum uacuum dimisisset et ob hoc commotum timeret: Timeo, ait suis, ne a nobis episcopus commotus discesserit. Aliquid itaque est ei mittendum, quod illi esse possit acceptum. Paratis igitur magnis quibusdam donis, ornatu ecclesie dignis, ei accelerauit transmittere, mandans humiliter ut B. Andream, cuius uicarius erat, pro eo dignaretur orare. Magnam siquidem in apostolo illo habebat fiduciam, adeo ut, cum per episcopum aliqua dona precipua mitteret, eum supplex exoraret, ut ante altare  eiusdem apostoli orationem semel Dominicam pro eo cantaret. Ditabatur itaque ualde Roffensis ecclesia tum precipue ipsius archipresulis donis, tum et aliorum oblationibus multis.

Cum autem postmodum tot esset possessionibus ditata ut earum pars quidem episcopo, pars uero monachis sufficere posset, placuit episcopo, placuit et Lanfranco ut episcopus res suas seorsim, monachi uero et ipsi possessiones suas haberent seorsim. Hoc autem ideo maxime factum est, ne quis episcopus superuenturo tempore esset, qui monachos non adeo diligens, res eis diuisas minuere posset. Quia uero monachi pluribus, utpote iam multi, indigebant, tum quidem pro eorum uictus necessitudine et uestitus, tum uero pro hospitum susceptione,  sapienter rursus prouisum est ut monachi plura, episcopus uero possideret pauciora. Que uero plura sint illa, satis euidenti distinctum est charta in ecclesia Roffensi reposita, regum et procerum nec non et episcoporum Anglie auctoritate confirmata. Hoc enim ab omnibus obtinere uiro Dei facillimum fuit. Nam nullus regum eius temporibus in Anglia regnandi potestatem habuit, qui non eum offendere timuisset.

Defuncto igitur apud Rothomagum nobilissimo rege Anglorum Willelmo, successit filius eius Guillelmus in regnum. Hic accepto regno cum multis ob insolitas quasdam infestationes et rerum multarum grauedines onerosus et minus amabilis esset, hunc pre omnibus episcopis uenerationi habuit,  audiens multorum relatione uitam hominis Dei in studio superne dilectionis diu esse probatam. Et si alias quibusdam angariis perturbauit, Patri Gundulfo et ecclesie Roffensi omnibus diebus suis benigne pepercit. Et non solum pepercit, sed et larga manu possessiones episcopi multum liberaliter auxit. Huius speciali amore maneria duo, Hedreham uidelicet et Lambetham, primum quidem ut donaretur concessit, alterum uero propria munificentia donauit. Nam Hedreham Lanfrancus archiepiscopus proprio labore et pecuniis acquisitam, non enim ex antiquis possessionibus archiepiscopatus eadem uilla erat, fauente hoc rege Gundulfo episcopo et ecclesie sue omni post tempore ex integro possidendam concessit. Lambetham uero idem rex donauit ex  propria uoluntate sua, pro restauratione damni quod ecclesia Roffensis perpessa est in obsidione, que in eodem loco facta est, contra Baiocensem episcopum Odonem.

Rex itaque, cum eumdem Odonem in ipsa urbe cum aliis maxime potentie uiris obsideret, quod in eum plusquam ciuilia bella comiti Roberto fauendo mouisset, uirum Dei tamen et licenter exire et licenter, cum uolebat, urbem permittebat intrare. Tanta siquidem ille prudentia inter utrosque medium se agebat ut et obsidentibus placeret et obsessis suspectus non esset. Cur hoc autem, nisi quia tante sanctitatis esse credebatur que nec obsessis nocitura esset nec obsidentibus? Imo uero  familiaris utrisque, profuturus pro sua religione credebatur utrisque.

Deuictis igitur inimicis suis, idem princeps et ceteri nobiles regni eum nimia ueneratione coluerunt, attendentes in eo precipue nunc Marie lacrymosa suspiria, nunc Marthe laboriosa officia. Quis enim sollicitior fuit post quietem Marie et Marthe laborem exercere? Quis studiosior in membris suis Christum cibo et potu atque uestitu fouere? Sepe sedens ad mensam, que dulciora nouerat tangere nolebat, sed iis quos magis indigere didicisset sine mora mittebat. Inquirebat autem studiosius qui essent pauperiores, qui in uilla uel extra inueniri possent debiliores. Talis in mensa collocutio, talis de pauperum necessitatibus disputatio. His cibum  esurientibus, illis potum mittebat sitientibus. Indigentibus uero utroque misericorditer mittebat utrumque. Propriam sepe scutellam, cum in ea cibum modice degustando sensisset lautiorem, mittere festinabat cuipiam languenti, dicens illum edulio tali se esse digniorem. Quod si qua paupercula pregnans uel recens enixa ei nuntiabatur, iis impensius quod necesse erat eorum plangendo miserias largiebatur. Faciebat autem et in aula sua, cum pranderet, singulis diebus pauperes ad minus tredecim refici, preter prebendarios illos quos locis semper alebat diuersis. Erat ei et maxima cura nudos uestire, imo ne nudi essent brumali maxime tempore procurare. Multimoda itaque indumentorum genera comparari iubebat, et pro singulorum  necessitatibus sexus utriusque pauperibus erogabat. In tantum etiam eorum miseriis compassus est ut, quodam tempore, non longe a Rouecestra progrediens, uiderit terram spatiosam ferendis messibus aptam, sed arboribus et uepribus occupatam. Hanc, cum esset in possessione monasterii sui, ad utilitatem seruorum Dei de infructuosa fructuosam adhibito labore facere disposuit. Et ne expers et quasi uacuus a mercede huius exercitii apud Deum esse uideretur, statuta die, illuc cum suis ueniens, fossorium manibus propriis, quas multa abstinentia satis tenues fecerat, humiliter accepit, et primum laborem suscipiens, primos tribulos et spinas pius agricola euulsit. Deinde exhortans familiam suam  et alios operatores, in breui per manum ipsorum desiderii sui effectum compleuit, sicque ipsam culturam per curam eleemosynarii sui pauperibus semper in posterum possidendam contradidit. Hec et plurima pietatis opera, sedulus custos domus Domini sui, inopiam patientibus iugiter impendebat.

Igitur temporibus huius principis, Guillelmi scilicet Iunioris, secundo post obsidionem Roffensem anno, Lanfrancus egregius Ecclesie Christi doctor, quinto Kalendas Iunii de hac uita sublatus, multos et maxime Patrem Gundulfum de sua morte tristes et grauiter desolatos reliquit. Suscepit igitur ex precepto regis et consuetudine Ecclesie Roffensis curam archiepiscopatus in iis que ad Deum pertinent nominandus presul, quam etiam Lanfranco  uiuente ex iussione ipsius et gratia habuerat. Raro enim per semetipsum aut dedicationes ecclesiarum, aut clericorum ordinationes, seu collectas puerorum confirmationes faciebat, sed dilectum suum Gundulfum mittens pro se hoc fieri amicabiliter precipiebat.

In illis diebus preerat monasterio S. Augustini Anglorum apostoli uir strenuus abbas Guido. Huic, constructa ex plurima parte ecclesia quam antecessor eius inchoauerat, placuit ut corpora sanctorum Augustini sociorumque eius ad excelsiora loca de antiqua ecclesia transferrentur. Qui, paratis omnibus que tanto ministerio necessaria esse uidebantur, plures summe probitatis uiros et specialiter Patrem Gundulfum ad se uocauit; et per eius  sanctitatis operationem quod dispositum fuerat cum maximo tripudio et summa deuotione compleuit. Hoc tunc temporis in Anglia quasi consuetudinarium erat, ut cum alique precipue dedicationes aut sanctarum mutationes reliquiarum alicubi fieri deberent, uelociter Gundulfus uocabatur, ut per munditiam manuum ipsius tantarum rerum celsitudo tractaretur. Et cum alii pontifices in iis uocationibus uocantium datis muneribus quasi pro gratiarum actione letificarentur, ipse hoc omni conamine respuens, uersa uice uocantium animos sua sepe munificentia letificabat.

Post hec autem, spatio quasi quatuor annorum post mortem Lanfranci transacto, rex Guillelmus graui infirmitate detentus, omnem fere populum  Anglie desperanda salute uite sue ambiguum reddidit. uenerat eadem tempestate in Angliam, urgentibus quibusdam necessitatibus, Pater Anselmus, de quo superius mentionem fecimus, qui tunc abbas S. Marie Becci erat. uidentes igitur episcopi et principes regni periculum imminens regi, et desolationem. nec non et oppressionem Ecclesiarum et maxime Cantuariensis, ut eis in tanto discrimine primatem constituat, humiliter implorant. Factum est autem. Audit rex eorum consilium, et ipso annuente omnes pariter prouidente gratia Dei Anselmum eligunt, electum aduocant, uocatum, licet totis uiribus renitentem, archiepiscopum statuunt. Gundulfus itaque, qui huius rei uoluntarius cooperator  exstitit, desideratam dilecti sui dilectoris in gremio sancte suauitatis ardenter amplectens, refrigerium consolationis intime, quam multo tempore pro morte Lanfranci perdiderat, corde exhilaratus recepit. Que autem fuerit uita Anselmi ante episcopatum et in episcopatu, aut quas aduersitates uel exsilia pro libertate sancte Ecclesie acquirenda ut robustissimus miles Domini in tempore suo sustinuerit, quicunque perfecte dignoscere cupit, in scriptis, que de eius uita et admirabili doctrina et sanctitate edita sunt, satis lucide reperire poterit. Nos autem ad propositum redeamus.

Isti igitur Gundulfus et Anselmus gloriosi principes terre, quomodo in uita sua in principio conuersionis sue Becci dilexerunt se, ita in finibus terra  per supernam clementiam iunctis episcopatibus suis, non sunt separati. Recedentibus enim aliis episcopis a communione Anselmi propter quasdam discordiarum occasiones, que inter ipsum et regni principes orte fuerant, Gundulfus dulci obsequio illi semper et firmiter et fideliter adhesit, et inter utrosque prudenter se moderans, in causis eorum, et archiepiscopo omnino fidem seruauit, et aduersarios eius nequaquam offendit. Consolatione itaque antique dilectionis percepta, isti superne patrie amatores, quos multo tempore terre marisque spatia separauerant, in unum coniuncti, dulcibus uite eterne colloquiis, quibus se soliti fuerant refouere adhuc in claustro monachi, iisdem se refouere non distulerunt iam in Anglia uenerandi episcopi. Sepius  enim in diuersis locis conuenientes, mutuis se uerbis in Dei succendebant amorem: archiepiscopo tamen diuini amoris ignem frequentius accendente loquendo, episcopo uero se ad ignem illum accensum propius calefaciente tacendo. Quesiuit tamen episcopus aliquando utrum omnibus que in ecclesia dicerentur animum archiepiscopus equaliter intenderet equaliterue retineret. At ille: Ego, inquit, omnibus quidem que audio hec retinere uolens intendo; sed sepius fugiunt mentem meam, dum simul omnia capere uolo. Cui episcopus: Iure utique, inquit, ille amittit omnia, qui omnia concupiscendo amplectitur. Hoc quasi alludens dicebat. Deinde subinferebat: Ego autem non omnibus que audio equaliter intendo; sed ex omnibus unum quod mihi magis  est cordi eligo, eique studiosius inherens aliquam ex eo superni amoris mihi dulcedinem elicio. Quemadmodum si cui egroto plura ciborum genera offerantur, ille autem non omnia sed ex omnibus unum sibi magis gratum ueluti pomum eligat, quod degustando remedium aliquod sue infirmitatis capere ualeat. Et hec quidem ille. Nos autem qui eius uitam usu et auditu satis cognouimus, hanc illi semper fuisse consuetudinem frequenter experti sumus. Aliquando enim cum in Ecclesia illud decantari audiret: Afflicti pro peccatis nostris assidue cum lacrymis exspectamus finem nostrum; uel illud: Dies illa, dies ire; uel aliud simile compunctioni amicum, illico ceteris omnibus omissis ei, quod sibi magis acceptum audierat, solummodo intendebat; oculisque in celum  erectis, bis illud terue uel quater suspirando repetebat; totumque se in gemitus uocesque lacrymosas resoluebat. uidebamus, et in lacrymas uel gemitus saltem solui et ipsi cogebamur. Quid cum ad populum sermonem faceret? Aliquando interrumpentibus lacrymis loqui et ipse non poterat, nec populus quidquam aliud quam flere uel gemere illum attendens poterat. Cessabant uerba, lacryme sermonem explebant. Hoc autem maxime fiebat, cum in festiuitate B. Marie Magdalene de eius penitentia uel lacrymis sermonem ad populum faciebat. Loquens quippe de eius penitentia, populum ad penitentiam prouocabat. Recitans illius lacrymas, lacrymans et ipse ceteros ad lacrymas succendebat. Hanc quippe  speciali quodam diligebat amore, huius memoriam et quotidiana commemoratione et annua semper facere satagebat solemnitate. Quia enim multum peccatorem se esse credebat, eam que multum peccatrix fuerat, quid multum peccatori magis necessarium esset, magis nosse dicebat, et magis uelle misereri credebat. Hanc igitur assiduabat precibus, interpellabat fletibus, ceteris sequendam proponebat quantum sequenda esset in semetipso preferebat. O doctorem sequendum, qui quod ceteros faciendum docebat, prius ipse, ut ceteri eum sequerentur, faciebat! O episcopum dignum, non pecuniis sed lacrymis episcopatum adeptum! Fiunt episcopi quidam simulationem sub uelamine religionis nonnunquam minus caute ostendendo; factus est iste  episcopus lacrymas multas ex corde profundendo. Hoc tamen ipsum materiam lacrymarum sibi ipsi proponebat, quod uidelicet quamdam religionis speciem ostentando factus episcopus fuerat. ue, inquiens, mihi peccatori, quia sicut quidam episcopatum emunt pecuniarum distractione, sic et ego sanctitatis cuiusdam minus cauta ostentatione! O gloria inanis, quid mihi et tibi? Quid, quod non est meum, me ostentare suggeris quasi meum? Imo quod est nichil, cur mihi suades ut ostendam quasi aliquid? Quid est quod in me inuenire queas, quo me iure attollere ualeas? Ubi materiam attollendi non inuenis, cur me attollere queris? Lanfrancum archiepiscopum, dum uiueret, adire potuisti, et alios nunc summe probitatis uiros, si homines uis inuenire dignos attolli.  Ibi sapientiam cum scientia, ibi diuitias inuenis cum potentia. Ibi inuenis uiros instrumentis sanctarum uirtutum multipliciter ornatos, et tuis fraudulentia plenis machinationibus robustissime resistere ualentes. Me peccatorem et nichil horum habentem relinque, in quo nonnisi peccatum potes inuenire. Addebat et se admodum uereri ne ei eueniret quod quidam euenisse audierat, qui ad extremum ueniens, cum iam ultimum efflare spiritum deberet, dixit: O gloria inanis quantos perdidisti, quorum ego unus sum! Gloriam ergo inanem et studiose uitabat, et minus studiose eam se uitare timebat. Altercabatur itaque cum illa sepe, ut dictum est, uelut cum aduersario quodam, ut a se eam repelleret, ne cum pro merito laudabilis uite ab omnibus laudabatur, ei undecunque  subrepere posset. Quem enim extollentia non tangeret aliqua, cum proceres regni aliis episcopis ipsum preferentes, ipsum adeuntes, ipsius familiaritatem appeterent, propria ei pecca a familiarius denudantes, se per eum absolutiores fieri non dubitarent, tutiores denique eo se crederent die, quo uel eius osculari manus uel saltem eum uidere ualerent? Et certe audiui a quodam boni testimonii episcopo et ueritatis amatore referri, se, cum grauissimis carnis sue stimulis et tentationibus in adolescentia sua, ut interdum euenire solet, urgeretur, Gundulfo passionum suarum nebulas corde puro ex integro manifestasse, et omni post tempore ab huiusmodi criminum impedimentis consilio et orationi  bus eius liberiorem esse. Hec quippe dicebantur de illo. Ipse tamen non se in hominum ore querebat, sed in se quid esset a se attentius disquirebat. Illi eum efferebant, eius attollendo merita; ipse seipsum deprimebat, sua ad memoriam reducendo peccata. Si quando uero inaniter raperetur extra se, quotidiana contemplatione se querens et inueniens, per custodiam humilitatis citius se reducebat ad se. Dictis itaque quibusdam de moribus eius, nunc ad exsequendum operum eius ordinem calamum conuertamus.

Habito igitur cum sapientibus consilio, et maxime fauente et auxilium prebente in multis uenerabili Anselmo archiepiscopo, sicut in ciuitate Roffensi construxerat uirorum, ita et feminarum cenobium  in possessione sua, quam Mellingas dicunt, uir Dei edificare curauit. Amabilis enim utrique sexui, ad religionis pietatem prodesse studuit et utrique sexui. In predicto igitur loco ecclesia in honorem B. Marie semper uirginis composita, compositis et officinis aliquibus pro temporis opportunitate, quanta potuit instantia, sanctimonialium inibi aggregauit conuentum; eas doctrina instanti erudiens interius, eis industria solerti uite necessaria procurans exterius. Magna siquidem prouidebat cura ut et anime profutura eis omnino semper adessent, et que corpori necessaria erant eis nunquam deessent. Matres igitur spirituales de aliis acceptas monasteriis priores uel custodes eis preficiebat, redditus uel terras undecunque poterat acquirebat, earum ecclesiam ornatu  uario decorare curabat. Unde et plures etiam nobiles illius magisterio subdere se gaudebant, sperantes se per illius obtinere sanctitatem, quod per propriam non poterant corporis fragilitatem. Abbatissam tamen eis primum preficere noluit, sed eos per plures annos propria cura regere curauit.

In illis diebus obortis propter libertatem Ecclesie inter Patrem Anselmum et regem magnis discordiarum querelis, idem Anselmus Angliam exiens apud Lugdunum exsulabat. Contigit autem post aliquot annos ut ipse rex, sagitta percussus, terribiliter occumberet, et frater eius Henricus ad regni fastigia sublatus esset. Qui statim Anselmum ad patriam reuocauit, et laude dignum Gundulfum, sicut antecessores  eius fecerant, nimia ueneratione coluit, attendens in eo uite diu probate sanctitatem et quam sibi exhibebat inter prospera et aduersa magne deuotionis et fidei securitatem. Turbatis enim rebus ob mutationem regum, principes quidam regni securitati noui regis minus fidem seruantes, imperium eius, in quantum poterant, fraudulentis machinationibus titubare faciebant, illi subdi despicientes. At Gundulfus, perspectis tantis perturbationibus, multum elaborauit, ut pacis uincula inter regem et aduersarios eius nectere posset. Unde et perturbatores pacis per semetipsum sepius adibat, ostendens sacris admonitionibus, quanta mala ex abundantia discordie oriri solent, et quid merentur mali qui huius scandali sectatores existunt, et quam sunt  proximi Deo et affinitate sanctis angelis coniuncti, qui semina pacis in cordibus suis suscipiunt, et hec in manifesto per operum exsecutionem ostendunt. Istis auditis, quidam ex ipsis innocentiam uiri Dei et sanctimoniam considerantes, monita salutaria deuote suscipiunt, concordiam cum rege firmant, federa pacis deinceps tenenda promittunt. Pro istis ergo amabilis factus est regi et principibus regni, et cum de aliis nobilibus terre in palatio aut alibi in collationibus eorum fieret mentio, Gundulfus inter eos, non ut socius, sed ut superior et quasi Pater reputabatur.

uidens itaque prouidus Pater congruam opportunitatem se habere et tempus, in quo utrisque monasteriis suis in aliquo prodesse posset, redditus et  possessiones monachorum suorum, a suis quondam separatas, auctoritate regis Henrici et nobilium regni nec non et archiepiscopi Anselmi et sua propria et aliorum episcoporum Anglie corroboratione confirmatas, atque per chartam eorum sancitas, eisdem filiis suis contradidit. Et quod tunc statutum est quisquis temerario ausu infregerit, nisi digna satisfactione correxerit, anathematis mucrone percussus sententiam damnationis cum Iuda proditore sortiatur. Apud Mellingas uero, ubi cenobium feminarum construxerat, cum eadem uilla ab antiquis temporibus campestris esset et raro incoleretur habitatore, fauente gratia regis Henrici, satis popularem, et affluentibus undecunque turbis et sibi mansionem facientibus, in eodem loco sicut hodie  apparet, uicum pergrandem et mercatoribus aptum ad utilitatem sanctimonialium effecit.

Mathildis preterea nobilis Anglorum regina, uxor eiusdem principis Henrici, cognitam habens reuerentiam uite laudabilis et dignitatem bonorum operum uiri Dei, eius sanctitati ualde familiaris effecta, eum ad se frequenter uenire faciebat, eiusque salubri colloquio infatigabiliter satiari cupiebat. In tantum etiam amorem illius amplexata est ut, cum filium genuisset, ipsi specialiter baptizandum et de sacro fonte leuandum eum commendaret. Quod et sic factum est. Charus itaque regi et regine, charus etiam omni populo Anglie. Nam cum multi apud regem seu reginam aliquo impedimento obligati essent,  ipse ab impeditis requisitus, pius interuentor fiducialiter ad eos accedebat, et opem misericordie et subleuationis se requirentibus ab eis sepius impetrabat.

Militauit autem Deo sub regibus tribus, omnibus iis charus et acceptus. Rege nam Guillelmo primo, ecclesiam Roffensem, Lanfranco suffragante, construxit; regnante secundo, terris aliquibus auxit; Rege Henrico filio prioris et fratre secundi, res monachorum a suis regie auctoritatis charta distinxit et confirmauit. Annuit autem rex primus libens construenti, secundus adaugenti, tertius confirmanti, omnibus cooperari gaudentibus Dei homini quod bonum erat operanti. Quo uero modo, sub rege tertio, Deus dilecto suo dederit, ut hinc ei inciperet hereditas  Domini, iam nunc narrare incipiam, ne multa adhuc dicenda dicendo fastidium lectoris incurram. Quod ut nulli incredibile uideatur, sciant omnes, quicunque hec audituri sunt, quod multo ampliora iis sub testimonio ueritatis fuerunt opera compunctionis et pietatis illius.

Anno igitur ante obitum suum plus minus uno, uerbere paterno corripi, grauique infirmitate oppressus, uiribus corporis in dies magis magisque destitui cepit. Tactus est autem et nimio capitis dolore ex et nimia, ut dicebant, assidua lacrymarum effusione. Non itaque solita missarum celebrare solemnia, non lacrymarum effundere flumina, non orationum solitum reddere pensum poterat. Nitebatur tamen infirmitatem uincere ex bona quantumcunque poterat  consuetudine. Primo igitur quia non, ut prius, duas poterat, unam saltem quandiu potuit missam celebrare satagebat. Orationum quoque, etsi non totum, reddebat tamen cum lacrymis quod poterat pensum. Eleemosynarum uero largitiones multas per uillas suas fieri iussit, quod tamen suo successori diu sufficere posset, ut prudens dispensator faciens reseruari. Qui cum audisset suum dilectum dilectorem precipuum, Cantuariensem archiepiscopum Anselmum dixisse, quia non erat episcopi morientis res ecclesiastica sibi commissas ex toto diuidere, sed successoris sui usibus aliqua reseruare: Deo, inquit, gratias ago, quia mihi facultas suppeditat tanta, que pauperum indigentiam releuare,  et successori meo secum homines etiam habenti triginta nouos ad usque redditus terre copiam possit prestare. Pauperum igitur, ut ceperat, mortem ad usque curam paternam egit, nec tamen episcopium suum pauperum miserendo pauperauit. Domus siquidem fidelis dispensator et prudens, et in presenti Domini sui seruis quod necessarium erat distribuit, et in futurum quod distribui abunde posset sapienter reseruauit. Cuius prudentia pontifex uenerandus cognita, eius distributionis pium desiderium et discretum exsultans laudauit, et de instanti eius perseuerantia in bono Deo gratias egit. Et uere laudanda erat eius in operibus iustis perseuerans deuotio, quia, cum tante esset debilitatis ut nec etiam equo insidere posset, sed uehiculo duobus  equis parato, cum ratio poscebat, de uilla ad uillam transferretur, statim cum illo peruenisset, memoria pauperum ad mentem reducebatur, et maxime prebendariorum suorum, quorum procurationi studiosius inuigilabat. Non credens itaque ex toto ministris suis, quod se absente secundum libitum suum procurati essent, sibi uim faciens, et infirmitatis grauedine postposita, ut magis solitarius quod disponebat explere potuisset, circa uesperam ne ab hominibus agnosceretur, nobis mirantibus, manibus suorum super equum leuabatur, et assumpto uno tantum monacho et duobus famulis secum, cellulas debilium et eorum etiam qui podagrico et elephantioso languore dissipabantur per semetipsum uisitabat, et intus progrediens et ante cubiculum eorum  residens, inquisitis attentius necessitatibus eorum, lacrymas oculis fundentibus, eorum miseriis compatiens, secundum modum uniuscuiusque, in uicta et uestitu eis quod opus erat ministrabat.

Et quid dicemus de custodia humilitatis eius? In secretis denique filie regis, cuius omnis gloria est ab intus , thesauros uirtutum suarum sub claui humilitatis reponens, ut fructus eorum in die necessitatis recipere posset, nolebat extollere se super se. Et ut unum de multis proferamus, in ipso anno in solemnitate Omnium Sanctorum, cum in ecclesia maiori apud Rouecestram missam festiuam celebrasset, et pro re qualibet sibi ingrata aliquantum quasi iratus turbaretur, astitit ei quidam de fratribus sibi familiariter, dicens: Et  quid est, Pater? Unde hec perturbatio? Et quare commouetur serenitas cordis uestri? Totus populus istius ciuitatis summo tripudio pro recuperatione uigoris uestri, sicut sperant, quia insonuit hodie uox uestra diu desiderata in auribus eorum, non mediocriter exsultat, et uos turbamini? Ad hec ille: Pro me, inquit, plaudit populus? Et hoc frequentius iterans, interrumpentibus uocem singultibus et lacrymis, iis intentus diutius siluit. Et dixit: O quis est qui pro me gaudere debeat? Ecce infirmitate graui detentus morior; et quid laude dignum in omni uita mea egi? Nec etiam unquam scintillulam unam feruoris et amoris Dei, ut dignum esset, tandiu uiuens apprehendere potui. Hec prolixius exsequens, uitam  suam armis iustitie et pietatis usque in finem prouidentissime munire non destitit.

Ingrauescente postmodum infirmitatis sue molestia, uenit ad eum dulcis amicus eius Pater Anselmus, et uidens eum uiam uniuerse carnis quasi incipientem ingredi, facta prius pura et simplici confessione, ab omnibus peccatis uice B. Petri eum absoluit, et ex more sacre unctionis oleo deuotissime liuit. Commisit autem episcopus in eius uenerandas manus et se et suos quos aggregauerat filios; ut et eum, qui de hoc mundo recedebat, suis Deo precibus commendaret, et nos, quos in hoc seculo relinquebat, cura pastorali uice sua custodiret. Oborte igitur lacryme piis sermonibus Patris fluunt ab utroque; madent filiorum circumstantium gene.  Longa trahuntur suspiria, intoleranda precogitatur orbitas. Peracto denique sacre unctionis officio dicedit archiepiscopus, quibusdam aduertens indiciis quod aliquandiu esset ille uicturus.

At uero episcopus cum mortem postmodum iam adfuturam timeret, nec ut episcopus in domo sublimiorum, sed ut monachus et inter monachos in loco humiliori mori mallet, inter manus ministrorum se iussit attolli, et in ecclesiam B. Andree apostoli, cuius uicarius erat, deferri. Ibi ergo in lacrymas gemitusque resolutus, orabat apostolum Dei pium, ut pie misereretur illius, prorsus ignorantis utrum ad eius ecclesiam iam ulterius esset rediturus; eum itaque a peccatis suis absolueret, benedictione data licentiam abeundi concederet; locum illum et monachos  in eius obsequium congregatos cura peruigili custodiret. His igitur similibusue mente deuota profusis, in domum infirmorum, ut inter monachorum manus spiritum redderet, se deferri fecit; ubi tamen aliquando post tempore in magna cordis et corporis contritione superuixit.

Quibus etiam diebus, cum ei lecto decumbenti a quibusdam instaretur, ut Mellingensis cenobii priorem ceteris abbatissam preficeret, ne, eo defuncto, locus ille sine regimine remaneret, aliusue cuius non interesset super locum illum dominationem sibi usurparet: Quid, inquit, compellitis me facere, qui ecce morior? quod utrum placeat Deo prorsus ignoro. Ostensa tamen iuste rationis necessitate, et consilium dantibus ex hoc rege et archiepiscopo per litterarum  suarum in presentia eius recitatam auctoritatem, astantibus circa lectum ipsius multis, accipiens baculum pastoralem illi priori contradidit, et eiusdem loci primam abbatissam eam constituit, ipsa deinde iurante obedientiam et subiectionem canonicam episcopo et Ecclesie Roffensi, et quia nec per se nec per alium idem cenobium subtrahere conaretur subiectioni Roffensi.

Deinde omni circumspectione prouidus, uestes suas et queque habebat parua et uilia indumenta usque ad caligas, utpote liber monachus, se leuigans ab omni ignominioso proprietatis pondere, fratribus et egenis scienter distribuit. Annulum quoque episcopalem gestare formidans, eum cuidam fratri sibi assidue ministranti commendauit. Cumque a quibusdam  rogaretur, ut cuidam uiro religioso abbati, scilicet de Bello, qui in exspectatione finis illius apud eum morabatur, eumdem annulum daret, respondit: Monachus est; nichil sibi et annulo.

Erat in Anglia in illis diebus uir magni nominis et religionis famosus, Radulfus nomine, abbas Sagii; qui infestatione cuiusdam tyranni de monasterio suo expulsus, apud Patrem Anselmum, non quasi exsul, sed compatriota manebat, ipsi Gondulfo notissimus. Hic audiens amicum suum infirmari, uenit ad eum iam inter infirmos diem exspectantem extremum. Cumque ille post dulcia celestis uite colloquia, accepta ultime separationis et abeundi licentia, effusis hinc inde copiosis lacrymarum fluminibus,  usque ad ostium domus recedens processisset, uocato episcopus fratre interim cui commiserat annulum suum, accepit illum ab eo, et statim subiunxit: uocate, inquit, abbatem. Qui uocatus rediit, et ex precepto episcopi recedentibus cunctis, tenens manum abbatis immisit annulum. Qui expauescens et ad rei nouitatem obstupefactus: Quid est hoc, inquit, Domine Pater? non est mei ordinis annulum habere; sum enim habitu monachus etsi non uita; unde mihi re non necessaria onerari formido. Ad hec episcopus: Sume, inquit, illum; erit enim tibi necessarius, et ne inobediens in recipiendo persistas, quia expedit ut fiat quod uolo. Tunc ille satis admirans, et latentem huius rei causam prorsus ignorans, accepto annulo recessit. Claruit tamen, ipso  defuncto, huius actionis obscuritas, sicut paulo post in ordine suo scribendo patebit.

Quadam autem die posthec congregationem conuenire iussit, et ut in omnium conspectu pro omnibus peccatis suis corporalis ei fieret disciplina, postulauit. Sed cum hoc fratres, multam debilitatem illius considerantes, factu horrendum putarent, responderunt hoc se de illo quidem facere non posse, de seipsis uero pro illo hoc idem omnes facere uelle. Factum est igitur. Et ecce in sequenti Sabbato uenerandus Pater, uicinitate mortis oppressus, multum debilitari cepit; tamen aliqua pietatis opera indigentibus ipsa die fieri precepit, et ad missam, que in capella infirmorum ipso audiente dicebatur, intentionem deuotissime dirigens, cum Euangelium  legeretur, ad reuerentiam tanti mysterii sese erigi fecit. uespere facto commutuit, et usque ad horam medie noctis exspectans sine uoce, sed non sine sensu iacuit, et dictis Matutinis in presentia eius ad diem pertinentibus, et omnibus Horis de S. Maria, tunc demum spiritum extremum trahere cepit. Tabula igitur de more percussa, ipsoque super cilicium posito, monachi summa cum festinatione accurrunt, Symbolo fidei premisso psalmos litaniamque cantantes, anime commendationem incipiunt lacrymis et orationibus animam Patris egredientem et ad Creatorem suum reuertentem conducunt. Cumque in hac tremenda exspectatione aliqua mora fieret, atque orantibus fratribus et psallentibus, ad septuagesimum nonum psalmum peruentum fuisset dicendo  circa illud: Deus uirtutum, conuertere, respice de celo, et uide, et uisita uineam istam, spiritus Patris oriente aurora de corpore egreditur, uineam quam ipse plantauerat, scilicet congregationem Ecclesie sue, quam in studio celestis discipline multipliciter erudierat, custodie et uisitationi summi Creatoris relinquens. Corpus autem attendentes relictum, mirum dictu! uident albescere miri candoris splendore, quod natum semper nigrum soliti erant uidere. Imputant ergo eleemosynarum largitioni, quod albescunt manus; imputant et lacrymarum effusioni et sancte uite illius, quod totum etiam albescit corpus. Lotum itaque cum reuerentia debiti honoris indumentis pontificalibus induunt, et in ecclesiam  B. Andree apostoli cum fletu et cantu ante ipsius altare deponunt. Mittitur et sine mora qui Cantuarino archiepiscopo Anselmo cari sui obitum nuntiet, et ut ad extremum amicitie munus corpori eius persoluendum ueniat, roget. Qui, nuntio accepto, quantocius Rouecestram accedit, et amici exsequias debita satis ueneratione, prout episcopalem decebat dignitatem, per omnia exsequens, eum ante altare Crucifixi ecclesie, quam ipse a fundamentis construxerat, tumulauit.

O quantus interim monachorum luctus, quos ipse aggregauerat! O quantus sanctimonialium fletus, quas et ipsas mundo subduxerat! O quantus populi planctus, super quem benedictionem suam toties fuderat! O quantus pauperum gemitus, quos paterno  affectu pauerat! O quantus dolor omnium, quos pastor bonus annis iam triginta et uno sine querela rexerat! Obiit siquidem uenerandus hic Pater octauo Idus Martii, Dominica tertia Quadragesime in qua canitur Officium, Oculi mei semper ad Dominum . Et idem cantatum est in consecratione ipsius, ut etiam per hoc Dominus cunctis innueret quibus studiis eius uita in presenti seculo dedita fuit. Bene enim ipsa die transiit de hoc mundo, quia secundum quod dictum est, ex compunctionis gratia oculi eius assidue intenti fuerunt ad Dominum. Et ideo, ut credendum est, ad retributionem bonorum actuum ipsius euulsi sunt pedes eius de laqueo miseriarum , quibus abundat presens uita. Fuit autem tunc Incarnationis  Dominice annus millesimus centesimus octauus, regni uero regis Anglorum Henrici octaui, etatis autem sue plus minus octogesimus quintus, monachatus uero quinquagesimus primus, episcopatus autem, ut dictum est, tricesimus primus.

Aliquanto post obitum Patris nostri elapso tempore, cepit archiepiscopus Anselmus tractare quem in loco eius posset episcopum substituere. Et habens consilium, quod sicut credimus de uultu Dei prodiit, de quo superius diximus, uenerandum Radulfum abbatem Sagii, fauentibus omnibus, ad episcopatum Roffensem elegit, et electum ex more, letantibus cunctis, eiusdem loci pontificem deuote consecrauit. Qui, factus episcopus, tunc primum intellexit quam in se haberet significantiam illa  occulta annuli datio, quem Gundulfus adhuc uiuens alteri negatum sibi specialiter designauit. Unde apparere uidetur illum prescientiam in uita sua habuisse quis post eum in loco suo pontificio deberet sublimari. Sed et hic Radulfus cum fere sex annis Roffensem rexisset Ecclesiam, defuncto Anselmo, ad archiepiscopatum translatus, Ernulfum, uirum laude dignissimum et scientia litterali et religione diu probatum, olim quidem priorem Cantuariensem sed tunc abbatem Burgensem, post se constituit episcopum. Qui omni fauore a suis receptus, ipso die electionis sue dixit nobis: Sciebam, inquit, fratres, ante paucos dies me licet indignum ad celsitudinem huius ordinis in proximo promouendum. Apparuit enim mihi dormienti, cum adhuc essem in loco meo, Pater Gundulfus, annulum magni ponderis mihi offerens. Cumque ad grauedinem ipsius  imbecillitas mea non sufficere uideretur, me ad onus eius stupidum et accipere renuentem increuauit, et post increpationem annulum me recipere cegit; deinde non apparuit. Hec ille. Nos autem qui presentes ab eo hec audiuimus, intelleximus postea non phantasticam esse illusionem, quam uir sanctus in somnis uiderat, quia, postmodum factus Roffensis pontifex eumdem annulum recepit, quem Gundulfus episcopus uiuens Rodulfo adhuc abbati, sed futuro episcopo dederat.

Hec de uita Patris Gundulfi nunc quidem prosa latius disseruimus, sed paucis antehac uersibus heroicis breuiter comprehendimus. Placuit autem eos ipsos et hic subnectere; quia metricam uim prosa gratiorem quibusdam nouimus esse. Sunt  igitur bis deni, ordine subscripto dispositi:

Te, Gundulfe Pater, peperit Northmannia mater,
Mundum spreuisti, claustrum Beccense petisti.
Te monachi texit uestis, te regula rexit.
Rexit et erexit, nec te uia praua reflexit.
Primo Beccenses iuuisti, post Cadomenses.
Hunc mare transisti, Lanfranco complacuisti,
Summo doctorum doctorum precipuorum.
Hoc donante datum rexisti pontificatum.
Templum fundasti, donis illud decorasti,
Tu collegisti monachos, quos hic posuisti.
Tu Pater illorum uixisti, tu populorum.
Te tam maiores quam dilexere minores.
Tu peccatorum solamen, tu miserorum. 
Pauperibus largus uiuebas, et tibi parcus.
Orando flebas, suspiria longa trahebas.
Dum sic lugebas, missas celebrare solebas.
Te prope multarum cecauit fons lacrymarum.
Ante diem mortis dolor adueniens tibi fortis,
Anno dante moram, postremam traxit ad horam.
Te mors bis quarta tulit Idus Martis adorta.
uersibus ergo et prosa uenerabilis Patris nostri uitam posteris ad exemplum uiuendi transmittimus; et si quanta gesserit non quanta debuimus dictandi uenustate depinximus, fecimus tamen aliena potius petitione quam nostra presumptione quod potuimus, ad laudem et honorem illius, qui et ei quod fecit facere et nobis quod scripsimus concessit scribere, qui uiuit et regnat in secula seculorum. Amen.





GUNDULFI EPISTOLAE DUAE.



EPISTOLA PRIMA.

Ad monachos Beccenses.---Ut non tristentur de erepto sibi abbate Anselmo. (uide supra inter epistolas Anselmi, lib. III, ep. 3, huius uoluminis col. 17.



EPISTOLA II.

Ad Anselmum Lugduni degentem.---Ut ecclesiam Cantuariensem multimodis tribulationibus afflictam presentia sua releuet. 



ANNO DOMINI MCuIII. PHILIPPUS I FRANCORUM REX




 
NOTITIA HISTORICA.



Philippe Ier, roi de France, qui ayant t couronne en 1059, du uiuant de son pre Henri Ier, rgna aprs lui iusqu'au uingt-neuuime de iuillet 1108, terme de sa uie, n'tait rien moins qu'un prince lettr, quoiqu'il et de l'loquence et qu'il ft soigneux de faire tudier le prince Louis son fils, connu dans l'histoire sous le nom de Louis le Gros. Mais diuers monuments qu'on a sous son nom, et quelques autres qui le concernent personnellement, nous engagent  dire ici un mot de lui, pour faire connatre ces monuments comme utiles  l'histoire.

Entre ceux de la premire classe, il y a trois lettres de ce prince: l'une, qui est la premire en date,  Bernard, abb de Marmoutier, et l'autre  saint Anselme, archeuque de Cantorberi. La premire est d'autant plus importante qu'elle contient plus de traits des bons sentiments de ce prince, malgr la uie uoluptueuse qu'il menait alors. II dbute par auouer au pieux abb qu'il auait souuent us de  mauuais traitements  son gard, et qu'il auait nglig iusqu'ici  lui en faire une satisfaction conuenable, ses pchs en tant la cause et de grandes affaires l'en ayant dtourn, quoiqu'il et touiours aim et considr son monastre au-dessus de tous les autres. Aprs cet aueu il coniure Bernard et toute sa communaut de prier instamment pour lui, et lui donne commission de rformer l'abbaye de Farmoutiers, o il s'tait gliss des dsordres scandaleux. Peu de temps aprs, le mme prince chargea Bernard de rendre le mme seruice  celle de Saint-Magloire  Paris. Cette dernire commission est en date du mois de furier 1093; et l'on uoit par l que la lettre, qui n'est point date, la prcda de quelque temps. Dom Mabillon en ayant trouu l'original dans le chartrier de Marmoutier, la fit grauer dans sa Diplomatique, pour seruir de modle du caractre en l'usage du XIc sicle, et l'a rimprime depuis dans le corps de ses Annales.

La lettre  saint Anselme est courte, mais bien  crite  tous gards. Elle fait partie du recueil de celles de cet archeuque,  qui elle fut enuoye lors de son second exil  Lyon, en 1104. Philippe lui marque l'extrme part qu'il prenait  ses peines et lui offre sa protection, si elle peut les lui adoucir,  ou mme l'en dliurer entirement. Ayant appris que sa sant tait altre et que le lien de son exil n'tait pas propre  la rtablir, il le presse de se retirer dans ses Etats, car Lyon n'en faisait pas encore partie, et l'assure qu'il y receura des marques de l'affection qu'il lui portait. M. de la Curne de Sainte-Palaye, dans le cours de ses uoyages littraires en Italie, a dcouuert une autre lettre du mme prince  l'empereur Henri Iu, laquelle commence par ce mot: Philippus.

On nous a conseru le serment solennel que ce prince fit de quitter sans retour Bertrade sa concubine. II le prta le second de dcembre 1104, entre les mains de Lambert, uque d'Arras, qui auait t nomm  cet effet. Bertrade fut oblige d'en faire autant; et son serment se trouue  la suite de celui du roi Philippe.

Il y a de ce prince un autre acte public qui confirme l'abrogation qu'Etienne, comte de Chartres,  auait faite de la pernicieuse coutume qu'on auait de piller la maison piscopale et toutes ses dpendances ds que le sige de cette Eglise uenait  uaquer. Cet acte, qui fut fait en l'anne 1105,  la prire d'Yues de Chartres, est sur tout intressant par le dtail o il entre de tout ce qu'on pillait en cette occasion. L'on n'pargnait non-seulement ni meubles, ni bestiaux, ni prouisions, mais encore ni les uitres, ni le plomb, ni le fer, ni les pierres.

Quant aux monuments qui concernent la personne du roi Philippe, c'est--dire qui traitent expressment de l'histoire de sa uie, ou de son rgne, nous n'auons que trois petites pices de uers, qui sont autant d'pitaphes consacres  sa mmoire. La premire en cinq grands uers ne contient que la date de sa mort, encore exprime d'une manire assez obscure. La seconde compose de dix uers lgiaques, le fait descendre des anciens Troyens, et le reprsente comme un prince bien fait, puissant, belliqueux, bon politique, qui auait de la pit,  de la douceur, de l'loquence, de l'agrment en ses discours et ses manires. Enfin la troisime, de douze grands uers, sans entrer dans un si grand dtail, fait assez bien dans les six premiers uers le caractre de Philippe.





PHILIPPI I REGIS EPISTOLAE ET DIPLOMATA.



I. Philippi regis epistola ad Bernardum, Maioris Monasterii abbatem.---Ut perditissimos Farensis parthenonis mores reformet, hortatur.


PHILIPPUS. Dei gratia Francorum rex, BERNARDO, uenerabili Maioris Monasterii abbati, omnique congregationi sibi commisse, salutem.

Quamuis sanctitatem uestram in multis me exasperasse cognouerim, tamen uolo uobis manifestum esse, ecclesiam uestiam super omnes alias monastici ordinis ecclesias dilexisse, et propter humilitatem  et patientiam uestram amodo diligendam disposuisse. uerum quia multis et magnis prepeditus negotiis, peccatis meis, fateor, exigentibus, uestre sanctitati satisfacere neglexi, nunc obnixe deprecor, ut me, licet immeritum, deinceps in orationibus uestris suscipiatis, quatenus per eas in presenti et in futuro merear adiuuari. Confido enim quod magnam apud Deum habent fiduciam. Nunc igitur sequendo uestigia predecessorum nostrorum, monasterium sancte Marie semper uirginis sancteque Fare, in quo ex infirmitate et incuria inhabitantium omnis religio et monasticus ordo penitus est annullatus, et  prostibulum factum esse condolemus, pro salute anime mee per presentem chartam in cellam uobis iure perpetuo possidendum  tradimus, concedimus, et auctoritate regia confirmamus: quatenus per sanctitatis uestre prudentiam, et orationum uestrarum instantiam ordo monasticus ibidem reformetur; et Ecclesia Dei, que hactenus, proh dolor! adulterinis fedata est complexibus, et tanto tempore a seruitio Dei priuata est, cum ecclesie uestre filiis de ualle lacrymarum ascendere, et canticum graduum se cantare congratuletur. Confortamini itaque in Domino nichil hesitantes, scientesque auxilium meum uobis in nullo defuturum. ualete. 



II. Philippi regis epistola ad eumdem.---Illi monasterium S. Maglorii Parisiensis committit in meliorem statum restituendum.



Notum sit omnibus habere nos capellam dominicam, in honore beati Bartholomei apostoli et beati Maglorii confessoris constructam, sitam in Parisiorum ciuitate iuxta aulam regiam, que hactenus a propriis abbatibus non tam gubernata quam desolata uidebatur, maxime tempore Haimonis abbatis, per cuius incuriam in tantum annichilata erat primo  monastici ordinis religione, dein uero exteriorum depopulatione, ut pauci fratres, qui adhuc ibi remanserant, de rebus ecclesie, prout monachos decet, sustentari non ualerent, et iam pene ad secularitatem redacti, unusquisque de proprio suo, prout poterat, cum magna necessitate et ordinis transgressione sibi procurabat. De hac ergo desolatione cum supra dicto abbate Haimone rationem ponentes, cum se excusare non posset, et per negligentiam suam omnia hec accidisse cognosceret, assensione eiusdem et supplicatione fratrum loci ipsius habitatorum, admonitione quoque optimatum nostrorum, et suggestione quorumdam religiosorum uirorum, hoc consilium salubre reperimus, ut ecclesiam ipsam in manus ordinate et monastice uiuentium, abbatis,  uidelicet Bernardi et monachorum Sancti Martini Maioris Monasterii, ad restaurandum traderemus. quod et fecimus pro redemptione anime nostre, etc.

Actum est hoc Parisius publice in aula regia, coram subscriptis testibus, anno ab Inc. Domini 1093, indict. I, epacta XXuI, X Kal. Martii, regnante Philippo rege, anno ordinationis sue XXXuI.





III. Philippi regis epistola ad S. Anselmum Lugduni exulantem---Ut Galliam uisitare dignetur.







IURAMENTUM PHILIPPI REGIS FRANCORUM Quo Bertradam pellicem, iubente pontifice Romano, se dimissurum pollicetur.


Audias, tu Lamberte, Atrebatensis episcope, qui hic apostolica uice fungeris: audiant archiepiepiscopi, et presentes episcopi, quod ego Philippus, rex Francorum, peccatum et consuetudinem carnalis et illicite copule quam hactenus cum Bertrada exercui, ulterius non exercebo: sed peccatum istud et flagitium penitus et sine omni retractatione abiuro. Cum eadem quoque femina mutuum colloquium et contubernium, nisi sub testimonio personarum minime suspectarum, non habebo. Hec omnia, sicut littere pape dicunt et uos intelligitis, sine omni malo ingenio obseruabo. Sic me Deus adiuuet, et hec sacrosancta Iesu Christi Euangelia.

Similiter et Bertrada cum excommunicationis uinculo solueretur, tactis sacrosanctis Euangeliis in  persona sua hoc idem iurauit sacramentum.

Actum Parisius in presentia domini Daimberti Senonensis, et Radulfi Turonensis, archiepiscoporum; domini quoque luonis Carnotensis episcopi, Humbaldi Antissiodorensis episcopi, Ioannis Aurelianensis episcopi, Gualonis Parisiensis episcopi, Manasse Meldensis episcopi, Baldrici Nouiomensis episcopi, Lamberti Atrebatensis episcopi, Humberti Siluanectensis episcopi: abbatum quoque, Ade Parisiensis, Olrici similiter Parisiensis, Rainaldi de  Prato sancti Germani Parisiensis, Rainoldi nichilo minus Stampensis: archidiaconorum etiam quamplurium, et honorabilium clericorum, et laicorum, non parua multitudine inibi consistentium.

Taliter itaque ex apostolice sedis auctoritate reincorporatus est Philippus rex Francorum sancte catholice Ecclesie matri sue Iu Nonas Decembris, indictione XIII, anno autem Dei Christi 1104, pontificante uero in sede Romana Paschali papa II, anno sexto.





PHILIPPI REGIS DIPLOMATA DUO.





I. Sigillum Philippi regis de Sancto Germano.---Ad augmentum fundationis celle S. Germani in Laia noua concedit predia.
[MARTENE, ampl. Collect., I, 490, ex chartario Columbensi.]

In nomine sancte et indiuidue Trinitatis, Patris uidelicet, et Filii, et Spiritus sancti. Amen.

Ego PHILIPPUS gratia Dei Francorum rex. Notificari uolo tam presentibus quam etati posterorum, quatenus auus noster Robertus rex in honore Dei et Sancti Germani apud siluam que Laia uocatur, quoddam construxerunt monasterium, adhibitis necessariis ibidem seruientium fratrum. Pater uero meus, uidelicet rex Henricus, qui post eum Gallie  rexit imperium, concessis omnibus que ille dederat, plura tribuendo locum amplificauit. Ego igitur, ut essem particeps tanti beneficii, supradicto monasterio et monachis Columbensibus eodem in loco Deo famulantibus, dedi omnem decimam uini et annone mee, que pertinent ad cellarium uel granarium Pissiaci, uidelicet de Trel, et de Charla uana, et de ipso Pissiaco; decimam etiam Aluers uini et annone et leguminum, et auene undecumque sit. Similiter dedi omnem decimam annone mee et auene, leguminum de Aquilina, et omnium crementorum meorum, que facta fuerunt in ea. Molendinum etiam Filioli-curtis dedi et terram Gaudine. Brancas etiam de Laia quantum necesse fuerit ad  focum monachorum, necnon et mortuum lucum quantum sufficit ad usum monachorum, et hospitum suorum, et pasturam totam pecoribus monachorum, et etiam hospitum suorum. Dedi etiam uiuum nemus quantum fuerit necessarium ad edificia monachorum, uel noua facienda uel reparanda. Gauterium quoque quemdam  collibertum meum, et omnem eius posteritatem, et apud Riuoldicurtem quinque hospites predicto loco beati Germani contuli.  Et ne memoria deleretur huius beneficii, litteras inde fieri precepi, quas ipse propria manu firmaui. Testes supradicte dationis subtitulari precepi. Considerans uero quod de die in diem in pluribus hominum refrigescit caritas et abundat iniquitas, hec omnia in sigilli mei presidio et tuitione subscribi feci, ut qui post nos uenerint, sciant que pro anime mee, et antecessorum meorum redemptione monachis Columbensibus Deo et sancto Germano seruientibus concessi uel dedi.

Actum publice Parisius XII Kalendas Iunii, regnante rege Philippo, XIII regni sui anno.

    S. Goiffredi Parisiensis episcopi.
    S. Hugonis comitis Mellenti.
    S. Simonis de Monteforti. 
    S. Guidonis de Monte-Leherii.
    S. Hugonis de Puteolo.
    S. Iuonis comitis.
    S. Willelmi Albani.
    S. Gauterii.
    S. Garnerii.
    S. Fromondi fratris eius.
    S. Goisfredi filii Niuardi.
    S. Nizardi fratris eius.
    S. Hugonis filii Gauterii de Pissiaco.
    S. Walterii infantis fratris eius.







II. Philippus I rex Francorum iubet bona episcoporum Carnutensium defunctorum intacta seruari. 
[ACHERY, Spicil. III, 296.]

In nomine sancte et indiuidue Trinitatis, Ame Philippus Dei gratia Francorum rex.

Notum fieri uolumus uniuersis in Regno Francorum per futura tempora successuris, quod domnus Iuo sancte Carnotensis Ecclesie uenerabilis episcopus humili deuotione celsitudinem nostre serenitatis adierit, obnixe deprecans ut prauam consuetudinem  in domibus episcopalibus eiusdem Ecclesie a comite Henrico cognomine Stephano, et Adela uxore eius, concessione filiorum suorum Willelmi, Theobaldi, Odonis, Stephani, remissam et libertatem predictis domibus et rebus in eisdem collectis a predictis comitibus donatam concederemus, et nostra pragmatica sanctione firmaremus.

Cuius pio desiderio assentientes, et equissime postulationi aurem inclinantes, secundum tenorem scripti, quod de predictis rebus pretaxati comites fieri decreuerunt, nostre maiestatis auctoritate res pretaxatas a praua consuetudine liberamus, domum scilicet, et domus eiusdem ferrum, plumbum, uitrum, lignum, lapides, ceteramque supellectilem, scilicet tabulas, scamna, scabella, uasa uinaria, lectos,  necnon coquinas et horrea, granaria, cellaria, torcularia, furnos, furnorumque domos, siue in urbe, siue extra urbem, siluas ut non uendantur, nec succidantur, nec dentur; annonam quoque, uinum,  fenum, oues, et boues, et cetera animalia, omniaque reliqua mobilia, que congregata, uel collecta fuerint, siue in urbe, siue extra urbem, ante obitum, uel discessum episcopi cuiuslibet, intacta manere firmamus: illis profutura quibus episcopus reseruare, uel donare, seu per se, seu per economum suum decreuerit, ut maiores persone Ecclesie, si id episcopo aliqua occasione preuento facere non licuerit. Concedimus etiam ut exactio, que defunctis episcopis, uel discedentibus fieri solet in seruientes episcopi uel rusticos, de cetero numquam fiat.

Hec omnia sicut a predictis comitibus concessum est et firmatum, et nos, ut predictum est, concedimus, et per pragmaticam sanctionem nostram firmamus testificante [testificato] charactere nostri  nominis, et sigillo nostre maiestatis.

Philippus Dei gratia Francorum rex.

Actum et confirmatum Paris. anno Dominice Incarnationis 1105, anno uero regni nostri XLuI.





PHILIPPI I REGIS EPITAPHIUM TRIPLEX.



I. Ex ueteri libro ms. D. Alex. Petauii senatoris Parisiensis.

Septem milleno centum simul adde resecto,
Tuncque scies annum, Regem subiisse Philippum
Ingressum mortis dire nulli renuentis,
Augusto quartas Orbi signante Calendas,
In feria dicta Syluestri dobmate quarta.


II. Ex alio eiusdem domini Petauii codice.

Francorum summus latet hac tellure Philippus,
   Rex fuit hic magni progenies Priami.
Corpore procerus, uultu stellante serenus
   Imperio species congrua Romuleo.
Strenuus in bellis, regni defensor auiti,
   Sollers consilio, prouidus eloquio. 
Insignis pietate, trucis cercitor ire,
   uerbis iocundus, moribus et placidus. 
Augusti ternis conscendit in etra Kalendis,
   Annis sceptra nouem uigies et bis agens.


III.

Rex fueram prediues opum, linguaque disertus,
Progenies regum, uirtute potens, genus altum.
Gloria magna mihi, qua tenditur emula uirtus.
Hac tumulatus humo nature debita solui,
Ac cinis in cinerem sensi datus ecce quid essem.
Heus! quid honor, quid opes, quid gloria, quidue
[potestas?
Ast petii, Benedicte, tuam specialius edem,
Aetheream concede rogo precibus mihi sedem.
Iulius exactis dum lucibus iret ad assem,
Spiritus Augustas cessit meus ante Kalendas. 
Qui legis hec, meritam minui mihi Iudicis iram
Exige, sed precibus faueas his, Christe Redemptor.




ANNO DOMINI MCIX
SANCTUS HUGO ABBAS CLUNIACENSIS



 uITA SANCTI HUGONIS






COMMENTARIUS PRAEuIUS



 I. Decessores eius, etas, discipuli, amici memorabiles.

1. Primam ordinis Cluniacensis sedem et incunabula, atque omnium eiusdem instituti cenobiorum caput, ad 13 Ianuarii in uita B. Bernonis descripsimus. Fuit is abbatum Cluniacensium primus, et antequam Cluniacum conderet, Gigniaci et cenobii Balmensis, sub cuius fundatore S. Euticio tironem uite monastice egerat, sanctissimus archimandrita. Illum anno Domini 926 uita functum S. Odo excepit, nobilis Francus, ex canonico S. Martini Turonensis monachus et abbas primum Tutellensis factus. Cui Aymardus successit, alio eoque uario apud scriptores nomine Eymardus, Ademarus et Ademardus uocitatus, eximius sancte simplicitatis ac innocentie cultor,  hoc infelix quod anno 954 uidendi facultatem amisit, quare suapte sponte dignitatem a se abdicans, illam S. Maiolo cessit; qui nobili admodum loco in prouincia natus ualentiole, primo Matisconensis Ecclesie archidiaconus fuit, uitamque tandem cum morte commutauit anno Domini 994. De mortuo suffectus S. Odilo, de Merceur dictus, Beraldi I, cognomento Magni, Domini de Mercorio in Aruernis et Gerberge filius. Post cuius felicem ad superos transitum, qui in annum 1049 incidit, S. Hugo, de quo hic agimus, ad abbatie Cluniacensis clauum sedere cepit; de quo non pauca uirorum insignium testimonia bibliotheca Cluniacensis colligit; ex qua ut delibemus aliqua, primum auctoris uite S. Arnulphi episcopi Suessionensis huiusmodi esto: Fuit corpore et  animo castissimus, eleemosynis et orationi iugiter intentus et addictus; monastice discipline custos et promotor instantissimus, perfectorum monachorum et personarum ecclesiastico cultui idonearum nutritor perpetuus, sancte Ecclesie procurator et propagator mire feruens. Hoc autem Sigeberti Gemblacensis ad annum 1087: Hugo abbas Cluniacensis, pietate insignis, discretione precipuus, sanctitate et religione clarus habetur. Plura his similia, ne  omnia repetamus, ibidem inueniet curiosus lector: addimus tamen elogium, quod nobis Chronologia abbatum Cluniacensium offert: Hic non solum carnis sed etiam mentis nobilitate conspicuus exstitit, ac locum istum  super omnes antecessores suos edificiis, ornamentis, possessionibus, monasteriis, cellis, ultra quam credi potest, usquequaque fide et industria sua ampliauit. Qui cum esset omnium uirtutum exercitiis decenter ornatus, monastice religionis ordinem laxius diffluentem prouidentie manu restrictius coarctauit, geminasque missas, unam scilicet pro fratribus defunctis, aliam uero pro uiuis in duobus oratoriis a se constructis quotidie cantari constituit; eleemosynis uero supra omnes nostri temporis homines ita semper fuit intentus, ut illius Ecclesiastici uerbi sententia  digne sibi congruere iudicetur, qua dicitur: Eleemosynas illius enarrabit omnis Ecclesia sanctorum . Hic a Deo nobis donatus diu ad profectum huius loci uiuere permissus est, gregemque sibi creditum uerbis pariter et exemplis erudiens, multipliciter augmentauit; tandemque senio confectus, III Kalend. Maii in hebdomada paschali, sancto sinu quieuit. Hec inde.

2. Annus S. Hugonis natalis, ex anno obitus et acta tunc etate definiendus est. Obiit scilicet, ut scriptores uite tradunt, annum agens etatis octogesimum quintum, octauo die postquam e uita S. Anselmus migrauit, quem cum ad 21 Aprilis circa Pascha anni 1109 obiisse ostenderimus, necessum est natalem S. Hugonis in annum Christi 1024 incidisse.  Natum igitur S. Hugonem anno Christi 1024 dicimus. Anno 1039, etatis Xu, apud Cluniacenses S. Benedicti institutum amplexus, sub S. Odilone tunc abbate monasticam uitam iniit; decimo post, etatis scilicet XXu, Christi autem 1049, eidem uita functo in abbatiales infulas successor renuntiatus, eo in munere reliquam uitam posuit, scilicet annos sexaginta, additis octo diebus ac duobus mensibus, ut scribitur in fine uite secunde; longum sancte  dignitatis tempus, et multis, quos preceptis religiose uite imbuit, admodum salutare. Nam e schola eius episcopi, cardinales, pontifices, uirique ob uite sanctimoniam sacro cultu insignes prodiere. Cluniacenses quippe celitum choris insertos B. Morandum et S. Udalricum illi debent; quorum ille 3 Iunii apud eos, hic uero 10 Iulii colitur, admissus ab ipso S. Hugone ad monasticum habitum, cum Geraldo episcopo postea Ostiensi facto: De quibus ista Chronicon Cluniacense: Iste Geraldus fuit Ratisponensis ciuitatis scholasticus, et rogatus a S. Uldarico adiit Romanam urbem cum predicto Uldarico, et obtenta absolutione suorum peccatorum, exploratores uirtutum uenerunt ad S. Hugonem, et sub ipso in Cluniacensi monasterio secundam regenerationem  susceperunt. Ipse uero Geraldus erat sapientia, consilio ac morum grauitate insigniter prepollens, non post multos annos maior prior constitutus, ac postmodum iubente apostolice sedis presule Gregorio scilicet uII, Ostiensis Ecclesie pontificatu sublimatur. Cuius sedis curam rexit cum summa sollicitudine crediteque sibi negotiationis talentum Domino suo cum duplicata reportans usura, meruit audire: Euge, serue bone et fidelis, intra in gaudium Domini tui . Sanctum quoque Uldaricum, diuinis magnificum exercitiis, S. Hugo abbas ad sacerdotale promoueri fecit officium, sibique constituit Capellanum et consiliarium, et quia sciebat eum uirtute ac sapientia totum esse compositum, suo etiam gregi apud illum confessionis  preparauit aditum. Unde accedebant ad eum tam senes quam iuuenes, diuersis passionibus laborantes, tanto sincerius quanto securius conscientias suas illi aperientes. Ipse uero cum summa caritate omnes suscipiebat, et more sapientissimi medici congruis quousque penitentie remediis curabat. Iste uero S. Uldaricus, ex illustri prosapia Bannariorum Ratispone ciuitatis procreatus, uelut lucifer inter cetera poli sidera, sic inter cognationis sue relucebat nobile stemma. Cetera eius uirtutum merita et miracula in libro gestorum eius habentur, festiuitas seu ipsius solemnitas apud nos agitur decima die mensis Iulii. Hec de Geraldo episcopo sanctoque Udalrico. B. Morandi uita breuis, suo tempore danda exstat in Bibliotheca Cluniacensi, col. 501 et sequentibus.  His accensendi sunt illustres quoque ex eadem schola uir Goderanus episcopus Xantonensis, Durannus archiepiscopus Tolosanus, et Hugo dux Burgundie; quorum postremus, Roberti II, Burgundie ducis, ex Henrico eius filio nepos, sanctioris uite incensus desiderio, transcripto Odoni fratri ducatu, ei scilicet, qui Cistercium paulo post fundauit, in Cluniaco sub S. Hugone monachum induit, postque tres ibidem sancte ac seuere uite annos diem obiit, anno Christi 1097, cuius apud Cluniacenses sepulcro hoc epitaphium inscriptum legitur: Hic requiescit uir celebrande memorie, magnus seculi contemptor, Hugo dux Burgundie, monachus Cluniacensis, postea sacerdos.


3. Pontifices, qui sub tanto magistro uirtutem compararunt, que eos primum ad sacram purpuram, deinde ad suum ecclesiastice dignitatis apicem euexit, Urbanus II et Gregorius uII sunt: ille ex canonico regulari ordinis S. Augustini, quem in Romano Lateranensi monasterio professus fuerat, arctius uiuendi institutum querens, monachum in cenobio S. Trinitatis Cauensi induit; indeque profectus in Galliam, inter Cluniacenses, sancto primum Odiloni, ac deinde successori eius S. Hugoni erudiendum se dedit, a Gregorio uII, quicum in Cluniaco, dum uterque monachus adhuc erat, sanctam familiaritatem contraxerat, cardinalitia purpura donatus; anno tandem 1088, uniuerse Ecclesie rector, S. Petri pontificiam cathedram ascendit. Hic uero, id est  Gregorius uII, Hildebrandus ante pontificatum dictus, ex cenobii Cluniacensis priore, a Nicolao II in cardinalium collegium allectus, et anno 1073 unanimi Patrum consensu cum insigni Ecclesie emolumento pontifex enuntiatus, tanta uirtute ac uite sanctimonia effulsit ut nomine exinde sanctorum fastis inscripto cum iisdem et sacrum cultum obtineat. Multe eius ad S. Hugonem tom. XXuI Conciliorum epistole exstant; nam illa in tempestate, quam perpetuo dissidio aduersus Gregorium et Ecclesiam Henricus III imperator concitarat, opportunus pontifici consiliarius fuit, et arduis in commune rei Christiane emolumentum tractandis negotiis prefectus; in quibus quantopere pontifex desideraret eius operam, quamque necessariam eam haberet, Ep. 62,  lib. 1, exprimit: Proinde, inquiens, noscat religio uestra, quoniam qui denegatam nobis presentiam uestram hactenus cum admiratione sustinuimus, deinceps sine multa anxietate et mentis perturbatione ferre non possumus. Meminisse enim debetis quot et quanta negotia in uestra manu et confratris nostri Giraldi Ostiensis episcopi posuerimus, que propter absentiam uestram aut neglecta pereunt aut competentem finem habere non possunt. Quoniam cum prefatum episcopum in seruitio S. Petri ultra montes ad regem misimus, uos uenturum estimabamus. Quapropter, etsi commoti, dilectionem uestram intimo commonemus affectu, ut nos in multis et magnis angustiis positos quantocius uisitare curetis, etc. Ita ad eum preter multa eiusmodi alia  pontifex; cuius que difficillima erant cum Henrico modo memorato negotia sic tractauit ut periculosa ad tempus tempestate liberarit pontificem; et Henricum, solutum quo tenebatur anathematis uinculo, Ecclesie amicum fecerit.

4. Arcta ei necessitudo cum B. Petro Damiano intercessit, cuius litteras aliquot ad eum missas Bibliotheca Cluniacensis colligit. Fuit autem S. Petrus Damianus in Cluniaco, ibique S. Hugonis relatu terribilia ista exempla didicit, que referuntur in epistola 15, lib. II; et eodem hortatore uitam B. Odilonis conscripsit; ita enim Damianus loquitur in eius prologo: Hugo, Cluniacensis monasterii rector et spiritualis militie dux ac precipuus informator,  hoc mihi laboris iniunxit ut uitam B. Odilonis, decessoris uidelicet sui, proprio stylo succincte perstringerem, ut ex his, que in anterioribus paginis latius reperiebantur esse diffusa, utiliora queque magisque necessaria breui compendio deflorarem. Cuius ego compulsus imperio, non luculenti uenustatem aucupabor eloquii, sed sicut ex oblatis apicibus deprendere potero, cum Dei omnipotentis auxilio, mee ueritati deseruire tentabo. Desiderio quoque abbate Casinensi, summo postea pontifice et uictore III appellato, familiariter fuit usus Hugo sanctus; nam Casinum circa an. 1083 profectus, inter suos ac Casinenses monachos communionem meritorum cum eo instituit, quod ita lib. III Chronici Casinensis, cap. 50, Leo Ostiensis prodit: His  temporibus Hugo uenerabilis, Cluniacensis abbas, uir uite ac fame celebris, ad Patris Benedicti limina deuotus aduenit. Quem uenerabilis Desiderius, ut tantum decebat uirum, magno cum honore suscipiens, et societatem Cluniacensium fratrum nostre congregationi coniungens, inito federe, et nostre apud illos et illorum apud nos congregationis memoriam perpetuo habendam singulares illi uiri decreuerunt.

5. Quid nunc Galliarum episcopos dicam, per S. Hugonem monasterio Cluniacensi deuinctos? Duos nobis exhibet spicilegii Acheriani tomus uI in Miscellaneis epistolarum, Araldum et Isembardum, per quos insigniter commendata disciplina, et locupletata quadam tenus Ecclesia Cluniacensis est. Araldus,  Ecclesie Carnotensis episcopus et eiusdem Ecclesie canonica fraternitas, bona fama uirtutum Cluniacensis monasterii tanquam florentis hortuli, suauissimo liliorum atque rosarum odore perflati, et idcirco habende fraternitatis eiusdem monasterii desiderio diuinitus inspirati, prebendam quamdam fratribus predicti monasterii in perpetuos usus concedunt: ut habetur num. 23; deinde, num. 24: Isembardus gratia Dei Aurelianorum episcopus et tota congregatio sancte Crucis . . . ab Hugone uenerabili abbate Cluniacensi et sanctissima congregatione sibi commissa rogati, ut pro anteriori dictione et societate quam inuicem inierant, prebendam cuiusdam canonici, ecclesie et Petri et fratribus ibidem  seruientibus perpetuo habendam concederent,. . . ea ratione annuerunt, ut et ipsos nos, inquit episcopus, in suo instrumento, in consortium suum reciperent, et unumquemque canonicorum nostrorum, tanquam unum ex monachis facerent, et nobis orationum et eleemosynarum et ceterorum benefactorum suorum participium darent; et uniuscuiusque canonicorum nostrorum obitum et anniuersarium obitus diem, tanquam unius monachorum suorum claustrensium, precibus, eleemosynis et ceteris solemnitatibus commendarent; si uero alicui canonicorum placeret monachum fieri, si nichil dare uellet uel posset, gratis reciperent; nostrum uero anniuersarium, hoc est episcopi tanquam abbatis sui facerent et successorum meorum quotannis; nos  autem illius ecclesie abbatibus et monachis, tanquam nostris episcopis et canonicis, et uiuis et mortuis faceremus.



 II. Imperatorum ac regum erga S. Hugonem obseruantia singularis.

6. Seculi principibus impense charus etiam fuit Hugo. Ex his dignitate primus nominandus Henricus, imperator huius nominis II, rex Germanorum III, cui cum ipse anno 1051 de reddita sanitate et concessa diuinitus filii adoptione esset per litteras gratulatus; denuo eidem scribens imperator, sic concludit epistolam: Quod autem te pro longinquitate itineris negasti potuisse uenire, sicut iussimus, quanquam gratanter tuum suscepissemus aduentum, eo ignoscimus tenore, ut in Pascha ad  nos Coloniam uenias, si est fieri possibile, quatenus, si audemus dicere, eumdem puerum, quo ita letatus es, de sacro fonte susciperes, et spiritualis pater tue benedictionis munere signares, sicque simul expiati fermento delictorum, paschali solemnitate mereamur perfrui azymis celestis glorie. Ita factum anno sequenti, et paterno nomine Henricus nuncupatus puer, imperator postea appellationis istius III, rex Iu; cuius, defuncto patre orphani, mater uidua, dilectissimo Patri et omni acceptione digno abbati Hugoni, anno 1056 scripsit epistolam, que est 14 in Spicilegii Acheriani II Miscellaneis  in hunc sensum: Quia in luctum uersa est cithara mea , pro gaudio gemitum,  et pro exsultatione, quam littere uestre fecerant, refero lamentabilem planctum. Cor tamen merore pauidum refugit ex toto referre. Quapropter et quia uelox fama malorum, ut solet, meum uobis dolorem nuntiauit, precor ut Dominum meum, quem diutius in carne seruare noluistis, saltem orando cum uestro conuentu defunctum Deo commendetis; filiumque uestrum diu sibi heredem fore ac Deo dignum obtineatis, et turbas, si que contra eum in uestris uicinis partibus regni sui oriantur, etiam consilio sedare studeatis. uale, Pater.

7. Non defuit partibus suis Hugo, sed pessimorum consiliariorum adulatoriis suggestionibus deprauatus paulatim Henricus III, Ecclesie libertatem  ac iura uiolando, per manifestam contumaciam inobedientiamque, tandem commeruit a Gregorio papa uII excommunicari, in Augustino principum conuentu priuandus imperio, nisi intra annum cum Ecclesia rediuisset in gratiam. Tunc sese in arcto positum uidens, Hugonem, cuius consilia et monitiones paternas forsitan audire neglexerat, cepit respicere, et in Italiam causa absolutionis petende transgressus, eodem interueniente atque pro ipso spondente, consecutus est gratiam, anno 1077. Sed breui ad ingenium rediit, aut potius penitentie laruam exuit simulator, eo quoque progressus, aut antipapa creato schisma perniciosissimum suscitarit, ad multarum animarum ruinam, totiusque imperii confusionem extremam. Sed qui fidelium omnium communem  Patrem de Petri sede conatus est exturbare, ipse a proprio filio Henrico Iu deiectus ab imperio est anno 1105. Tunc consilii inops, carissimo atque dilectissimo Patri Hugoni, et uniuersis sanctis fratribus Cluniacensis cenobii, dulcem filii affectum, ac deuotum fratris, imo serui obsequium, deferens, scripsit epistolam, que in dictis Miscellaneis est decima, hoc exordio: Quia tuam semper pietatem et paternam erga nos sollicitudinem benigne experti sumus, ita ut de multis sepe periculis, tuis sanctis orationibus credamus nos liberatos, idcirco, Pater carissime, ad te post Deum, quasi ad singulare refugium necessitatis nostre, recurrimus; et ut apud te saltem miseriarum nostrarum solatium inueniamus, humiliter deprecamur. Et utinam nobis  contingeret faciem tuam angelicam corporaliter uidere, ut tuis affusi genibus, caput nostrum, quod de fonte salutari suscepisti, in sinum sanctitatis tue familiariter possumus reclinare, ibique peccata nostra deflendo, multitudinem tribulationum nostrarum per ordinem enarrare! Id uero cum in hac epistola diffuse lamentabiliterque fecisset, tandem sic concludit: Sed iam tempus est tam longe miseriarum nostrarum tragedie finem imponere, quam idcirco tue, Pater amantissime, pietati deflere curauimus, quia in Deo et in te magna et singularis spes est nobis consilii et auxilii salutis et libertatis nostre. Unde toto affectu et desiderio animi, totum consilium nostrum tue fidei committimus, et quidquid de nostra cum apostolico reconciliatione,  quidquid de pace et unitate sancte Romane Ecclesie, saluo honore nostro, faciendum esse decreueris, totum nos facturos sine dubio Deo tibique promittimus. Festina ergo, Pater carissime, nobis consulere, nec te peniteat, quesumus, etsi non pro filii liberatione, quia peccauimus in celum et coram te , saltem pro mercenarii tui salute laborare.

8. Hisce per monachos Cluniacenses directis non contentus, rursus alias, ibidem subsequenter legendas, addidit per alios nuntios, quidquid, licet peccator tamen spiritualis filius, deuotius et humilius poterat, suo desiderantissimo et dilecto Patri apprecans; quibus rursum eius paternitatis sanctitatem, uelut publicanus, peccatorum suorum refugium, et,  ut naufragus, salutis portum, desiderantissima deuotione deposceret et in illius consilio aliorumque religiosorum uirorum, quos ad hoc habere uellet, totam causam se ponere profiteretur facturus quod ille disposuerit. Denique tertiis litteris, testari uolens spem misericordie diuine consequende exemplo populi Isrelitici, qui peccans a Domino puniebatur, penitens dignus uenia iudicabatur, diu est, inquit, quod infirmum uestrum, sicut solebatis, non uisitastis, et quod adhortationum et consolationum fomentis contritum uestrum non curastis. Postea uero, per preces ipsius atque Cluniacensium fratrum commendari Deo optat, ut qui nos, inquit, bone uoluntatis preuenit misericordia, ad fructuosum  effectum nosfra dirigere dignetur opera, illa utique de quibus in eadem epistola sic erat pollicitus. Notum facimus serenitati uestre quod pro reparatione ecclesiarum, que nostris temporibus, nostris peccatis, heu! corruerunt, omnibus modis, prout Deus uires dederit, uolumus laborare, et sanis consiliis omnium bonorum amodo acquiescere, si quo modo ualeamus dispersa colligere, et hiantia cuneo schismatis unionis glutino coadunare, atque ruinam Ecclesie, que per nos facta est, pacis et iustitie instauratione recompensare. Preterea significamus uobis, quod si Deo propitio regnum et sacerdotium in unum recolligere poterimus, post confirmatam pacem ire Ierusalem disponimus, et uidere sanctam terram in quo Dominus noster in carne uisus est et  cum hominibus conuersatus est , ipso propitio ualde desideramus, ut ibi expressius eum adoremus, ubi eum alapas, sputa, flagella, crucem, mortem, sepulturam passum esse pro nobis cognouimus. Hec ille, que, ut notat Baronius, aliaque possent hominis maxime pii animum insinuare, sed quod sic comparatus esset, ut cum deprimeretur, tunc subdole ad fallendum sibi laruam pietatis induceret, quam mox deponeret, cum quod esset conatus effecerat, iure meritoque eos quos appellauit patronos sanctos, est expertus ultores, morte repentina multatus anno 1106, Iu Idus Augusti.

9. Credibile est Philippi I Francie regis penitentiam sinceriorem fuisse; qui ab incesto decem  annorum pellicatu tandem Parisius absolutus anno 1104, non metu terreni imperii amittendi, sed celestis certius consequendi desiderio, ad hoc se non dedignatus est inclinare, ut quod restat temporis nobiscum, inquit S. Hugo  unanimem ac concordem uiuere uelle fateretur . . . . Et quoniam, pergit idem Hugo, Deus ianuam nobis dulcis familiaritatis, ad uos de se alloquendum, aperuit; nunc uobis primum aperimus, quod de uobis non nunc primum cogitare cepimus et optare, ut propensiorem affectum et intentionem maiorem amodo habeatis ad bonum. Ad uerum, dico, bonum, ad summum bonum, quod Deus est. O magne amice, recordamini quia me aliquando interrogastis, an aliquis,  unquam de regibus factus est monachus. Respondi, etiam. Sed etsi de nullo alio certi essemus, solius S. Guntramni Francorum regis exemplum sufficeret, qui, relictis seculi pompis et uanitatibus et illecebris, factus est monachus . . . . Moueat etiam uos ac perterreat contemporalium uicinorumque uestrorum, Willelmi dico Anglorum regis et Henrici imperatoris, lamentabilis casus plangendusque interitus; quorum alter unius sagitte ictu, non in bello, sed in bosco, momento temporis interiit; alter inter multos angores grauesque erumnas, quas diu sustinuerat, nuper, sicut uos audiuisse iam credimus, defecit. Que credimus ipso quo Henricus obiit anno scripta. Rex autem Willelmus  obierat anno 1100, mense Octobri. De extrema S. Guntranmi etate pauca quedam ex Fredegario habemus, prolata ad 28 Martii, in quibus licet nulla sit mentio monachatus, satis tamen uerosimile esse credimus, quod si in monasterio S. Marcelli, in quo sepultus colitur, etiam aliquanto tempore uixit et obiit, saltem in monastico habitu obierit; sicut apud Prumienses imperator Lotharius, cum hac tamen differentia, quod hunc constet imperio regnoque cessisse per renuntiationem publicam; de Guntramno nichil tale legatur. Utut sit, exemplo tali Hugo utitur, hortatusque regem ad ueram penitentiam et conuersionem perfectam, que nec faciliori nec certiori uia possit apprehendi  quam monachica professione, sic demum concludit: Ecce principes apostolorum, iudices imperatorum et regum et orbis, parati sunt recipere uos in domum suam hanc Cluniacensem, quam Patres nostri azylum penitentie nominauerunt. Et nos parati sumus uos ut regem habere, ut regem tractare . . . . .

10. Ceterum hec quoque pia ac sancta Philippi regis cogitata, ut accidere solet hominibus inter multa ac magna uitia presertim carnalia inueteratis, uel sera uel parum efficacia fuerunt; ipseque rex prius quam regnum terrenum sponte dimitteret, e terris sublatus est anno 1108; sed quod uiuus non potuit uel neglexit, mortuus quadam tenus uoluit  obtinere, extrema uoluntate mandans, ut in Floriacensi Benedicti ordinis cenobio tumularetur. Aldefonsi Hispaniarum regis hoc nomine uI, ut regie infirmitati aptior, sic efficacior uoluntas fuit. Hic apud fratrem Sancium diu captiuus, B. Hugonis atque Cluniacensium monachorum precibus uitam, libertatem, regnum se debere estimabat; ergo circa annum 1070 hanc ad eum epistolam dedit, que 19 occurrit in Miscellaneis Spicilegii Acheriani uI, que Hugoni uenerabili et excellentissimo abbati Cluniacensium, uirtutum floribus claro, fomite uirtutum suffulto, atque cuncte dulcedinis mellifluo seniori, . . . . nec non cuncte nobilissime congregationi Petri et Pauli, ipse Aldefonsus, gratia Dei Hispaniarum rex, cum omni deuotione mentis et  corporis . . . . uere caritatis custodiam, uiteque eterne gaudia, atque perpetuam prosperitatem et salutem, nec non quidquid sublimius, ex intimo corde, amplexibili dilectione, in Domino Iesu Christo precatur, deinde sic loquitur: Quanta te, gloriosissime Pater, deuotione diligam . . . . . Ad hoc scito, sanctissime Pater censum, quem Pater meus illi sanctissimo loco Cluniacensi solitus erat dare, ego, annuente Deo, in diebus uite mee duplicabo . . . . tum ut idem fiat a successoribus regibus testamento se cauisse indicat; Robertum, in uita et morte sibi adfuturum, relinqui in suo regno suppliciter deposcit: ac pro stabiliendo ibidem Romani officii usu, ad Hugonis persuasionem suscepto, petit sibi a papa impetrari D. Geraldum cardinalem.


11. Tanto affectui eumque secutis pluribus ac maximis beneficiis aliis, digne et gratanter responsurus Hugo, constitutionem edidit, omnibus fratribus in Cluniacensi cenobio, tam presentibus quam futuris, sic edicens: Notum sit, nos de domno Alfonso Hispaniarum rege, nostro fideli amico, qui tanta ac talia bona nobis fecit, et adhuc indesinenter facit . . . . . Huic quoque mensure bone, conferte simul et coagitate, supereffluentiam addere cupientes, dedimus ei in ecclesia beatorum apostolorum Petri et Pauli noua, quam ipse de propriis facultatibus construxisse uidetur, unum altare de precipuis, quo scilicet diuina mysteria ibidem celebrata saluti eius ualeant suffragari; cum uero huius temporalis uite cursum debito fine compleuerit, exceptis  officiis, missis atque eleemosynis, que pro illo agenda sunt, uno anno in supradicto altari missa specialiter pro illo canatur. Omitto que in anniuersaria die ipsius, sicut pro domno Henrico imperatore Augusto, secundo uidelicet, agenda prescribit,  in omnibus et reginam eius coniugem deuotissimam uolens fieri participem et anniuersarium eius sicut imperatricis Agnetis agi.  Legi singula possunt in dicti Spicilegii Miscellaneis, num. 20; hec enim satis sunt, ut Hugonis erga suos benefactores gratitudo cognoscatur.

12. Transeo ad principes secundi ordinis, in quibus  Theobaldus, Dei gratia Francorum comes, et uxor eius Adelaidis . . . . sanctitatis et religionis,  que penes Cluniacense collegium diuina gratia largiente potior celebriorque habebatur, fide et deuotione permoti, Odonem filium, sacris regenerationis mysteriis renouandum, destinarunt Hugoni uenenerabili abbati eiusque conuentui, rati, superna dispensante clementia, sibi non inane futurum religiosiores quam ditiores in Christo habuisse parentes; ad cuius gratie et defensionis propensiorem effectum efficacioremque profectum . . . . Cluniaco monasterio concedunt et donant quamdam uillam que Cossiacus dicitur: Instrumentum integrum habetur in iam citatis Miscellaneis, num. 22, et mox num. 25 sequitur  Donatio ecclesie in castro de Auilone, facta ab Hugone duce Burgundie ad Cluniacense monasterium, ubi domnus Hugo abbas  preesse pariter et prodesse uidetur,  anno Christi 1077, ad imitandum  multos potentum ac diuitum huius seculi, qui diuina edocti predicatione, facultates a Domino sibi collatas in meliores usus transtulere, exheredantes se in hoc seculo, ut superni regni efficerentur heredes. Mox anno 1078 Wido, aliquando comes Matisconensis, perpendens quam inutilis est omnis honor huius seculi, imo quam nocuus et illecebrosus ad eternam damnationem misericordia Christi se uisitante et inspirante, pro eius amore ex toto renuntiauit seculo in monasterio Cluniacensi, ut ibidem regulari discipline subditus, penitentiam ageret peccatorum;  et multos preterea fundos donauit, quos recenset instrumentum inter iam sepe dicta Spicilegii uI Miscellanea,  num. 26 legendum. Atque hec speciminis causa sufficiunt, plura enim colligere non est instituti nostri.



 III. Fundatio Marciniacensis. Cultus S. Hugonis. Scriptores uite.

13. Cura S. Hugoni fuit non modo fundata alias cenobia in rei cum temporalis tum sacre uigore conseruare, sed et noua insuper etiam pro feminis condere. In iis Marciniacum est, non procul oppido Semuro ac Ligeri amne, in episcopatu Augustodunensi situm; de cuius fundatione in Cluniacensi Bibliotheca hoc fragmentum tabularum superest: In nomine Domini nostri Iesu Christi. Notum sit omnibus fratribus nostris cunctisque sancte Dei Ecclesie filiis, quia ego frater Hugo, Cluniacensis  abbas, preeunte ac cooperante diuino auxilio, conciliante atque iuuante germano nostro domino Gaufrido Sinemurensi, locum istum Marciniacum, paruum satis primo, et quasi quoddam asylum a solo fundaui construxique temporibus nostris. Bonum etenim nobis uisum est, ut sicut per sanctorum Patrum nostrorum fundationem peccatores homines Cluniacum habebant, si seculo et pompis eius abrenuntiare uellent, ita et peccatricibus feminis, de mundo laqueis ad locum hunc fugientibus et pro commissis suis ex corde gementibus, diuina clementia regni celestis non clauderet introitum, ete. Eis autem grauius mortis eterne immineat periculum, qui hanc domum ancillarum Dei ac beatissime uirginis uexare uel impugnare non erubescant,  etc. Late  in laudes huius cenobii et uitam in eo religiosam profitentium lib. I Miracul. S. Petrus uenerabilis se effundit, dicitque; cum dictum cenobium subito forte incendio correptum iam in ipsa penetralia ignem admitteret, Hugoque Lugdunensis archiepiscopus clausas sanctimoniales ad egressum inuitaret, quamdam ex earum numero, Gislam appellatam, respondisse archipresuli: Nos, Pater, timor Dei et preceptum abbatis nostri, ut ignem eternum euadere possemus, intra hos quos cernis limites usque ad mortem permansuras inclusit; unde nullo pacto fieri potest, ut aliqua necessitate prefixos nodis penitentie terminos, saltem pedis passu, transgrediamur, nisi ab illo, qui in nomine Domini in hoc nos inclusit loco, soluamur. Inde uero tanta in  Deum fiducia erectum fuisse archiepiscopum, ut flammis grassari ultra prohibitis, exstincto ad imperium igne, quod reliquum erat religiose domus, clausis etiam tanta in egrediendi necessitate sanctimonialibus, ab incendio saluum constiterit. Ad quas crebras S. Hugonem litteras dedisse, plenas salutaribus monitis, omnino extra dubium est; in Cluniacensi Bibliotheca non nisi unam reperimus, que huiusmodi est.

14.  Dulcissimis filiabus sororibusque amantissimis, seculi pompa exutis, et Marciniani ad honorem et laudem sancte et indiuidue Trinitatis, sub patrocinio B. Marie semper uirginis et sanctorum apostolorum Petri et Pauli, congregatis, frater Hugo,  abbas Cluniacensis, salutem, gratiam et benedictionem, et nunc et in perpetuum. Non lateat, o filie, precordialem caritatem uestram, etc. uide infra.

15. Humatus fuit S. Hugo, ut Chronicon Cluniacense narrat, in maiore ecclesia, quam ipse in honorem apostolorum Petri et Pauli construxit, retro altare matutinale; demum releuatus est, et super maius altare dicte basilice nunc corpus eius requiescit. Paucis post mortem annis, tempore scilicet Pontii abbatis successoribus eius, a Calisto II in Album celitum relatus fuit: de quo ad dictum Pontium ista in sua epistola Hugo monachus scripsit: Hic, Calistus scilicet II, secundo Cluniacum, rediit, ibique festum Dominice Circumcisionis et  Apparitionis deuote peregit. Qui dum inter cetera sepius ageret de uita et miraculis B. Hugonis, non quorumlibet chartulas super his profusius exaratas attendit, sed personas authenticas in medio Cluniacensis capituli presentatas, de sancto que uiderant et audierant ualidius attestatas, gratanter accepit; episcopus uero et cardinalibus pariter assentientibus, ad laudem et gloriam Domini nostri Iesu Christi, natalem tanti confessoris, tot et tantis uirtutibus approbati, festiuum fieri papa decreuit, etc. Nomen Martyrologio suo Galesinius ad u Iulii inscripsit, reliqui uero, ut Creuenus, Maurolycus, Molanus, Menardus, Mireus ad 29 Aprilis; quo etiam his uerbis Martyrologio Romano inscribitur. In cenobio Cluniacensi S. Hugonis abbatis. Obiit ille quidem  feria Iu post Pascha supra notatum, sicut et S. Anselmus; que feria cum Iu Kalendas Maii seu 28 Aprilis cadit; sed obiit die aduesperascente, aut, ut alii loquuntur, nocte, et ideo tam a uite auctoribus quam in obituariis notatus fuit dies III Kalendas, quod predicti martyrologi secuti sunt.

16. uitam primi scripserunt Gilo et Ezelo Cluniacenses monachi, uti testatur Hildebertus, mox commemorandus. Ea an uspiam integre exstet? nescimus; compendium aliquod habere nobis uidemur, ex ms. cenobii Bodecensis anno 1640, erutum a P. Ioanne Gamans. Etsi enim istic non legatur id quod solum a se immutatum Hildebertus prefatur, cetera tamen his uerbis concepta sunt, ut pateat ex iis esse  desumpta, que ipsa sola pre oculis habuit; addens que uidit, que audiuit; quedam etiam omittens, ob rationem in prologo expositam, quorum pars cum in dicto ms. appareat, congruum duximus ad maiorem satisfactionem lectoris curiosi, et de ipsis omissis iudicium sibi liberum esse uolentis, non quidem primo, sed tertio loco ipsam illam epitomen dare, premissis ut dignioribus iam dicti Hildeberti, et Raynaldi eque uenerandis lucubrationibus. Fuit autem Hildebertus  ex ipsius S. Hugonis disciplina et monasterio, ad scholarum Cenomanensium regimen promotus, tum archidiaconus deinde et episcopus  factus, anno 1097, et scripsisse uidetur circa annum 1115, postea anno 1125 euectus ad archiepiscopatum Turonensem. Ab hoc scriptam uitam S. Hugonis ex Sirmondi nostri collectaneis ms. accepimus, et cum editis in Surii collectione ac Bibliotheca Cluniacensi contulimus. Alteram uitam, quam damus ex ms. codice serenissime Christine regine Suecie et alio nostri collegii Duaceni, multa explicantem que prior non attigit, quedam ab iis dicta reticentem, composuit Raynaldus iam ante nominatus, non frater, ut scribunt Sammarthani, sed  nepos ipsius S. Hugonis; uezeliacensis abbas, in diecesi Augustodunensi  anno 1108  constitutus prefatus, quod si forte altioris alicuius ingenii uiri studium in hoc opere antea desudarit  illius opus maiorum atque sapientium uirorum excellentie relinquendum, suum uero minorum atque minus capacium studio attribuendum putet. Nullos autem priores se auctore citat, utpote hoc argumentum tractans sicut partim uidi, inquit in fine, partim relatione probabilium uirorum didici, que uero prosa scripserat, eodem metro perstringens, sic concludit:

Hec, Pater Hugo, tui Raynaldi dicta nepotis
   Suscipe, queso, pie, meque tuere, Pater.
Et quoniam tum alia quedam, tum tempus mortis  atque regiminis hic expressius confirmantur, et res breuis est, nec alibi uspiam exstat, placuit etiam hanc ex eodem regine ms. addere. Raynaldus autem etiam ipse anno 1128 factus est archiepiscopus  Lugdunensis, atque annum unum in ea dignitate uiuens, Cluniaci sepultus est sub hoc epitaphio: Hic requiescit Raynaldus, quondam abbas et reparator uizeliacensis, et postea archiepiscopus Lugdunensis.

17. Hugo etiam monachus Cluniacensis, post sancti mortem a Pontio successore susceptus ad ordinem, primo ad istum suum abbatem post annum 1120 epistolam scripsit, cui multa de S. Hugone inseruit, danda ex Bibliotheca Cluniacensi, primo loco inter Analecta, in qua etiam agit de canonizatione S. Hugonis facta Cluniaci per Callixtum II papam, supplens quedam ab aliis omissa. Quibus non contenti Cluniacenses cegerunt eum integram uitam scribere, que etiam ipsa propter antiquitatem scriptoris  dari merebatur, nisi satis esset in Bibliotheca Cluniacensi, et ex hac in postrema Surii editione exstare. Itaque ea tantum utemur ad illustrandam uitam primam, que autem singularia ibidem habentur Analectorum caput 2 constituent. Denique anonymus quidam notabiliora quedam puncta, B. Hugonis regimen sanctitatemque concernentia descripsit, quorum pars in precitatis uitis integre descripta exstat, nisi hinc in illas translatam malis credere; pars Analectorum caput 3 implebunt. Hymnus quem in laudem S. Hugonis scripsit uenerabilis Petrus, post Pontium abbas Cluniacensis, exstat inter illius opera in precitata Bibliotheca, col. 135, scriptus per modum sequentie, et summarium uite complectens; testimonia etiam antiquorum  de eodem sancto collecta uidebis col. 468 et sequentibus; que huc transcribere opere pretium non uidebatur.





uITA AUCTORE HILDEBERTO CENOMANENSI EPISCOPO



PROLOGUS.


Dei gratia uenerabili atque reuerendissimo abbati Pontio  , Hildebertus, professione sacerdos  ,  uita peccator, spem adipisci communem. Congruum  humanis actionibus exitum pollicetur, nichil supra uires profiteri, quas profecto quisquis attendere negligit, aut in uitium labitur, aut omnino deficiens, tristis et confusus audit: Hic homo incepit edificare, et consummare non potuit . Quorum ego neutrum incurrere ueritus sum, dum tue petitionis auctoritate compulsus, qualicunque stylo uitam B. Hugonis memorie commendare disposui. Cui sane labori licet impar meum senserim ingenium, malui tamen ridiculus scriptor quam tibi inobediens inueniri. Speraui ex obedientia premium, ruborem uero ex defectu, credidi tua correctione preueniri; quod adhuc ctiam credo, postulo, precor; pro munere suscepturus, si remoueas ab oculis quidquid linguas senseris formidare. Officiosa res  est, et prudenti grata scriptori, correctio, ea quidem mihi placet, sed cum persona corrigit, non turba; sero enim reprimitur uitium, cum iam populus insultat uitioso. Ex hoc autem precipue ueniam confiteor postulandam, quod post amplioris litterature uiros, Ezelonem  loquor atque Gilonem, qui de beatissimo Hugone illo uigilanter scripsisse leguntur, ausus sim pertractandam aggredi materiam, quos uelut a longe secutus, pro homine simiam pinxisse, et finxisse pro amphora urceum inueniar. Ceterum presumptionis huius auctor est Pontius, acumen ingenii sperans in me, cuius ego non sum conscius apud me. Lingua Pontii causam mouit, auctoritas egit, religio perorauit. Resistere  Pontio, difficile, qui ad impetrandum quodam prerogatiuo gratie uel silens adiuuatur. His itaque uictus, retractare conatus sum que iam scripta legeram, non de illis tanquam de uisis aliquid attestari. Nemo autem miretur, cum in presenti opere uiderit additum aliquid, cum suppressum, tum immutatum, quod non apposuerunt, quod non tacuerunt, quod aliter scripserunt, qui de Hugone scripserunt ante me. Addidi, fateor, sed quod ipse uidi, sed quod audiui, cui testimonium perhibeo, et uerum est testimonium meum. Sane quod omnino suppressi, ideo factum est, ni id quod lectum calumnias mouere poterat, auctoritati derogaret eorum que sine fidei periculo et scribi potuerunt et credi. Mutatum autem hoc solum opinor, quod Andegauensis comes  Gaufredus, cognomine Martellus  , in abbatem presumpsisse memorantur Hugonem, cuius quia prefatis scriptoribus ueridici defuere relatores, falsitatis notam incurrerunt. Quidquid itaque, prout desuper mihi datum est, exaraui, uel in manus ex  tuo ueniat iudicio, uel si supprimendum censueris, omnino delitescat. Minus tamen mihi placet approbatum producere quam occultare uitiosum, turpior enim iactura est nomen amittere comparatum quam minime comparasse. Conseruet te Dominus Deus filiis adoptionis sue, Pater sancte. Noueris autem quia mihi uicem rependis, si diligis me, et oras pro me.



CAPUT I. Natales S. Hugonis, susceptio habitus monastici, dignitas abbatialis et uirtutes in ea.

1. Beatus itaque Hugo, natione Aeduensis  , generosis parentibus illustris, prerogatiua uite pariter et uirtutum titulis illustrior fuit. Is cum infirmitatem euasisset infantie, Dalmatius  pater  eius uir scilicet consularis, materque, Aremburgis  nomine, circa eruditionem pueri diuersum gerebant affectum. Deuota siquidem Deo femina, litterarum studiis ideo censebat eum mancipandum, quia nondum nato promissum diuinitus asserebat sacerdotii dignitatem. Cum enim ipsa in utero haberet puerperii labores, et periculum formidaret; religiosus quidam sancteque opinionis sacerdos, ad altare Domini sacrificium pro ea oblaturus accessit, deinde sacrum celebranti mysterium, uelut cuiusdam pueri species in calice apparuit inestimabilem preferens claritatem. Relata matri uisio sacerdotis auctoritate fidem promeruit, ideo dignum esse ut ministerio dicaretur calicis, qui promissus in calice  uidebatur. At pater, heredem transitorie possessionis desiderans, secularis militie insignia puero destinabat. Unde cum iam pupillares annos attigisset, eum cum ceuis urgebat equitare iuuenibus, equum flectere in gyrum, uibrare hastam, facile clypeum circumferre, et, quod ille altius abhorrebat, spoliis instare et rapinis. Ceterum ille alii natus professioni, corporis incommoditate militem detractabat et mente. Ad arma minus habilis, indocilis ad rapinam, totus iam ad Christum et natura trahebatur et gratia. Unde cum prefati iuuenes, die quadam pauperi uaccam auferrent, tiro Christi uehementer indoluit, nulli consors in culpa, quia nulli consors in rapina. Ipse tamen recompensatione annua iacturam proximo restituens, eius querelam  suppressit, repressit egestatem. Ita Dei famulus et officiosam pauperi iniuriam et damnum facit esse fructuosum.

2. In pupillari adhuc ille constitutus etate, morosam uerbis et actu preferebat senectutem. Iam  tunc inexorabiliter lasciuiam persecutus, humilitatem pudicitie assumpsit custodem. Iam tunc mollioris cultus et deliciarum contemptor, in illecebris illecebras ignorauit. Cum iuuenibus nichil iuueni preter etatem fuit. Magna illi cum raptoribus discordia, super afflictos mira compassio. uerbum Dei tenaci commendabat memorie, frequens ecclesie uisitator, sed furtiuus; timebat enim patrem suum, otio et inertie uirtutum primitias assignantem. Eo tempore Antissiodorensis episcopus. Hugo  nomine, Cabilonensem quoque consulatum strenue gubernabat. Huius causa B. Hugo eius pronepos, uix a patre proficiscendi Cabilonum licentiam extorsit. Prelibata in hac urbe grammatica, quo introduceretur ad diuinarum altitudinem Scripturarum,  iuueni quoddam uelut ostium aperuit. Ibi tandem diruptis secularibus indumentis, elegit abiectus esse in domo Dei sui, magis quam habitare in tabernaculis peccatorum . Illud igitur Euangelicum secutus: Qui non baiulat crucem suam et sequitur me, non est me dignus , patre nesciente, qui suspiranti ad patriam, et uerbis obsistebat et exemplis, Cluniacum uenit; B. Odiloni  , quo tunc temporis abbate prefatum gloriabatur cenobium, quid animi gereret indicauit. Dehinc ex more capitulum ingressus, cum in conuentu adoptionis sue ediceret  petitionem, quidam fratrum Spiritu sancto edoctus, o felicem, inquit, Cluniacum, qui pretiosum omni thesauro thesaurum hodie suscepit! Mutata igitur cum habitu uita, monastici  ordinis primos gradus deuote conscendit, obedientiam loquor et humilitatem, que in Christiana religione morum obtinent principatum. His ille ceteris preeminens, sine querela tulit, quidquid difficultatis assumpta gerit professio, ac uelut ad perfectionem minus sufficeret monasticarum obseruantia regularum, Dei seruus addidit ad penam, Dominus ad coronam. Cibus enim citra legem monachi sumptus ita ieiunium soluit ut esuriem minime remoueret. Satis preterea insistens uigiliis, continuata oratione noctem sepe duxit insomnem. Felices aderant comites, uber fletus et ieiunia celestium meditatio gaudiorum. De monacho nichil ambitio furata est, nichil sibi uoluptas uendicauit. In ore nichil arrogantie,  nichil in sermone uanitatis, totus sanctimoniam, totus monachum loquebatur. Ex habitu quoque monachi, tanta seruo Dei gratia accessit ut et pater, qui minus  egre tulerat sacrum filii propositum, eum solito diceret pulchriorem.

3. Prelucebat iam in eo pastoralis plenitudo sollicitudinis cui non minus suppetebat census ad consilium,  quam religio ad exemplum. His celebrem preconiis, ex consensu fratrum B. Odilo priorem constituit, profuturum pariter et possessioni prouidentia, et ordini disciplina. Suscepit senum curam iuuenis, suscepta sic exsecutus negotia, ut nec administratio religionem minueret, nec religio administrationem impediret. Iuueni siquidem ex promotione non subrepsit elatio, non ordinis feruor intepuit; imposita ei dignitas, uirtutum materia, non dispendium fuit. Hac enim mansuetudine Patrem exhibuit, hac seueritate doctorem, ut aduersum delinquentes, nec remissa uteretur misericordia, nec excedente disciplina. Diffusa itaque bono odore nominis illius, plebis et principum fauorem, quem minime quesiuit, acquisiuit. Unde et ad Teutonicos  directus, Paterniacensi cenobio  gratiam regis  , a qua exciderat, reformauit. Cognito ibi transitu B. Odilonis, in amaritudine spiritus ad monasterium reuertitur, larga secum deferens munera, que prefatus rex per eum ad decorem domus Domini Cluniacum delegauit. Susceptus ea qua debuit reuerentia plenum lacrymis conuentum inuenit. Hortatur ut temperent a fletu, cum nec ipse posset a fletu temperare. Consolatur merentes, qui nullius admittebat solatium. Ab omnibus omnium Pater plorabatur, et siccatas reuocabat lacrymas paterne pietatis recordatio. Ipse quidem magister sepultus est, sed in mentibus discipulorum merita magistri insepulta uiuebant. Deficiam necesse est, si tentem uirtutes Odilonis explicare, qui doctrina pariter et  exemplo, conuentum hominum, conuentum fecit esse uirtutum.

4. Aderat tempus quo desolato consuleretur ouili, premissisque ieiuniis et orationibus, a summo pastore pastor quereretur. Conueniunt filii adoptionis, de salute tantum satagentes animarum. Denique dum solliciti secum quererent quem Dominus pastorali sollicitudine dignaretur, Adalmannus quidam, cui religione simul et etate maior erat auctoritas, Hugonem nominauit priorem; conuentus assensu consono prosequitur nominantem. Dehinc illum, renitentem et se proclamantem indignum, quo die B. Petri cathedram sancta celebrabat Ecclesia, Chrysopolitanus archiepiscopus  abbatis benedictione  sublimauit. Susceptis itaque pastoralibus excubiis, Dei seruus ex promotione nullam traxit insolentiam, nullum uitiis accessum indulsit, sub eo quippe animarum custode, nec delicto iudicium, nec religioni defuit incrementum. Totam eius uitam uel Maria sibi, uel Martha uendicauit. Lectione insatiabilis, orationibus insistens, omni tempore profuit  aut profecit. Prudentiorne esset an simplicior, difficile iudicares. Sicut in uerbis nichil otiosum, sic in opere nichil suspectum honestati. Irasci, nisi aduersus uitia, non nouit. Doctrina eius, que congrueret singulis, sufficeret uniuersis, ea plus patris habebat quam iudicis, plus misericordie quam censure. Ipse forma conspicuus, statura eminens, corporis dotes titulis uirtutum cumulauit. Silens quidem semper cum Domino, loquens autem semper in Domino, uel de Domino loquebatur. Intentum pluribus, ad singula minorem nullus inuenit, totus enim his tenebatur, que prius agenda suscepisset. Deum supra se, proximum tanquam se, res infra se, ordinata caritate diligebat. Idem mansuetus et patiens, in suis quidem gratias egit, pauperum uero fleuit iniurias.


5. Et quia legerat Christum dicentem: Quod uni ex minimis meis fecistis, mihi fecistis , eorum necessitatibus tanta consuluit instantia, ac si ipsam Christi constaret adesse personam. Quapropter maxima eum multitudo constipabat egenorum, quibus dispensator fidelis et prudens cibaria preparabat, comparabat indumenta. Nulla misericordie opera, nullam subueniendi speciem declinauit. Omnium uotis adfuit, dummodo uotis tempora concordarent. Iter agenti, pauperum cohortes occurrebant, quocunque audierant transiturum, eis aureos quoque manu larga dispensabat, illud libentius erogans quod erogatum merces maior sequeretur. Deficientibus autem cibis, quibus in usus  egentium summarios  onerare consueuerat, huc et illuc nuntii dirigebantur, ea comparaturi que et multitudini sufficerent, et desiderium explerent infirmorum. Porro quoscunque uel etas uel grauior affecerat egritudo, propius iubebat admoueri, blandius eorum scrutabatur angustias, quibus egerent aut quid uellent officiosissime inquirens. Nullius abhorrebat colloquium, nullius incommoda uerebatur. Circa senes querulos et sanie defluentes compassione moueri multiplicare beneficia, plenum mercedis urgere famulatum. Parua loquor, horrendis aspectu leprosis frequenter fastidiosum sine fastidio exhibebat obsequium. uideres circa lectum eius immensam diuersarum uestium congeriem, que, paucis  familiarium adhibitis, ipse incidere, ipse sarcire consueuerat. uideres etiam panes, uideres et carnes, ad manum omnia scilicet preparata, ne dilatio muneris, pauperem cruciaret exspectantem. Pauperibus quoque cenobitis, largiores destinabat benedictiones, ne uel a monasterio, uel a monacho penuria rei familiaris eos cogeret euagari. Hac enim Massiliensibus, hac monasteriis pluribus benignitate, subuenit. Preterea tyrannidem principum, qua  incessanter aduersus Christi pauperes grassabantur, cum minus exhortatione proficeret, muneribus mitigabat. His animum studiis, his usibus et argentum consecrabat et aurum. Ea melius impensa, quam seruata rutilare predicabat, et, iuxta Ambrosii testimonium; tunc uere calicem Ecclesie, cum calix a fame uel ab hoste redimit, quos sanguis calicis a morte liberauit.



CAPUT II. Gratia apud Henricum secundum imperatorem; legatio pro pontifice in Hungaria obita; concilium Remense celebratum; Alphonsus rex Hispaniarum e carcere liberatus; cenobium Marciniacense fundatum.

6. His igitur aliisque uirtutum preconiis, beatus Hugo magnus apud magnos habebatur, ex eius consilio,  saluti suarum prouidentes animarum. Augebatur sub eo de die in diem Cluniacensis religio cenobii, et erat odor nominis illius, sicut odor agri pleni cui benedixit Dominus. Unde et imperator Teutonicorum, secundus scilicet Henricus, eius faciem uidere, et familiaritatem adipisci desiderans, ut uenire dignaretur ad se supplici uoce postulauit. Postulantem pius Pater exaudit, intrat Saxoniam, summo pariter et honore suscipitur et gaudio. Paucis ibi diebus peractis, ex petitione regis filium eius sacro de fonte leuauit, puero  nomen patris imponens. Celebrauit autem Pascha cum imperatore, in Agrippina Colonie, Teutonicis mirantibus in iuuenili adhuc etate canitiem morum, conuersationis mansuetudinem, uultus gratiam, uerborum  lenitatem. Quibus profecto uirtutum indiciis, ita cum eo et cum Cluniacensi monasterio regis est anima colligata, ac si rex ipse perpetuam cum eis amicitiam pepigisset. Tandem uix impetrata redeundi licentia, pastor pius ad ouile reuertitur, dona deferens ampliora, que uelut quoddam dilectionis pignus a prefato rege transmissa sunt. Sic regressus Dei famulus, filios in orationibus patrem exspectantes, et de uocatione regis et suo exhilarauit aduentu.

7. Idem postmodum Romani iussu pontificis in Hungariam profectus, de reformatione pacis  curam gerit, suscepta prudenter insistit et explet negotia, ad laudem Dei et gloriam que sibi commissa  fuerant exsecutus. Unde cum pariter et gratia regis et multo donatus munere reuerteretur, a quodam tyranno regionis illius captus est, his omnibus direptis quecunque apud suos inuenta sunt pretiosa. Qua uidelicet iniuria turbatur Dei seruus, ad auxilium recurrit orationum, pro suis malefactoribus intercedit, minus de rerum iactura, quam de periculo sollicitus animarum. Et ne uelut de suis meritis confisus, uel transgressori ueniam, uel sibi substantie  restitutionem postulare uideretur, B. Maiolo utrumque committit negotium. Maioli precibus et meritis sibi postulat subueniri. Nec mora, compunctus auctor iniurie, genubus abbatis prouoluitur, contrito corde et humiliato ueniam rogat, omnibus his que ablata fuerant in integrum restitutis, et ut offensus obsequio etiam placaretur, abbati conductum prouidit, qui fecerat et rapinam. In aliis etiam quampluribus negotiis Romano pontifici postulata B. Hugonis sedulitas, et ab eo laudem et a Domino mercedem meruit sempiternam. Ille si quidem cum papa Stephanus  in ciuitate Florentia supremo teneretur incommodo, ex uoto decumbentis illuc accessit, comitantibus eum monachis consummate sanctitatis, quibus iuxta Pauli uocem, uiuere Christus  erat, et mori lucrum . Testatus est autem prefatus antistes, ad introitum quidem serui Dei malignum discessisse spiritum, ad egressum uero remeasse. Beatum profecto uirum, cuius et uitam Satanas abhorruit, et presentiam expauit. Denique cum prefatus pontifex, ad ultima iam deductus, fessos artus et naturam profitentes cilicio et cineri commendasset, susceptis uitalibus sacratis, inter sacras abbatis manus spiritum exhalauit.

8. Cum autem nonus Leo translaturus B. Remigii corpus Remis usque peruenisset, et ibi synodum  celebraret generalem, uir beatus adfuit plenus auctoritatis et reuerentie, suaque presentia prefati concilii plurimum conferens institutis. Ubi cum aduersus Symoniacos ageretur, et nonnulli pontifices,  quibus uel conscientia confusionem, uel imperitia silentium adduxerat, in prefatam heresim remissius disceptarent, ipse zelo succensus iustitie, negotiationem Simonis constanter abolere curauit. Ex aduerso enim ascendens, et opponens murum pro domo Isrel , nec numero renitentium, nec acceptione motus est personarum. Quo in concilio, dum ille de sua interrogaretur promotione: Caro, inquit, uoluit, spiritus repugnauit. Sane  sana responsio  , qui iustus imprimis accusator sui , et tentatione carnis pulsatus ut caderet, et ne caderet uirtute spiritus restitisse monstratur. Erat autem illi tanta in exhortatione gratia, ut ad exspectationem sermonis illius illus rium suspenderentur animi personarum; unde et iussu pape sanctam et plenam habuit gratie orationem, qua et Simoniaci de male comparatis expulsi sunt dignitatibus, et de sacrario Domini fornicatores inhibiti sacerdotes.

9. Aliud quoque sanctitatis ipsius atque meritorum secutum est indicium. Hildebrandus etenim Romane diaconus Ecclesie, qui postea sedis eiusdem sortitus est maiestatem, directus in Gallias, Cluniacense capitulum intrauit. Ubi cum aliquandiu  sedisset, collateratum B. Hugoni Christum uidit, monastici regulas ordinis ac decreta suggerentem. Egressus inde, nonnullis que uiderat indicauit. Ex tunc ille et familiaritatem serui Christi deuotius amplexatus est, et sanctitatem predicauit Hildefonsus  Hispaniarum rex, qui a Santulo fratre suo captus in uinculis tenebatur. Quo audito, misericordie abbas orationi pro rege precepit instare, memor dilectionis patris eius Fredeleidi  , qui Cluniacense monasterium multo sibi astrinxerat beneficio. Cum itaque pro eo placabiles offerrentur hostie, cum preces multiplicarentur, per episcopum quemdam deliberationis sue diem esse proximum beatus ei Petrus indicauit  , obtinente Cluniacensis abbatis et conuentus intercessione, ut liber a uinculis  emissus reciperet imperium. Nec mora, idem apostolus dormienti Santulo apparuit, grauia comminatur nisi fratri educto de carcere male ablatam restitueret dignitatem. Expergefactus uisione Santulus, quidquid apostolus preceperat festinanter, impleuit  . Sic Hildefonsus, et sibi pariter et regno restitutus, ut liberatorem suum uidere et colloquio eius donari mereretur, destinatis apicibus implorauit. Impletur uotum potestatis, et Pyreneis montibus  transcensis. Dei seruus solemniter et apparatu festiuo suspicitur. Exsultat rex tanti aduentu hospitis, nichil in actu, nichil in uerbo, nichil in habitu preter doctrinam morum reperiens. Qui ne intercessoribus suis ingratus aliquando uideretur, duplicato censu paterno ducentas auri uncias  Cluniacensi cenobio quotannis disposuit assignari, diem utriusque exitus, et de carcere scilicet et de corpore, celebrem habere desiderans. Ita uir Dei cum predicta remeans pecunia, quemdam secum adducebat Maurum, recens quidem baptizatum, sed adhuc mente nigriorem quam pelle. Cui cum pro Christiane fidei susceptione, maiorem pius abbas exhibens reuerentiam, uestes pretiosas preuidisset, ille dealbato similis sepulcro, sacrilegas manus in  perforatas abbatis manticas iniecit, extrahens inde quidquid auri repertum est in eis aut argenti. Quo tamen in fuga capto. atque ad abbatem cum asportata reducto pecunia, Dei famulo conatus non nocuit fraudulentus. Magna quidem sunt hec, sed maiora que sequuntur.

10. Apud castrum Bliterium  , quidam peruerse mentis homines, reuerendum Patrem illatis exacerbauerunt iniuriis: quibus ueniam petentibus, licet pius abbas ad ignoscendum pronus indulsisset, grauiter tamen a Domino punita est eorum presumptio: statim namque depopulantibus flammis, castrum combustum est iniquorum. Quod ut diuina potius ultione gestum esse, et non casu contigisse crederetur, quibusdam ineolis eiusdem castelli, ad aliqua  egressis negotia, atque ignaris iniuriarum et incendii, duo milites dudum defuncti apparuerunt. Quos cum bene prefati cognouissent incole, ac turbati ad eorum stuperent occursum: Redite, inquiunt, quantocius, combustum inuenturi Bliterium. Quo dum beatus esset Hugo ingressus, nec eius religioni delatum est, nec ordini. Stupefacti incole ac perterriti, magna cum festinatione redeuntes, rem, sicut didicerant, inuenerunt. Nemo autem putet uirum Dei, tanquam pecunie cupidum, uel quesisse uel oblatas suscepisse diuitias. Earum copia non auaritie seruiuit, sed misericordie, non ipsis sed egenis. Ille cum Propheta dicens: Domine, dilexi decorem domus tue, et locum habitationis glorie  tue , quidquid ei fidelium deuotio contulit, totum uel ornamentis ecclesie, uel expensis pauperum consecrauit. Animam eius nec rerum extulit affluentia, nec deiecit amissio. In omni statu terrena celestibus, eternis transitoria postposuit.

11. Idem preterea non solum de salute sollicitus uirorum, mulieres etiam de naufragio huius magni maris et spatiosi ad salutis portum educere curauit, eis uiam uite et doctrinis insinuans, et sumptibus sternens. In suo namque patrimonio, quod Marciniacus dicitur, quoddam monasterium et idoneas religioni construxit officinas, ubi femine prouectiores, et maritalem fastidientes licentiam, ueteres decoquerent errores, et Christi complexibus astringi  mererentur. Hunc locum persone nobiles elegerunt, que cum nuptiis etiam delicias experte, tanto patientius utrisque carerent, quanto didicissent in eis et breuem et plenam doloris esse uoluptatem. Has profecto sub regulis huiusmodi uiuere constituit, ut earum nulla uel rei necessitate familiaris, uel quolibet negotio, conspectibus uirorum offerretur; ne, quibus uotum indixerat continentiam, intuitus sollicitaret ad culpam. Procuratores earum, procuratores religiosi atque prudentes, sub quorum custodia nec possessio distractionem, nec honestas dispendium formidabat. Nulla ubi uel rara iuuencula, ne lasciuientis adhuc feruor etatis, uel loco infamiam contraheret, uel inter sorores scandalum generaret  . Harum eruditioni senem quemdam  deputauit, Renchonem nomine, consummati monachum testimonii, qui nouerat et deuotionem prouocare misericordia, et excessus arcere disciplina. Preterea ne in ancillis Christi, uel uictus uel uestimentorum defectu, sacrum deficeret propositum, uberes eis reditus prouidit, comparauit predia; sic earum necessitati consulens, ne uel culpam superfluitas induceret, uel egestas querelam extorqueret. Monasterium quoque plurimis decorans ornamentis, preter cetera sanctorum pignora beate uirginis ac martyris Agnetis in eo brachium collocauit, argento uestitum et auro.

12. Alia quoque sub eo et per eum constructa sunt monasteria, celle quamplures edificate  ;  ueteres abbatie, quas inhabitantium negligentia penitus attriuerat, ad antiquam tam ordinis quam possessionum reuocate dignitatem. In tantum enim sub prefato Patre Cluniacensis religio effloruit ut inde abbates desolatis quererentur monasteriis, assumerentur pariter et exempla sanctimonie, et qualitas discipline. Felix Ecclesia! que de sancto conuentu illo summum sibi mereretur sacerdotem! Quante autem discretionis et misericordie fuerit, iunioribus cenobitis impensa demonstrat benignitas, quibus cum minor libra panis et potus ex consuetudine traderetur, ipse tamen eis parem dari constituit, equum iudicans, ut quos idem diei pondus affligebat et estus, idem quasi iam denarius solueretur. Sana sane dispositio, que prefatam etatem, et  a murmure compescuit, et ad laborem suscepte roborauit obedientie.



CAPUT III. Arcana ab eo animorum inspecta et futura predicta.

13. Ad declarandum autem, quam gratum Deo in omnibus exhibebat obsequium, B. Hugoni cum spirituum discretione, data esse dicitur gratia prophetie. In his enim qui monasticum profitebantur ascensum, quo quisque animo ad eum accederet, libera mente discernebat, intuebatur quis in sagena B. Benedicti bonus piscis futurus esset, quis angelum lucis, quis angelum gereret tenebrarum. Quam profecto gratiam ne potius ei conferre, quam a Deo collectam referre uideamur, eius testimonio  supposita seruiunt et suffragantur exempla. Dominus quidam, nomine Maingodus, dilatione susceptionis, quam prouidus Pater probandi gratia aliquandiu suspenderat, uulneratum gerens animum, egredi ac fugere constituit. Quo spiritu reuelante comperto, piisimus abbas prescriptum fratrem uerbis durioribus increpauit, ei pariter et uulnera mentis indicans, et uulneribus paterne consolationis adhibens medicinam. Sic ille reuersus ad se, susceptionem, quam dilatam doluit, patienter exspectauit.

14. Mortem quoque Guillelmi iunioris, qui magno ac triumphatori Anglorum Guillelmi patri suo successerat, euidenti uaticinio indicauit. Erat ille Dei seruus Marciniaci, simulque cum eo uir gloriose opinionis Anselmus  Cantuariensis archiepiscopus  Anglorum, magna duo luminaria, quorum deuotio uicariis exhortationibus et exemplis in amorem  proficiebat premiorum. Erant ibi et alii tres monachi Balduinus scilicet et Edmerus atque Eustachius, omnes filii lucis, et incedentes in mandatis et in iustificationibus Domini sine querela  Ad quos B. Hugo conuersus: Ex abundanti, inquit, est archiepiscopo diuina reserare iudicia, quibus Iudex iustus deponit potentes de sede et exaltat humiles . uobis autem dicimus, in regem Anglorum nocte transacta datam esse proscriptionis sententiam eumque breui regnaturum. Pauci dies fluxerant, et ecce beati uiri uaticinium, qui promissus fuerat, secutus est euentus  . Prescriptus siquidem rex, dum uenationis insisteret studio, sagitta cuiusdam militis in cor percussus est, statimque morte preuentus subita, exspirauit. Sic igitur  uita regis terminata, et abbati prophetie gratiam inesse claruit, et Cantuariensi archiepiscopo, qui persequenti se regi cesserat, redeundi facultas ad sedem accessit.

15. Item Dei seruus, dum esset in Aquitania, ad ecclesiam B. uiuiani, sanctorum locorum sollicitus uisitator, accessit. Ubi cum prefati confessoris diligenter actus et uitam legeret, cuiusdam boni uiri nomine Amandi  factam in ea reperit mentionem, de quo ipse plenius edoceri desiderans, opinionem eius et patriam, propositum et finem atque sepulturam a clericis presens inquirit. Respondetur sciscitanti B. Amandum magistrum fuisse S. uiuiani. meritis insignem, doctrina conspicuum, exemplis clarum. Corpus eius, prout fama ferebatur, in Galliis  habere sepulturam. Sequenti autem die, decanus canonicorum in eodem loco xenodochium constructurus, a B. Hugone suscepti operi postulat fundamentum designari. At ille, Spiritu sancto edoctus: Hic, ait, fundamenta iacite, et minime penitebit. Ad eius itaque suggestionem pueri altius fodientes, mausoleum predicande pulchritudinis inueniunt, B. Amandi nomine insignitum: quo reperto, clerus exsultat, populus glorificant Deum, qui mirabilis est in sanctis suis , nil iam de merito dubitantes abbatis, quod in inuentione claruerat confessoris.

16. Stupendis stupenda succedunt. Consolationis gratia pius Pater loca uisitare consueuerat, que monasterium Cluniacense contingunt. Ingressus itaque  cellam B. Marie que dicitur de Charitate  , dum congregatos ibi fratres susciperet osculo, cuiusdam  eorum et occursum abhorruit, et osculum declinauit. Nimirum spiritu docente didicerat os hominis plenum blasphemie et spurcitiarum, nec idoneum quod pacis osculo seruus Dei dignaretur. Mirantibus his qui aderant et rei nouitate suspensis, quam miser ille duxisset uitam, quid gereret deuotionis familiari colloquio, idem abbas inquirit. Respondentem se mechanicum  , esse, et necromantie prestigiis inquinatum, de ouili pastor abegit, utpote nulla in uerbis, nulla in habitu conuersionis indicia nuntiantem. Sic in una eademque re, et lupi fraus et pastoris prouidentia innotuit.

17. Susceptus idem Dei famulus in monasterio Angeriacensi  , sepultis paulisper sensibus  carnis, puriore mentis intuitu, uidit quoddam fulgur de sublimi ueniens, monasterii Cluniacensis auditorium irrumpere, magnamque secum trahere ruinam. Qua ex uisione uir Dei collegit, commissam apud Cluniacum offensam, que nisi celeberrima correctione purgaretur, superni iudicis indignationem in eumdem prouocaret locum. Nec mora, Cluniacum regreditur, instantibus negotiis, que agenda susceperat, lucrum preferens animarum. Dehinc ingressus capitulum, eodem spiritu quo iam reatum cognouerat, rei quoque personam cognouit. Quem ex nomine conueniens, Erubesce, inquit, Petre, et age penitentiam, dum licet, ne tunc incipias penitere, cum penitentia nulli prorsus est fructuosa; totum te priori pande, redoperi uulnus mentis, ut  pro qualitate uulneris curam sentias medicantis. Infelix, excute iugum diaboli, et amplectere iugum Christi, quoniam iugum eius suaue est, et onus eius leue . Quod quia sepius iam commonitus, detrectare tamen non desinis, reatum quem comitatur pertinacia, districtior puniat disciplina, tuis enim parcere delictis, ad periculum militat aliorum  . His uerbis uerberibus adiectis, frater contumax et sibi redditus est et ordini, bonumque obedientie, quod exhortatio non contulit, censura prouocauit.

18. Alio quoque tempore, similis ei uisio apparuit. Dormientem quippe quedam persona conueniens, oportere dicit eum Cabilonem usque fatigari,  commissum esse in cenobio S. Marcelli  , quod eatenus obductum silentio, monastica succidendum esset disciplina. Excitatus his Dei seruus, iter arripit; et ingressus monasterium, quemadmodum per uisionem didicerat, rem sic habere cognouit. Adhibita itaque uulneri medicina, inueteratam atque difficilem sanari propulsat corruptelam. Quadam autem nocte, dum fatigatis artubus modico sopore uir Dei consuleret, uidere uisus est decubantium sub capite suo serpentium multitudinem, ceteraque diuersi generis reptilia, quibus ille perturbatus, somnum continuare non poterat. Dehinc amoto puluinari, librum Maronis reperit, eoque proiecto, somnum duxit tranquillum. Apta rei uisio, cum  nichil aliud quam quedam uenena sint fabule petarum  .

19. Opere pretium est ea relatis apponere que et auditu didicimus et uisu. Antecessor noster Hellus  predicande presul memorie Romam proficiscens, gratia uidendi sanctum Dei Cluniacum diuertit. Qui postquam loquendi cum eo sortitus est facultatem, cum quodam suo archidiacono ad eum in paruam deductus est cameram, sacris dicatam colloquiis, et celebrem potius cultore quam cultu. Cum autem conuenissent filii adoptionis, et inuicem beneficia suarum sibi communicarent orationum, B. Hugo frequentius prefatum intuitus archidiaconum: Tantum, inquit, ne desis gratie Dei quoniam prouisum est te, in eo in quo nunc administras ordine, nullatenus remansurum. Parum  temporius fluxerat, et euentus est uaticinium subsecutus. Archidiaconus  etenim sequenti anno pontificalem sortitus est dignitatem. Nos hoc audiuimus, nos presentes uidimus, nos beati illius hominis orationum participes in eo facti sumus colloquio. Nos quidem, fama reuelante, nonnulla de eius sanctitate didiceramus, nonnulla de mansuetudine, nonnulla etiam de his quibus et uitia iudicium, et uirtuti prerogatur incrementum; inuenimus autem ampliora, ex gregis conuersatione, pastoris uigilantiam perpendentes.

20. Supersunt autem et alia, quibus patenter indicatur illum iuris patronum, inter insignia sanctimonie, gratia claruisse prophetie. Quidam namque  monachus, nomine Durannus  , mouentia risum uerba proferre consueuerat, indocilis preiudicialem deponere leuitatem. Idem tamen in ceteris, aduersus que non est lex, ita sibi consuluerat, ut prius in abbatem, dehinc in episcopum, uita prouehi mereretur et doctrina. Qui cum abbatem minus audiret increpantem: Frater, inquit ei abbas, nisi dignam egeris penitentiam, post transitum spumantibus labiis ad superos rediens apparebis. Factum est autem ut nec ab otiosis uerbis ille desisteret, nec abbatis uaticinio promissus deesset effectus. Prefatus namque Durannus, nature debitum soluens, in promisso sibi habitu cuidam Siguino, sacerdoti scilicet, religioso apparuit, miserabiliter iuuamen eius postulans, cui uiuens obedire contempserat.  Quod cum pius Pater Siguino referente didicisset, electis septem fratribus, silentium una indixit septimana, quatenus oris excessus oris obedientia purgaretur. Obedientibus aliis, unus eorum precepti uiolator silentium interrupit. Rursus pontifex, eumdem quem prius habitum gerens, sacerdoti prescripto apparuit, inobedientiam fratris accusans, qui dum fregit mandatum, suffragia exclusit aliorum. Quo audito, clementissimus Pater iterato septem dierum silentio, defectum uiolate suppleuit obedientie. Unde factum est ut ostensus tertio presul, sed iam nichil sordidum gerens, abbati gratias ageret, eius interuentu abstersum oris opprobrium, sententiam iudicis immutatam. Hoc relatum, et Patris meritum declarauit, et apud fratres reuerentiam  suscepte iuuit obedientie. Collata sic uiro Dei spirituum discretio efficaci eum magisterio docuit quid correctione proficeret, quid tolerandum esset misericordia, quid censura puniendum.



CAPUT Iu. uarii morbi ab eo curati.

21. Nemo autem putet abbatem propheticis tantum claruisse uaticiniis, cui cum discretione spirituum, collata est etiam gratia sanitatum. Constat enim nonnullos, uariis oppressos languoribus, sumptis ex eius mensa conualuisse reliquiis. Acardus quidam, ui febrium laborans, restitutam sibi sanitatem prefate debuit medicine. Tres preterea fratres, eodem decumbentes incommodo, beati uiri meritum in antiquam reformauit sospitatem, eorum  duobus quidem destinata eulogiarum gratia, salutis integritatem resignauit; tertius autem, cum Borboni  per sex menses quartana sustinuisset incendia, a sancto Patre, qui illuc ex tempore accesserat, sacris iubetur interesse mysteriis. Adest febricitans, et ex abbatis iussu epoto post missam uino, in quo lota fuerant sanctorum pignora, febris incendium  abscessit. O predicanda Patris humilitas, qui quod eius posset ascribi meritis, maluit sanctorum pignoribus assignari! Iarento quoque, felicis monachus testimonii, post diuturnas febrium conualuit iniurias, hausto uino, quo sacri eius digiti perfusi fuerant, post oblatum Deo sacramentum.

22. Beatus quoque medicus, qui cum salute corporum, de salute satagebat animarum! beata, inquam, anima, cuius et meritis acquirebatur temporale remedium, et exhortatione sempiternum. Eidem namque Crispeium  proficiscenti, febricitans miles  occurrit, sanctissimo eius adiuuari deprecans interuentu. Dehinc onerosius instanti: Abstine, inquit abbas, abstine, frater, a rapinis, amissam sic adepturus sanitatem. Rapinas miles  abdicat, eodemque momento ad preces abbatis, et uotum factum est, et exstinctum febris incendium. Nemo autem miretur abbatis merito collatam corporibus salutem, cui etiam id gratie accessit, ut exute de ergastulo carnis anime, ipsius interuentu iudicem placatum inuenirent. Fratrum quidam soluto nature debito, nec adhuc tamen humatus, personis duabus, que sibi nomen religione comparauerant, apparuit dicens duos solidos, preter licentiam sacriste sub quo ipse militabat, se sustulisse, ac proprio expendisse arbitrio. Hoc excessu dilatam sibi requiem, que tamen posset abbatis intercessione prerogari. Mane autem facto, cum alter id de altero ignoraret, eodem tamen ordine, sub sancti uiri presentia, prefatam in capitulo retulere uisionem. Discussa  itaque diligenter transgressio, et uenialis inuenta, suffragiis orationum quas deuotius fieri clementissimus Pater indixit, et propensiori eleemosynarum largitione, solui promeruit.

23. In ciuitate Parisiorum uir erat illustris, Robertus nomine, professione miles, ita paralysi torpens, ut in eodem homine partem uiuere, partem diceres iam sepultam. Diuturna hec et lethalis pernicies dudum spem salutis abstulerat decumbenti. Contigit autem eodem tempore seruum Dei Parisios ingredi, atque ad ecclesiam ascendere, que beatissime Genouefe uirginis et nomine celebris est et corpore. Quo audito, prescriptus eger illuc alieno defertur auxilio, genibus abbatis aduoluitur, suspiriis interpellat et lacrymis, ut eius apud Deum mereretur  interuentum. Mouetur Pater anxietate supplicantis et inter sacra missarum solemnia, flagitatum paralytico procurat subuentum. Nil tamen de suis presumens meritis, totus ad apostolorum principem conuertitur, cuius et umbra salus infirmis, et oratione uita est defunctis restituta. Sumptam ergo ipsius planetam  , que ueterum relatione in  prefata creditur esse ecclesia, super prostratum eleuat egrum, illud clamans, Petrus apostolus dixit paralytico: Sanet te Dominus iehsu Christus. Ad hec uerba confestim Robertus ita conualuit ac si ipse Petrus preces pro eo declamasset. Regreditur incolumis qui semiuiuus accesserat, his qui aderant attestantibus beneplacitam esse Deo uitam, cuius apud Deum tam efficacem uiderant esse postulationem  .

24. Fortassis hec apostolicis ascriberentur meritis, et cuius umbra male habentibus restitutam constat esse sanitatem, eius utique uestimento Robertus conualuisse assereretur. Ceterum non minora meritis acta leguntur Hugonis, quibus Hugoni nullo fidei periculo prestitum possit assignari beneficium.  Idem namque dum in uasconia, sicut de Cluniacensi cenobio, subditas uisitaret cellulas, haud procul ab itinere paruum conspexit tugurium, cuius inhabitator egenus erat et leprosus. Hic ex diuite pauper, abiectus ex splendido, leprosus ex incolumi, uitam morte grauiorem ducebat. Letatur Dei seruus adeptum se tempus opportunum, quo Christum in paupere uisitaret. Preeuntibus itaque ceteris, ipse uno tantum comite monacho tegetem ingreditur, consolationi totus insistit, laceram demulcet cutem, ingeminat felicem infelicitate sua, cui esset datum flagellis corporalibus et paupertatis igne purgari. Denique dum discessurus homo Dei, quid erogaret pauperi non haberet, agninam, qua indutus erat, exuit uestem, uestit pauperem. uestimentum gratia  comitatur insperata; ex quo enim pauper eo indutus est, cutis deformitas abscessit, et absterso lepre contagio, membris omnibus incolumitas est et species restituta. Egreditur Christi famulus, relicta pauperi benedictione, que et amplius spe suscipienti profuit, et amplius uoto dantis meritum patefecit. Leguntur et alii, tam ex ueste quam ex lympha que ex eius stillauerat manibus, expetitam suscepisse salutem

25. Wigo, monachus, uir uenerande opinionis et utile uas in domo Domini, uocis usum amiserat, admodum tristis, eo quod imminenti Natalitio persoluere non posset debitum cantandi obsequium. Qui dum iuxta suppedaneum abbatis quiesceret, et  uocis reformationem ex sacris eius speraret meritis, corrigiam pilei eius, latenter assumpti, collo circumdedit; statimque soluto, quod arteriis obstabat incommodo, prisce modulationis usus est ei in integrum reformatus. Articulum pedis cuiusdam Theoderici, magne quidem militis potentie, sed maioris apud Deum deuotionis, cancer  exederat, quod quia studium uicerat medicine, auferebat et spem uite. Abbatis tamen meritis, hoc ordine exstinctum est horrende pestis incendium.  Abbas missam cantauerat, et aquam ex eius stillatam manibus infirmo, presenti atque postulanti eam, seruientes, abbate detulerant ignorante. Qua exesis partibus infusa, suus articulo redditus est status, suppletum depaste carnis dispendium, et agente lympha uices medicine, abbas nesciens restituit sanitatem. Quippe durum erat et intolerabile homini Dei, ex his que circa ipsum erant aut ex eius remanebant mensa, contemplatione salutis acquirende aliquid asportari. Homo uere uirtutis, ad uirtutum deriuabat excidium, linguas affectare alienas, laudis enim nulla omnino cupiditas, nisi cuius et materia est in animo, et testis in celo. Quam cum sibi pariter opera compararent et uerba, aliam tamen suspiranti mercedem, nulla ex preconio miraculorum  subrepsit elatio. Aliis quoque nesciens Dei seruus profuit, quos etsi non omnes, aliquos tamen eorum, pagine duximus imprimendos.

26. Erat in quadam obedientia monachus, nomine Guillelmus, qui diuturna cruris infirmitate decumbens, iniuncta sibi exsequi non poterat officia. Hoc enim in tantum tumorem excesserat ut amissa naturali forma, globus quidam uideretur. Cum autem morbus excrescens, nichil aliud quam mortem loqueretur, ille totus ad abbatis meritum, spe conuersus et fide, manibus admotis tumenti cruri: Precipio, inquit, tibi, passio, in nomine Iesu Christi, et ex parte Patris cuius preceptis huc ueni, ut recedens permittas iniunctam mihi explere obedientiam. Sequenti nocte, dormienti, duo in  albis apparuere monachi, qui dicerent se a B. Hugone directos; dehinc unus quidem cruri manus apposuit, infudit oleum; alter uero leniori, et uelut suspenso contactu, partes infirmas perungere uisus est. Quo peracto, cum recedentibus monachis ipsa recessit infirmitas, et incolumitatem, quam medicina non potuit, gratia reduxit. Euigilans monachus cum sentiret exterminatas infirmitatis angustias, beato Patri suo restitutam ascripsit sanitatem.

27. Ex difficultate partus, quedam mulier, amisso lingue pariter et manus officio, ceterarum quoque partium detrimenta formidabat. Huiusmodi angustia decumbenti, suggestum in somnis est, oportere eam  Laisiacum  proficisci, ubi meritis B. Hugonis, utroque leuaretur incommodo. Paruit mulier, eoque delata, dum prescriptus Pater in oratorio S. Sulpicii  ipsa presente diuina celebraret mysteria, meritis eius utriusque morbi plenum meruit obtinere remedium. Credatur in sedendis humanorum corporum passionibus, filio adoptionis collatam desuper fuisse gratiam, que illi etiam in perturbato ere perhibetur exstitisse, Ludouicus enim comes, et Sophia uxor sua, predicande scilicet uir et mulier  deuotionis, eum apud Aldechiarcum  hospitio susceperant. Deinde posita in uiridario mensa, commotus er tempestatis signa premisit. Turbati discursant ministri, quid fieret ex appositis iam dapibus ignorantes. Ceterum Dei famulus, eleuans manum, crucis signum opposuit, et imminentem sic abegit tempestatem. Que ne casu potius quam meritis abbatis abscessisse uideretur, circumquaque pluuiis deseuientibus et tonitruis, locus ille tempestatis expers, et serenus remansisse perhibetur. Paredi  , puerum quemdam, monastice consecratum militie, decidens ex culmine campanarii tabula prostrauit. Eo tempore beatus abbas fratres uisitaturus Paredum accesserat. Puer, in quo consulte poilicibus uene proximum nuntiabant interitum,  semiuiuus ad eum defertur; fratres uelut exstinctum deflent puerum, qui uix in castris spiritualis militie uiuere inchoasset. Denique pius abbas, mente compunctus, contritum contrectat puerum, pro exsequiis obsequiis insistit, et ad ostium diuine pietatis Christi procurrit Christi ueteranus, tanta precum instantia ut et puero salus, et puer conuentui redderetur.

28. Inuitati complures huiusmodi miraculorum preconiis, eum uidere preoptabant, ei adherere, et sanctissimis eius erudiri documentis. Quippe tota eius uita, sacris par institutis, tota eius conuersatio beate uiuendi magisterium fuit. Nulla uel pauca fuere monasteria, que non profecerint eius circumspectis institutionibus aut exemplis. Conuenientes  autem ad se monachos uel abbates, quam paterno complecteretur affectu, quam sufficienter querentibus responderet, quam pie aperiret pulsantibus, difficile est explicare. Inter quos Suessionensis  abbas ad primatem monastice perfectionis accedens, presbyterum quemdam, Petrum nomine, itineris comitem habuit, dudum B. Hugonis familiaritatem assecutum. Qua ex familiaritate securius eum presbyter allocutus: Scimus, inquit, te, sanctissime Pater, curam gerere miserorum, et iuxta uocem Apostoli, cum infirmantibus infirmari . Unde et pro quodam fratre meo ad ostium tue pulsans misericordie, sacris orationibus tuis misero subueniri deploro, quem putridum uulnus, et latius incolumes occupans partes, in desperationis discrimen  adduxit. Tandem pius Pater miserabilibus cedens obsecrationibus, panem qui de mensa ipsius superfuerat, afferri precepit, allatum benedixit, dedit benedictum sacerdoti; dedit ei et partem baculi, quem manu gestare, quo sustentari consueuerat. Quibus ille acceptis, in spe simul et fide regreditur,  quantum prius de fraterna turbatus angustia, tantum postea de salute gauisurus. Ex quo enim superpositum est ulceri lignum, et panem benedictionis infirmus comedit, ita explosum est putride carnis incommodum ut nullus dolor, nulla illic infirmitatis indicia remanerent.



CAPUT u. Tutela angelorum quedam ab eo mala depulsa maleuoli diuinitus puniti. Liberalitas eius compensata.

29. Quadam preterea die, dum paulisper abbas obdormiret, ex urgente causa, eum monachi excitauerunt. Abbas interrogans: Ut quid huc, ait, istum adduxistis puerum? Responderunt monachi se neminem adduxisse. Subdidit abbas, dicens: Nunquid non uidetis illum elegantis forme puerum?  Rursus cum monachi mirarentur, attestantes se neminem prorsus uidere, animaduertens abbas ostensum sibi diuinum aliquid, sermonem transtulit ad alia, nullam ulterius faciens de puero mentionem. Credo ei apparuisse custodem corporis sui angelum Dei, cuius excubiis, et eriarum tentamenta potestatum, et imminentia corporis pericula declinabat. Unde cum apud Berziacum  se sopori dedisset, angelica protectus custodia, multiplex mortis discrimen euasit. Repente namque turbato ere consurgentes uenti, uelut conflictum quemdam inire ceperunt; frequentior deseuire coruscatio. lapidibus et grandine concuti domus, uolare fulmina quibus nec dormitorium patris, adherens ecclesie, intactum remansit; illud enim uis irrumpens fulminis,  tam uaganti discursu prefatum perscrutata est domicilium ut, par miraculum dicam, tres in fornace pueros, et inter flammas seuientes sanctum Dei conseruatum. Augebant discrimen cementa simul et lapides undique corruentes, quos fulminis ictu rupta maceria circa dormientem diffundebat abbatem. Discurrebant famuli, monachi querebantur, uel obrutum ruina et lapidibus, uel igne consumptum abbatem opinantes. Ille autem diuinis protectus excubiis, nec strepitu soporem, nec populantibus flammis sospitatem amisit. Ita Dei seruus, horrendo circumseptus incendio, uirtute promeruit liberari, et illesus exiuit.

30. Legitur idem Pater in aliis etiam conseruatus periculis, eiusque sacer transitus, qui grauissima  infirmitate uidebatur imminere, conuentus intercessione, et sumptuosis eleemosynarum expensis, in sanctam dilatus senectutem. Quodam namque tempore, B. Hugo, tanta corporis afflictus molestia ut imminens incommodum uite desperatio sequeretur; de medio montis, qui Cluniaco adiacet, quasi fratribus  ultimam daturus benedictionem, ad capitulum delatus est. Flet conuentus, et eget solatio, quisquis alium nititur consolari. Acclamant filii Patrem, magistrum discipuli circumeunt; retractat grex indefessas pastoris excubias; et que lacrymas prouocent, undique pietatis eius insignia predicantur. Dehinc ipso innuente, sanctorum imaginibus presentatur apostolorum, sperans eorum meritis imploratam se adipisci sanitatem. Que confestim impetrata, pupillis tutorem restituit, filiis patrem, pauperibus prouisorem. Nec minus stylo commendandum credimus quod Romam proficiscenti, uita pariter et incolumitas est in morte conseruata. Ille siquidem, dum propter ciuitatem uapingum  , per abrupta montium et ancipites anfractus incederet,  altiori cuidam precipitio incircumspectis accessibus occurrit. Declinans mula in uallem, cui prima inniterentur uestigia, nichil solidum inuenit. Pallent monachi  , diffidentes periculum presens aliquo posse declinari consilio; Dominus autem, plenum beate spei et glorie finem seruo suo prouidens, mirabiliter eum de patenti abysso eduxit; mula diuinitus in eam innitente partem, in qua solidum iter et obstaculis liberum inuenit. Porro de simili periculo clericus quidam, de Hispaniis cum abbate regrediens, dum comites ad hospitium precederet, et improuidus in horrendum delaberetur precipitium, ad inuocatum nomen abbatis, ramusculo retentus liberari promeruit. Preterea Geraldo cuidam, per Ligerim temere remiganti, sepius abbas inuocatus  adfuisse perhibetur. Submersa quippe nauicula, cum res ad uite periculum cederet, ipse nomen eius acclamans, incolumis ad ripam enatauit. Qua in persona, eo amplius abbatis meritum claruit, quo ille dudum turbatus cerebrum, imperitia quidem nauiculam ascendit, sed gratia mortem euasit.

31. Magna sane huius uiri merita, cuius nec amici apud Deum irremunerati fuerunt, nec impuniti contemptores, non quod ipse uellet mortem peccatoris, aut pro inimicis orare desisteret, qui nouerat neminem uere diligere Christum, donec et inimicum diligeret propter Christum. Ceterum uult aliquando  Deus in hac etiam uita contemptum puniri sanctorum, ne iustus zelet super iniquos pacem peccatorum uidens, et dicat: Ergo sine causa iustificaui cor meum, et laui inter innocentes manus meas ? Sunt fortassis et alie occultiores cause, quibus Iudex iustus hic et benefactorum premia rependit, et iniurias punit. Porro irrogatas huic seruo suo contumelias, quam districto percussit iudicio, succincte nos non tedebit explicare. Is itaque totus propagandi monasticam religionem studiis occupatus, dum eam in monasterio Mauziacensi  reformare contendit, nonnullorum pertulit inuidiam, conuicia sustinuit, seductor et hypocrita, tyrannus et inuasor acclamatus. Inter quos quidam clericus in hanc usque prorupit insaniam, ut diceret effossurum se  oculos abbati, si in hoc opus exoptata sibi copia donaretur. Arguunt eum puniende presumptionis illi etiam, qui temperantius abbati detrahebant, dicentes non exasperandam contumeliis, sed obsequiis colendam potius et ordinis et persone dignitatem. Ac ne dubitaretur in seruo suo Dominum grauiter offensum, iuxta illud Euangelii: Qui uos spernit me spernit ; uenenose lingue presumtionem tam digna est ultio subsecuta ut, uix octo diebus euolutis, exigente culpa ei effoderentur oculi, qui in oculos abbatis sacrilegam affectauerat facultatem

32. Pontius de Burgeto, uir accusande uoluntatis in seruum Dei, audiens abbatem partes Aruernie  , in quibus ipse morabatur, aditurum, cum  eum nec uidere uellet, nec uideri declinasset contemptu, morbum simulans in lectum decidit. Factum est autem ut, illuc abbate profecto, uera fieret que fingebatur infirmitas; que profecto in tantum excreuit ut, amissa loquendi facultate, deductus ad extrema putaretur. Quem itaque prius uidere noluit, coactus postea uidit, per internuntios omnimodis exorans ut ab eo uisitari mereretur. uisitatus eger, in lacrymis et gemitu culpam confitetur; cui et contritio cordis ueniam, et interuentus abbatis sanitatem acquisiuit.

33. Cenobium B. Martini, quod Maius-Monasteterium dicitur, comitis Andegauensis  , uidelicet  Gaufridi, cognomine Barbari, tyrannica presumptio uehementer affligebat  . Rogatus Dei seruus a prefati abbate cenobii, ut et consilio et orationum interuentu oppresse subueniret abbatie, Turonis usque fatigari non distulit, eo libentius difficultatem uie assumens, quod idem locus a Cluniacensi disciplina, monastice religionis fundamenta susceperit. ueniens autem ad comitem, cum nichil proficeret uerbis, nec amplecti genua, nec aduolui pedibus erubuit. Assumpta est omnis forma supplicandi, qua mansuetudo etiam apud crudeles prouocatur potestates; ille tamen animum gerens obduratum, abbatem auersatus est supplicantem, qui ad hanc quoque prorupit insaniam, ut diceret se B. Martini conuentum, ad obsequium unius asini redacturum.  Surgens tandem Dei seruus a puluere, cum assumptum chlamide tyrannum, salutiferis emollire niteretur eloquiis, ille rupta, qua chlamis astringebatur, fibula, contemptis exhortationibus, abscessit. Abscedenti uir prophetico tactus Spiritu, illud Samuelis dixisse memoratur: Scissum est regnum tuum a te hodie . Quod profecto uaticinium rei exitus declarauit: expulsus etenim a consulatu, tandiu contemptor ille a fratre suo Fulcone detentus est in carcere, ut non prius a custodia corpus, quam spiritus a corpore solueretur. Cui ad cumulum ultionis hoc etiam accessit, ut amisso sensu in pueriles ineptias ad mortem usque deliraret.

34. Berardus quoque de castro Retortorio  ,  in uillam Cauariacum  que iuris est monasterii Cluniacensis, exactionibus insolitis debacchatus, similem pene sustinuit ultionem. Hic aliquandiu patienter toleratus, deinde per principes et ecclesiasticas admonitus personas, ut a tyrannicis desisteret iniuriis, cum omnes eque sperneret, totum huius rei negotium B. Hugo Ioanni Baptiste commisit, ad quem ille conuersus, aduersus prefatum Satanam lacrymis et gemitu promptissimum eius postulat auxilium: Nec mora: preces abbatis exauditas rei euentus ostendit. Ille nimirum, sensu pariter amisso et uisu, suorum manibus ad domum defertur, confusa loquens omnia, et suscitatam aduersum se iusti Iudicis indignationem aliis quoque demonstrans indiciis. Eius enim lectus, in nocte bis accensus,  illum pene debito consumpsit incendio, qui sanctuarii possessionem exactionibus indebitis consumebat et rapinis. Quibus ille flagellis coactus, ad se tandem reuertitur; abiurat exactiones, damna restituit, pollicitus in sanctuarium Domini se nichil deinceps presumpturum. Unde factum est ut qui  seruum Dei contemnendo duplex traxerat incommedum, resipiscendo diuina ultione repressa plenam reciperet sanitatem.

35. Perpende, lector, quo affectu commissarum sibi salutem quesierit animarum, qui etiam circa interfectores fratris ac patris sui Dauidicam expressit et emulatus est lenitatem. Is enim, secundum illud Euangelicum: Dimittite, et dimittemini , collata utrique reo patrati homicidii uenia, confugienti ad se fratris interfectori, cui ad declinandos interfecti proximos nullum patebat refugium, sancte protectionis sue sinum aperuit; in quo illo susceptus, et temporalis uite discrimen euasit, et uiam inuasit sempiterne. Ad abbatis namque suggestionem compunctus homicida, supremum penitentie  habitum sumpsit, in quo ille peracta feliciter causali peregrinatione huius mundi, dum uiuero desiit, uiuere inchoauit. Defuncto autem patre suo, quem dux Burgundie gener eius propria manu peremerat, hoc apud Deum interuentu subuenire studuit ut delictorum eius satisfactionem, quam gladius hostilis preuenerat, in seipsum transferret, continuatis afficeretur ieiuniis, frequentiores hostias immolaret. Gestandam quoque suscepit loricam, propriis cruciatibus peccata querens expiare aliena. Sed et pro eius interfectore, ne de eo antiquus triumpharet inimicus, oblatis Deo uictimis et precibus intercessit. Cuius igitur caritas usque ad diligendos excreuit inimicos, non mirum eius etiam eleemosynas inter manus erogantium, quod nonnulli  asserunt, suscepisset incrementum. Contigit hoc Ademaro, dispensatori benedictionem serui Dei, qui postmodum in abbatem et scientia promoueri meruit et uita. Is, quos egenis ex abbatis precepto distribueret, seorsim decem solidos ponens, cum per totum mensem potius eos effundere pauperibus quam dare uideretur, dispendium tamen in distributo non sensit argento. Ecce Sareptani olei incrementum pariter et statum, gratiam et gratie finem. Donec enim uidue uas adfuit, oleum fluxit; stetit autem, postquam defuit uas postulanti. Sic et Ademaro, quod daret pauperibus, dum fides adfuit, non defuit; defuit autem, simul et dare gloriam Deo et infirmari fide cepit.


36. Idem preterea, cum sibi nouem tantum essent denarii eosque dedisset mulieri paupercule, inuentos apud se quindecim aureos obtulit abbati. Quos magnanimus abbas statim in sinu pauperum reponere festinauit, sciens nullum agrum cultori suo feracius quam sinum pauperum responsurum. Probauit hoc eius Camerarius Iarento, ualentiam  cum beato Patre proficiscens. Ipse nimirum exhaustis in usus egenorum marsupiis, cum decem solidos  abbatis iussu, tristi et amaro erogaret animo: Noli, inquit abbas, noli, fili, metuere, non intrabimus portam ciuitatis, donec ager, qui semina commisimus, fructificet, reddens amplius quam receperit. Quod profecto uaticinium statim promissus impleuit euentus; prius enim quam portam ciuitatis intrarent, adfuit qui pro paucis denariis auri pondus non modicum ei largiretur. Admiratus dispensator Deo gloriam dedit, tanto circa pauperes factus benignior quanto de mercede securior.



CAPUT uI Multi ad meliorem et monasticam uitam ab eo inducti,  templum Cluniacense amplificatum.

37. Talibus tantisque uirtutum preconiis, homo Dei maximus inter magnos habebatur, ambulans uiam immaculatam, et filiis sancte imitationis sue monastica suscitans et exaltans instituta. Extensi sunt palmites huius uitis usque ad mare, et usque ad flumen propagines eius. Ex his abbates nonnulli, exemplo pariter et uerbo, collatas extulere dignitates; alii uero uirtute tantum conspicui, sic in carne preter carnem uiuebant, ut cum necessitate rebus interessent hominum, uoluntate rebus angelorum interessent. Hos enumerare uitamque eorum presenti negotio prosequi, extra metam currus agere est, nisi quia laus discipuli, gloria est et magistri. Sed et filiorum deuotionem predicare, ut  merita Patris extollas, nichil aliud est quam si solis splendorem facibus admotis adiuuare coneris. Supersunt enim adhuc tanta uirtutum eius atque operum insignia, ut ad eorum relationem, assumpta paululum requie, uelut anhelantem equum necesse sit respirare. Quapropter ad horam stylum deponimus, Dei seruo, cui ille famulatur, adiuuante, fiducialius que restant, aggressuri  .

38. Iam lubrice iuuentutis offendicula uir sanctus inoffensis gressibus euaserat, a natiuitate quidem sexaginta quinque, a susceptione autem regiminis, annos gerens quadraginta. Calefaciebat eum uirgo sapientie, quam beatus senex uelut Dauid amplexatus, cum corpore deficeret, maturitate sensus et consilii prerogatiua, sibimet eminebat. Ex incommodis,  quibus etas huiusmodi circumuenitur, nullus apud cum religioni defectus accessit; eadem ille, qua prius deuotione, monachi leges et sacra docuit ac seruauit industria. Sed et uberior apparatus, quo filiorum dilectio fatiscentem corpore patrem in diuinum reparare querebat obsequium, nichil aliud ei  quam uirtutum materia fuit. Nonnulli namque deliciis facile carent, ab appositis autem pauci possunt abstinere; quod tamen sic B. Hugo consueuerit ut cum multa pransuro ponerentur, ex his modicum indulgeret nature, nichil gule. Quidquid ultra necessaria refectioni eius accessit, turbe seruiuit, non persone; egenis, non abbati. Qua in refectione, mirum ualde fuit, uinum nunquam sibi appositum, sed sicca dape soluta sic ieiunia, uelut si cementum facturus, calcem tantum misceas et arenam. Sic ille debilem non debilis etatem percurrens, religioni quotidie aliquid adiecit; quanto uiciniorem sentiebat finem commisse sibi militie, tanto amplius castra Domini et uerbis erudiens et exemplis antecedens. Statuit etiam monasterii  Cluniacensis  ampliora ponere fundamenta, impatiens fratres quotidie et merito crescentes et numero, angustis admodum grauari officinis. Sanum sane Patris propositum, quod pariter et reuelatio et felix euentus ostendit. Cuidam namque fratrum, nomine Gunzoni  , predicande quidem et illustris memorie uiro, sed eo tempore corporis molestia decumbenti Petrus apparuit apostolus, infulato constipatus consortio  , et alterius cuiusdam conditionis preferens maiestatem. Qui nomen suum, et aduentus causam iacenti declarans: Frater, inquit, ad abbatem festina Hugonem, relaturus ei grauem mihi esse mearum pressuram ouium, quas intra septa Cluniacensis illius ouilis inclusas, locus urit angustior; tempus esse quo ille materialem eis  prepararet, qui in eis iam spiritualem Deo preparauerat mansionem. Huic autem legationi tu pre ceteris es electus, ut ex collata tibi sanitate, fides uerbis accedat. Adiecit etiam addendos ei septem annos, si fideliter impositam sibi perageret obedientiam; beatum uero Hugonem, si parere differret, incommodum quod relator euaserat subiturum. His dictis, ipse funiculos tendere uisus est, ipse longitudinis atque latitudinis metiri quantitatem; ostendit ei etiam basilice qualitatem fabricande, menti eius et dimensionis et schematis memoriam tenacius herere precipiens.

39. Expergefactus frater, abbati se sospes obtulit, cui morbus interitum minabatur. Referuntur  ex ordine, quecunque monacho dicta fuerant uel ostensa. Credidit abbas, et diuinis animatus monitis, habitationi glorie Dei tantam ac talem basilicam construxit  , ut capacior ne sit magnitudine, an arte mirabilior, difficile indicetur. Hec eius decoris et glorie est, quam, si liceat credi celestibus incolis in huiusmodi usus humana placere domicilia,  quoddam deambulatorium dicas angelorum. In hac uelut eductos de carcere monachos, refouet libera quedam planities, ita se monasticis accommodans institutis, ut angustia chori necesse non sit permisceri ordines, non stationes confundi, uel foras quandolibet euagari. Supersunt plurima, quibus dicendis occuparemus, nisi loca diuinis ascripta obsequiis, plus laudis ex habitantium merito quam ex manu artificum sortirentur. Quod profecto huic, de qua loquimur, structure accessit: que cum splendidissima sit ingenio opificis, multo est ex suo habitatore splendidior: utriusque autem glorie, gregis scilicet et loci, B. Hugo sollicitus institit procurator, coram Deo et eius augelis pura dicturus conscientia: Domine, dilexi decorem domus tue, et locum  habitationis glorie tue . Eius enim sanctissimo ducatu, egressa de Aegypto multa animarum millia, sacrificium contribulati spiritus, et hostiam laudis Deo exercituum in hoc obtulere deserto, facti sanctificatio Domini, et funiculus hereditatis eius. Quippe, sicut in captura piscium, piscator diuersis utitur instrumentis, sic ad salutem animarum filius prudentie diuersis incedens uiis, omnibus omnia factus est, ut omnes lucrifaceret . Ei semper hamus pependit, semper missa in mari retia, semper ad littus quietis et uite, parui pisces et magni eructi sunt. Semper enim sub eo, et per eum, iuxta illud Isaie: Lupus habitauit cum agno, et pardus cum hedo confidenter accubuit . Cum his nimirum qui de populo accesserant,  tam patienter iugum Domini sublimes pertulere potestates ut eos nec fastu generis, nec insolentia premerent potestatis; quanto quisque maior fuerat, tanto in omnibus humilior. His autem qui timore defectus monachum profiteri uerebantur, prouidus Pater ita monasticam temporabat disciplinam ut etiam deliciis assueti eam sine querela sustinerent.

40. Huius rei Guigo comes testis et exemplum fuit, uir scilicet indulgentius a puero educatus, et frequentatas a cunis delicias indocilis abdicare. Quem cum etiam uestes agnine ulcerarent, nichilque preter aduenarum murium pelliculas, aut sericos cultus ad nudum pateretur, ad tolerandum tamen  quorumlibet amictuum asperitates B. Hugo circumspectis eum dispensationibus informauit. Quippe ne  calamum quassatum contereret, facto monacho mollium indumentorum usus est permissus, qui desuper habitu regulari tegebatur. Sanum profecto consilium, quo preuiderat sapiens abbas tironem Christi, pudore cultum molliorem positurum, et egre laturum quandoque solum in spirituali militie inertie argui, qui in seculari semper cum melioribus certasse dicebatur. Quod ita contigisse, comitis conuersatio indicauit, repente namque mutatus, abiecto dispensationis indumento, nouas carni cruces indixit, certansque bonum certamen, beato fine donatiuum meruit sempiternum  .

41. Porro emergere cupientibus ex hoc magno mari et spatioso, quantum esset sub B. Hugone refugium, diuina etiam indicia docuerunt. Quidam   namque Romam ex uoto profectus, ante sepulcrum prostratus apostolorum, qua ad Deum incederet uia, lacrymis uberioribus doceri precabatur. Hanc agenti curam celi clauiger Petrus apparuit, suggerit Cluniacum proficisci; Cluniaci lauacrum esse animarum, illic salutem inueniri, si abbatem loci illius propitium mereatur. Sic orator edoctus, gaudens reuertitur, Cluniacum festinat, abbatem uerbis et uoce requirit, inuento sacrum pandit desiderium, diuine uisionis historiam aperit, ordine retexens quidquid sibi ab apostolo fuerat imperatum. Flectitur abbas, non cunctatus satisfacere postulanti. Hinc ille receptus, eo studiosius ascensiones in corde suo disposuit, quo diuina reuelatione didicerat ex hoc hominum consortio, ad consortium prouehi angelorum.


42. Didicerat et hoc monachus ille Goderannus, qui relicto B. Remigii monasterio  , cum arctioris discipline gratia Cluniacum demigrasset, meritorum titulis et prerogatiua scientie a Domino audire meruit: Amice, ascende superius . Prius enim Malliacensis  abbas effectus, postea Santonensis Ecclesie adeptus est dignitatem. Accidit autem ut eo presente, leproso cuidam per manus B. Hugonis Eucaristia traderetur. Qui dum suscepta sacri panis portione uti non posset, diuque luctatus in uacuum niteretur, sacramento, cum saliuis et screatibus horrendis uisu, ex ore lacerato decidenti, Goderannus utramque manum supposuit,  et gloriosius de se quam de quolibet hoste triumphans, adhibitum ori totum absorbuit. Quo uiso,  beatus abbas obstupuit, craticulam Laurentii hoc animi tormento dicens esse meliorem. His aliisque personis uelut quibusdam luminaribus illustratum Cluniacense monasterium, quoddam uirtutis gymnasium fuit. In eorum moribus et uita plurimus Pater erat, et cuius esset pastoris, ipsa conuersatione sua totus grex loquebatur. De quibus loqui plura supersedimus, ad agnitionem deuotionis eorum sufficere iudicantes, quod ante nos de eis Ezelo atque Gilo, clarissimi scilicet uiri, uigilantius scripsisse traduntur.



CAPUT uII. Mors prescita et pie obita, receptio in celum reuelata.

43. Annus ab ordinatione B. Hugonis unde sexagesimus  ad exitum trahebatur, et Natiuitatis Dominice solemnia reuolutum tempus adduxerat: quo uidelicet die ueteranus ille Christi miles a fratribus in capitulum deductus, sanctissima exhortatione sua, flentes in diuinum confortat obsequium, confirmat labantes animo, qui labante gressu consistere non ualebat. Inculcat illis quidem esse colluctationem aduersus principes tenebrarum, sed hostes huiusmodi facile cessuros, si constantem inuenerint pugnatorem. Propositum monachi, quamdam esse munitionem, nec alibi spem fore refugii, si remissius illis agentibus insidiator irrumpendi locum inuenerit. Presentis quoque occasione diei, aliam sed non alienam aggressus narrationem, Noui, inquit,  noui quemdam, cui misericordie Mater in oratorio sub hac specie dignata est apparere. In sinu eius elegans puer, et diuinam preferens uenustatem; ipsa blando lenis aspectu, ipsa mitis et exorabilis ad impetrandum pro peccatoribus interuentum. Cui applaudens diuinis infans: Hora ista, inquit, nox, mea natiuitate insignis, gloriam angelis, pacem hominibus aduenisse denuntiat; nox ista, mee conscia gratie, legis obscuritates aperuit, uaticinium soluit prophetarum. In hac ego ex te natus, o Mater preclara, serpentis caput contriui, qua grassabatur in humanum genus, antiquam eius euacuans potestatem. Ubi uirulentis illius anguis astutia? Ubi spicula, quibus ante natiuitatem meam animas in mortem uulnerabat? His dictis, nequam se spiritus immiscuit.  Quem cum puer asperius increpasset, prohibitus ne laudes et obsequia, quibus fidelium deuotio suam persequebatur natiuitatem, soluta perturbaret inuidia, tristis et confusus abscessit. Quo longius effugato, Christum cum genitrice sua scitote uestris interesse obsequiis, et ex animorum qualitate uel supplicium dictare uel premium. Quapropter sincera deuotione mentis eum suscipite, in eo quem sibi bene placentem inuenerit, perennem facturum mansionem. Hec eo cum lacrymis referente, conuentus attendit, non alii nisi ipsi, quam retulerat, ostensam  esse uisionem. Ceterum idcirco nomen persone siluisse, ne potius gloriam sibi querere, quam ueritatem referre uideretur.

44. Sequenti autem Quadragesima, cum depositionis eius diem imminere defectus uirium testaretur, fatigatus Pater addidit ad laborem, Dominus ad coronam. Multiplicatis enim ieiuniis, fessos artus sacra prosecutus est iniuria; indicte carni cruces, et continuate gemitibus lacryme, desiderio conuersationis alterius occupatum loquebantur, uigilie eius, uigilie longiores, et que naturam debito sopore defraudabant, reliquum tempus oratio sibi uel lectio uindicauit. Parum erat homini Dei spiritum natura urgeri ad egressum, nisi et cruciatibus adhibitis urgeretur. Quippe desiderans anima Creatorem, pro  exquisito habebat supplicio, carnis ergastulo diutius immorari. Sub hac igitur obseruatione, transacta usque ad Ramispalmarum Quadragesima  , ad celebrandam eiusdem diei solemnitatem, Cluniacum tam populi quam monachorum turba maior conuenerat. Hinc assumptis in processionem ecclesie ornamentis, conuentus in albis egreditur; cum quibus dum beatus abbas exire desiderat, ad alium uocatus exitum, quod uoluit, non ualuit. Optabat candidatis interesse choris, et in laudes Christi milites eius sua exhortari presentia: qua in re cum uires sibi deesse sentiret, quos comitari corpore non potuit, orationibus et benedictione prosequitur. Inerat iam uultui eius quedam future portio glorie, cui diceres  aliquid collatum de similitudine angelorum.

45. Porro dum hec agerentur, obscuri quidam nominis  ad B. Hugonem festinus irrumpere nititur, clamans se magnam ad eum suscepisse legationem. Hinc ingressus: Ne contemnas me, inquit, Pater sancte, quem rebus exilem, ignotum genere, sola mittentis commendat auctoritas. Nouellabam  , nuper in agro, cum repente mihi quedam apparuerunt persone uenerabilis cuiusdam dignitatis et ultra temporis huius nostreque conditionis homines honore et gloria dignissimi; preibat Domina quedam, cuius uultum ueloci transitu intueri non potui, uisu dorsum tantummodo prosecutus; sequebatur autem senex niuea canitie uenerandus, qui reductis in me oculis: Heus tu, inquit, o agricola! cuius est hic ager quem colis? Cui ego: Beati, inquam, Patris est et domini Hugonis abbatis. Tunc ille: Meus est, inquit, ager, meus est et possessor. Ego enim Petrus sum apostolus, que autem precedit, beata Dei genitrix est Maria, sanctarum consortio constipata animarum. Tu igitur ad abbatem festines Hugonem, dicturus ei: Di spone domni tue, uiam uniuerse carnis ad presens ingressurus. Iubenti talia parere distuli, metuens ne uaniloquus et interpres falsitatis appellarer, ceterum denuo commonitus, et quia prefate uisionis  relationem distulerim, grauioribus uorbis increpatus, suspensam dudum legationem exsequi festinaui. His dictis, alii quidem falsitatis cum arguebant, beatus autem abbas certum sue depositionis asserebat indicium. Ex tunc in lacrymis promissam exspectauit uocationem, cum Apostolo dicens: Cupio dissolui, et esse cum Christo .

46. Aderat sacratissime Cene dies, et ecce Dei seruus, non tam lege temporis quam caritatis affectu, capitulum ingreditur; ubi cum pro his quos Cluniacense cenobium sacra sibi familiaritate astrinxerat, affluentem iussisset fieri eleemosynam, rogatus absoluere conuentum, fleuit uberrime. Tandem singultu fatigatum promens responsum: Egone, inquit, uos absoluam, quem propria ligat  conscientia? Ego uestram leuabo sarcinam, multiplci prostratus et iacens excessu? Quomodo iugum soluet peccatorum, subiugata peccatis oratio? Nos tamen, licet indigni, debitum prosequemur officium: Dominus autem, qui soluit compeditos et elisos erigit , quod sue pietatis est, in uobis interius dignetur operari. Dehinc eleuatis in celum oculis, perfusus ora fletibus, commissum sibi gregem absoluit. Addidit et solatium benedictionis, Christum secutus magistrum, qui transiturus ad Patrem, discipulos in pressura mundi relictos benedixit, semper eis adfuturus gratia, quos corpore deserebat. Dehinc expleto pauperum obsequio, ad imitandum Dominice humilitatis exemplum, beatus senex hora mandati in capitulum redit, lauat fratrum  uestigia, de euangelica lectione sermonem sanctum subnectens, riuum prouocantem lacrymarum. Sequenti quoque Sabbato sacris interfuit officio, columnam  noue lucis salutans, et crebris exorans suspiriis, ut ad terram promissionis, quam uelut e confinio iam intuebatur, inoffenso gressu peruenire inereretur.

47. Supererant adhuc tantule uires in fragili corpore, ut in ecclesia paschalem celebraret solemnitatem, festiuis insignitus ornamentis, que pariter et diei gloriam et sancte illius anime puritatem quodammodo nuntiabant. Refectus illic alimentis spiritualibus, ad domum, in qua morari consueuerat, diuertit. uespere autem facto, decidit in lectum.  nichil aliud quam laborum suorum finem et premium exspectans. Tertia uero feria, eum iam caligantes oculi, lingua deficiens, et cetera sensuum officia presentem transitum acclamarent, interrogatus si uiuificatricem Domini carnem cognosceret: Cognosco, inquit, et adoro. Oblatum quoque salutifere crucis signum, Christianissima studuit deuotione  uenerari. Qui ut et moriens ostenderet quam uigil et sollicitus fuerit circa commissarum sibi uigilias ouium, quibus potuit sermonibus anniuersarium archiepiscopi Gaufridi  , et Guidonis abbatis adesse nuntiauit, significans oportere defunctis fratribus debita solui beneficia. Beata profecto anima, que nec eo tempore potuit suorum salutem obliuisci, quo nonnullis de sua etiam salute succedere solet obliuio.

48. Porro exiturus ex hac Aegypto Dei famulus, B. Marcelli  capsam sibi iuuet presentari, pium lacrymis interpellans aduocatum, ut eius conductu, post exsilium, patrie redderetur. Flent filii a sidentes, nec alius alium consolatur, ubi par omnibus et inconsolabilis erat causa lamentandi. Quibus ille  suum significans excessum, cum, Benedicite, protulisset, loquendi facultatem amisit. Deinde cum inclinata esset ad uesperam dies, delatus in ecclesiam beatissime Dei genitricis Marie, fessos artus et naturam profitentes, cilicio et cineri commendauit. Sole dehinc occumbente, sol occubuit, et exoneratus sarcina carnis spiritus, incolatum patrie, temporalia sempiternis feliciter commutauit. Excritur presentium clamor filiorum, qui percussa exciti tabula, prout mos est, ad commendationem beate illius anime conuenerant. Habebat quisque uelut specialem, qua doleret, causam, et quot fuerant ora, tot uirtutum eius insignia promebantur. Alii namque pertinax abbatis odium in uitia referebant, alii circa penitentes paternum eius recensebant  affectum. Lamentabantur nonnulli, pauperes amisisse patrem, uiduas aduocatum, pupillos defensorem. Memorabant aliqui collatam Patri prophetie gratiam, plures spirituum discretione desuper insignitum. Fuerunt etiam qui deplorarent Hugonem timuisse Christum irasci, si iratus solem uideret occidentem. Exuberabat unicuique quod in laudes eius declamaret, et lingue referendis deerant meritis, non linguis merita que referrent. Inter hos lamentantium cuneos et frequentiam decumbentium super artus exanimes, uix uacauit corpus ablui, uix obuolui sacerdotalibus indumentis. Cui dum a fratribus prefata solueretur humanitas, modicum balsami  tantum dicitur suscepisse incrementum, ut ad liniendas quasdam reliqui partes corporis abundaret.

49. His rite peractis, populus irruens admittitur, quantum sub suo profecerit patrocinio, lacrymis indicans et expensis. Eius clamore uicini colles resultant, sumptuosis luminaribus exsequie celebrantur.  Recenset quisque, quam uera fuerit sub eo libertas, quantus rerum prouectus. que morum gloria sub sacris eius disciplinis. Curritur inter hec ad amplectenda Patris uestigia, fletu uestes irrigantur; et credit quisque parum sibi prouisum, nisi pedes eius uel osculo uel oblatione ueneretur. Sic transacto in lacrymis triduo, procurata, quo debuit honore, sepultura Sabbato  felix depositum suscepit. Transiuit autem B. abbas tertio Kalendas Maii, plenus auctoritatis et gratie, relinquens filiis gaudium de corona, exemplum de uita, gloriam de corpore, spem de intercessione. Qui profecto quante foret apud Deum gratie, post transitum quoque ipsius, multis innotuit argumentis.

50. Erat Cluniaci Bernardus  , quidam uir  iustus, sanctus et timoratus, cui religio reuerentiam comparauerat et nomen. Is dum B. Hugo migraret ad superos, grauatus sopore, nec strepitu discurrentium, nec immoderatis clamoribus potuit excitari. Nec multo post in lectum decidit, humane reipublice supremo cessurus incommodo. Quo dum urgeretur ad exitum, conuocatis quibusdam monachis:  uobis, inquit, fratres, uobis aperire necessarium duxi, quam mihi Dominus ostenderit uisionem. uos, referentem nolite falsitatis arguere, qui si non amore uirtutis, saltem metu iudicii, quo dubius uocor, mentiri formidarem. Nostis quidem me nuper obedientiam Nogenti  spontaneum dimisisse; sed qua eam ratione dimiserim, forsitan ignoratis. Dormienti mihi quedam uenerabilis persona apparuit,  Dionysium Areopagitam  se nominans, et ut Cluniacum reuerterer, his urgens uerbis : Oportet, frater, oportet te Cluniacum quantocius redire, et abbatem salutare Hugonem, communis iter ingressurum peregrinationis. uidebis etiam eius successorem, cui de Romanis finibus diuina misso gratia, principes apostolorum pastorales excubias commiserunt. Hac ego suggestione compulsus regredi, Cluniacum festinaui. ue mihi misero! Pater quidem recessit; sed non merui salutare recedentem. Accusemne soporem qui me tenuit, an gratias agam, incertus sum. Inuidit et prouidit. Tenuit carnis oculos, ne uiderem cum recederet; sed quo recesserit, interioribus oculis ostendit  . uidi, et teste  Deo uidi permistos mortalibus superos, et beatissimam  Dei genitricem Mariam; astabant eminus sagittarii quidam, qui, sacratissima uirgine cognita, uelut perterriti abscesserunt et confusi  . uisa est illic martyrum simul et confessorum multitudo, quorum quosdam desuper mihi cognoscere datum est, et inter eorum discernere qualitates. Beatum ibi Martialem cognoui, et Martinum, et abbatum gloriam Benedictum. uisi sunt hi duo spiritum B. Hugonis in fertilissimam deducere uineam, eumque ibi collocare, tanquam pausaturum post laborem. Quo in loco dum pariter et gloriam sanctorum, et que agebantur admirarer, ille, reductis blandius in me oculis : Sta, inquit, frater, et comede nobiscum de candidis qui nobis abundant racemis; ego hic modicum requiescam  , donec pedum tumor  subsidat, et puluis excutiatur, quem multiplici uiarum circuitu contraxi; dehinc ad aliam transibo mansionem, quam mihi Dominus preparauit in eternum  . Dices autem Pontio successori meo, ut ab humilitate nullatenus declinare sustineat  , operibus instet misericordie, suarum immemor, iniuriis moueatur alienis. Super omnia zelo legis ferueat, circa delinquentes nec remissus sit indulgentia, nec immoderatus disciplina. Adhuc ille loquebatur, cum demulcente animum uisione somnus abscessit. uos autem scitote me uera locutum, si cursum uite presens terminet infirmitas, si minus, in caput meum prouocaui Iudicem, quia commentatus falsitatem.  Hec relata mouerunt auditores, ipsius edoctos obitu, fratrem Bernardum nichil protulisse  mendacii. Die siquidem tertia  , hominem egressus, et testimonium glorie abbatis, et spem proprie salutis fratribus reliquit.

51. Ipsa etiam nocte, qua B. Hugo migrauit ad superos, Nouiomensi abbati non dissimilem ferunt apparuisse uisionem. uisum ei est lectulos duos ab angelis in celum deferri, qui molliori cultu, sollicitudinis obliuionem et somnum prouocarent. Angeli autem, qui lectulos deferebant, huiusmodi clamabant uerbis: Duos illustres uiros in his collocabimus lectis, Anselmum scilicet Cantuariensem archiepiscopum, atque Hugonem Cluniacensis abbatem monasterii; qui post terras celum, post labores requiem, gaudium post lacrymas meruerunt. Post hec  abbas euigilans, nonnullis que uiderat, retulit, ad  utriusque transitum persone prefatam deriuans uisionem. Nec eius frustratus est intellectus, cum ambo sub eodem fere tempore, corporis huius angustias euasisse memorentur. Alia quoque meritorum beati uiri claruerunt insignia, que circa detentos uariis languoribus post mortem quoque perpetrata leguntur, Hincmaro cuidam superexcrescens albugo pupillas oculorum obtexerat, eumque in miserabilem damnauerat cecitatem; cui cum recuperande salutis spes ex meritis et interuentu penderet abbatis, memoratur Christi famulum ei apparuisse  in somnis, et monuisse non illuminationem corporis querere, sed mentis: tandem tamen super deprecantis lumina signo crucis impresso, recessisse Dei famulum, et abstersam oculis cecitatem. Quidam quoque fratrum, nomine Guido, cum tranquillitatem mentis simul et corporis noua ei excussisset amentia, deductus ad sepulcrum beati uiri, depulso quieuit incommodo, sibi pariter et conuentui sacris eius meritis restitutus, prestante Domino nostro Iesu Christo, qui cum Patre et Spiritu sancto uiuit et regnat per infinita secula. Amen.





ALIA uITA AUCTORE RAYNALDO, ABB. uEZELIACENSI, DEINDE ARCHIEP. LUGDUNENSI.




PROLOGUS.

Uniuersis Ecclesie Cluniacensis filiis frater RAYNALDUS, uezeliacensis Ecclesie, non tam abbas quam seruus, in Domino salutem. Cum multorum fratrum monitis urgear, ut uitam piissimi Patris domini Hugonis Cluniacensis abbatis succincte describam, deuotioni, non presumptioni inseruire mihi consilium est. Quod si forte alicuius altioris ingenii uiri studium in hoc opere ante nos desudarit, non, ut illum offuscare, me autem clarum facere uelim, hoc agam, sed illius opus maiorum atque sapientium uirorum excellentie relinquendum; nostrum uero minorum atque minus capacium studio attribuendum puto, nec sordebit humilitas sermonis inculti, dum ipse stylus pure inseruiet ueritati.



CAPUT I.


Adolescentia pie transacta; tirocinium uite monastice, dignitas abbatialis, liberalitas in pauperes, familiaritas cum Christo, potestas in demones.

1. Igitur uir beatus, ex nobilissimis Burgundionum prosapie lineam trahens, patre Dalmatio uiro consulari, matre uero Aremburge, religiosa admodum femina, neque uiro natalibus impari procreatus est. Que uenerabilis matrona, hac de qua agimus felici sobole grauida, cum partus instaret, quemdam uenerabilem sacerdotem, ut pro sui partus angustiis alleuiandis Deo sacrificium afferret, censuit exorandum. Cuius deuotis precibus uir Dei dum obtemperasset, uidebat et ipse in ipso sacrosancto calice,  quasi cuiusdam infantuli imago apparebat, in qua exprimere poterat quanti apud Deum foret meriti puer ille qui nascebatur. Mox, peracto missarum officio, festinat sacerdos ut rei probet euentum, et infantem natum reperit, cuius presagium uiderat et agnouerat in tanti speculo sacramenti. Tunc de illo multa predicens, magnum illum si aduiueret  futurum protestatus est. Quod ab ipsis pueritie sue rudimentis satis iam innotescebat, dum aut ecclesie aut scholis frequentius adhereret, horis tamen furtiuis, quia patrem suum timebat, qui militaribus studiis illum applicare uolebat. Et cum ei uestis pretiosior ac colorum uarietate decentior aptaretur, ipso eam pro abiectiori et simpliciori respuebat; nec lasciuie, ut illa etas assolet, sed innocentie et simplicitati operam dabat; frequenter etiam et lectioni, inuitus parentibus, incumbebat. Pro quibus omnibus et his similibus, dum a patre et a ceuis etiam argueretur, scilicet quod hec contraria militie forent, deliberauit apud se aliam sibi querendam militiam cui non essent ista, sine quibus militare nollet, contraria.


2. Itaque relictis omnibus, a seculo nudus euasit, et B. Odilonis magisterio se submittens, Cluniaci monachus efficitur; in cuius susceptione quidam de senioribus, ut fertur, in hec uerba prorumpens:  O quantum, inquit, hodie thesaurum, Cluniacensis Ecclesia, suscepisti!  Qui postea, quante humilitatis, quante puritatis et honestatis, quamque feruens in amore Dei exstiterit, non sermo noster, sed B. Odilonis solertia, qui eum infra annos adolescentie, Cluniacensem ordinauit prepositum, declarat. In cuius regiminis officio, qua misericordia et caritate, qua strenuitate et uigilantia institerit, seniorum Cluniacensium deuotio manifestat; qui ad primum de abbatis electione uerbum, cum eum  nominasset qui electioni preerat, et in ceteris nominandis procedere uoluisset, statim de sede eum rapuerunt, et cum Dei laudibus in abbatem leuauerunt. Tunc denique quas cruce sibi indixerit, lorica illa, qua indutus ad carnem iuuentutem suam perdomuit, una pre ceteris ad medium deducta sufficiat, sub qua, et suam, licet innocens, et patris sui qui de mundo iam excesserat penitentiam agebat. De  lectione uero et oratione, quibus pene iugis insistebat, ita paucis censeo definiendum, quia sic in utroque se insatiabilem ostendebat ac si, cum legeret, Deus ei uisibilis loqueretur; cum uero oraret, facie ad faciem cum Deo sermocinaretur.

3. Misericordiarum autem eius explicare numerum non sufficio, scilicet quam pius erga subditos, quam largus circa pauperes fuerit, quam beneuolus tam circa alienos quam circa domesticos exstiterit. Enimuero tante caritatis et modestie circa filios habebatur ut in dies numerus eorum augeretur, et felicem se quisque arbitraretur qui sub tanto Patre ad conuersionis gratiam perueniret. Nam de eleemosynis eius, quis digne referat? quibus ita insudabat ut preter quotidianum uictum etiam uestes,  tam in hieme quam in estate pauperibus congruas compararet, et pene quidquid habere poterat, in eorum necessitatibus insumeret. O fidelem Christi dispensatorem! cui parum erat pane pauperes alere, nisi eos carnibus saginaret; parum, nisi crebro eos uino letificaret; parum, nisi sepenumero argenteis, interdum uero et aureis eos remuneratos haberet. Et quid ei hec omnia, nisi uestis etiam multiplex sequeretur? Ad algorem depellendum lanee uestes parabantur; ad estum reprimendum linee cemebantur; et ne aliquid deesset perfecte caritati, ipse eas cum fratribus, qui illi assistebant, plerumque consuebat; tum uero calceamenta, non sine axungia qua ungerentur distribuebat. Neque illum  Ioanni, qui ob immensitatem eleemosynarum solus in Ecclesia cognominatur Eleemon, dissimilem fuisse crederes, dum thesauros incomparabiles in eorum profligaret expensis; et quod alicui potentissimo regi sufficere ad diuitias crederetur, hoc ipse multoties in pauperum miseriis dispergeret releuandis.

4. Quid de fide eius memorabili dicam, qua apud Deum tanti meriti claruit ut et uota eius exaudiret, et frequenter, uel eo ignorante uel eo absente, per ipsum uirtutes operaretur? Nam, ut ad alia suo loco perueniam, primum omnium ipsum de Saluatore miraculum ad medium deducamus, quod, quamuis ipse non uiderit, testis tamen fidelis papa Gregorius septimus, qui Hildebrandus antea uocabatur,  huius rei fuisse cognoscitur. Sic etenim dum quadam die in Cluniacensi capitulo  beato uiro assideret, conuersus Dominum Iesum illi consedere uidit, et quasi in singulis iudiciis eius illi faueret, uultu et habitu hilaris apparebat. Mox ille cunctis stupentibus, rem siquidem penitus ignorantibus, tanto Iudici assurgens, medium uolebat constituere dominum. Tandem a Patre sanctissimo, cur de sede surrexisset, requisitus, uisionem  ut prelibauimus, exposuit: in quo perpendere possumus,  qua puritate et equitate culpas discutiebat, qui Iudicem seculorum assessorem habere merebatur. Hunc itaque, ut fertur, uir iste tante auctoritatis et gratie ob discipline seueritatem et temperantie mansuetudinem blandum uocabat Iudicem, ob id maxime, quia ut mater filiis blandiebatur, et ut pater delicta corrigebat.

5. Sed dum, quid circa Stephanum papam per eum gestum sit, considero, non ab re, huic operi inserendum existimo. Hic etenim apud Florentiam Italie urbem infirmitate decubabat, et non sine Dei gratia a sancto uiro uisitatus, post multum cum eo habitum colloquium, ut inter manus eius mori mereretur Dominum exorabat, cum ecce humani generis inimicus, horis quibus uir Dei aberat, obtutibus  morientis pontificis se ingerere et horrore sui mentem eius terrere atque turbare, sed ad uiri Dei ingressum fugere, et quandiu cum eo erat non ultra apparere. Quod ubi compertum est, ab ipso pontifice summis precibus postea detentus, usque ad exitum eius cum eo permansit, et corpus eius, suis manibus lotum et funereis uestibus inuolutum, in sepulcro locauit.

6. Nec mirum si ad tanti uiri presentiam diabolus fugabatur, cuius spiritus in tantum Deo adherebat ut etiam ipse in persona sua Dominus iehsu Christus ad eum uisitandum uenire dignaretur. Quod tunc quoque licet dissimili priori, non tamen impari reuelatione claruit, quando quidam senior,  sicut idem ut credimus, de se quasi de alio referebat, ipsum Redemptorem cum cithara, in Cluniacensi choro psallentem coram singulis fratribus, uidit; cantus autem, qui audiebatur, illa euangelica antiphona erat: Sedere autem mecum, non est meum dare uobis; sed quibus paratum est a Patre meo , tunc etiam tantus odor celestium aromatum efferuescere uidebatur, ut cunctorum flagrantiam balsamorum superare crederetur.



CAPUT II. Defunctus a penis, egri a morbis liberati. Templa ac cenobia exstructa aut reformata.

7. Nec illud silentio obtegendum censeo quod quidam frater, nomine Pontius, diuine animaduersionis iudicium in se pene sensisset, nisi ei celestis  pietas, per hunc Dei seruum subuenisset. Nam cum apud quemdam cellam, cui Mons  uocabulum est, is de quo agitur frater moraretur, illucque uenisset Pater reuerendus, ille, quia eum, utpote aduersus Patrem stulte murmurans, uidere nolebat, simulato languore ad lectum secessit. Sed quanto se subtrahere uiro Dei conabatur, tanto uita de corpore  exire festinabat, ita ut iam uoce faucibus herente, loquela deficeret. Curritur ad pium pastorem, ut ouem pene migrantem summo Pastori commendaret. Mox ille accelerans, absolutionem commendationis premisit,  et sic eger, uiribus et uoce paulisper restitutis, culpam confitetur, temeritatem accusat, ueniam implorat et obtinet, et sic demum ab incommodo illo conualescit.

8. Alter uero cum ab hoc seculo migrasset, et eius corpus in oratorio Cluniacensi inhumatum ex more seruaretur, duobus fratribus ipsa dormitionis sue nocte apparuit; quibus crimen duorum solidorum, quos sine licentia cuidam homini dedisset, confitebatur, et quia sine confessione huius reatus obiisset, a sancto Patre absolutionem poscebat, antequam sepulture traderetur. Mane autem facto, uisionem quasi uno ore ambo coram omni conuentu beato uiro exposuerunt. Tunc requisita, quam defunctus nominauerat persona, secundum premonstratam  uisionem reperta res est. Mox indicta cunctis pro fratre penitentia, orationibus, psalmis, eleemosynis atque missis adiunctis, absolutio secuta est. Sic nimirum, sic non solum in terris, sed etiam in celis fides eius uirtutem, uirtus potestatem, potestas gloriam, gloria hic humilitatem, illic coronam in dies pariebat.

9. Quodam etiam tempore, dum iter per Wasconie partes ageret, comitante secum Hunaldo  , prudentissimo uiro atque suo monacho, non procul a uia prospexit quamdam cellam in qua uir quidam, nobilis quidem genere, sed lepra percussus, degebat; cuius mores cum inquisisset et patientiam eius probatam agnouisset, uir insigni pietate ad eum uisitandum diuertit, et per consolationis uerbum  caritatis officium adimplens, uestem pelliceam exuit, et cum aliquot argenteis infirmo donauit. Quo digresso eger, ubi uestem induit, a plaga lepre se curatum protinus agnouit.

10. Rursus idem uir sanctissimus, Parisios forte aduenerat, et B. Genouefe ecclesiam, que extra muros urbis sita est, tum pro deuotione sacratissimi corporis eius, tum pro ueneratione apostolorum principis, cuius ibi planeta esse creditur, pio religionis cultu uisitauerat; quo tunc quidam miles, nomine Rothertus, qui ex plaga ictus bellici paralysim incurrerat, clientum manibus aduectus, rogabat, ut pro ipsius salute Domino supplicaret. Ille, assumpta apostolica infula, languentibus membris admouit, et  imposita illa antiphona, que de paralytici Aenee saluatione in Ecclesia cantatur, mutato nomine, dixit: Rotberte, sanet te Dominus iehsu Christus . Statim cunctis uidentibus et mirantibus pre gaudio, sanus et incolumis ad propria remeauit. Sed que obtentu sanctorum pignorum miracula gesserit, tanto nobis innumerabilia sunt, quanto  frequentiora; quibus tamen tam cautum se exhibebat ut semper sanctis imputare quidquid eo administrante sospitatis a Deo alicui impenderetur.

11. Item aliquando ualentiam Gallie intraturus, obuiam habet pauperum multitudinem, que eleemosynam a tam famoso per orbem dispensatore expetebat. Iubet economo suo Iarentoni, fratri per omnia strenuissimo, impertiri more solito per omnem turbam argenteos; at ille post, ferme decem solidos non sibi remansisse, reliquis in opus simile consumptis, et hos fore in maiori forsitan necessitate seruandos affirmat.  Noli, inquit, trepidare frater, fidelis est Deus, et confide quia, istis distributis, bonus remunerator noster iehsu satis fideliter recompensabit in presenti, si datores hilares fuerimus.  Complentur iussa Patris, et antequam ad ciuitatem ueniretur, ecce quidam de ciuitate obtulit ei aurum, quod solidorum pretium decies excedebat. Tunc conuersus ad predictum fratrem:  Accipe, inquit, et ne ultra de bono feneratore diffidas. Singularis in Deum fiducie uir iste, quoties ex magna et intolerabili penuria se et domum, cui preerat, fide, qua totus in Deo erat, liberauit, enumerare perlongum est.

12. Sed quod beatis apostolis Petro et Paulo scripsit, unum de multis sufficiat breuiter retexere. Quadam uice, urgente inopia, missa a fratribus ad eum legatio est (erat enim tunc Marciniaci  orantibus, ut in tanta necessitate eis consuleret. Conuertitur ergo ad singulare presidium; mittit apostolis  epistolam, rogans et obsecrans ut seruorum suorum misererentur; et qui eatenus locum illum rexissent, et de paruo in magnum prouexissent, nunc quoque ab his angustiis eum eriperent, nec ad peccata eius, sed ad miserationes suas multas, respicerent. Defertur itaque ante ipsorum altare legatio fidei. Quid multa? Tanta non multis euolutis diebus, rerum copia superuenit, ut non solum illius temporis, sed et totius anni leuaret inopiam. Et quia occasione se prebente de beatis apostolis fecimus mentionem, dignum est referre qualiter per eos de noue basilice fundatione uir beatus commonitus sit.

13. Quidam abbas monasterii, cui Balma  uocobulum  est, Gunzo nomine, uir magne honestatis et simplicitatis, dum aliquando graui languore paralysis Cluniaci deficeret, ita ut ad extrema iam se deuenisse crederet, quadam nocte, uidit sibi assistere ipsos apostolos Petrum et Paulum cum protomartyre Stephano, quorum primus atque princeps, uidelicet beatus Petrus, postquam ab ipso qui essent  requiritur, et suum nomen atque sociorum edidisset, sic est exorsus:  Surge, frater, ocius, et Hugoni abbati huius Ecclesie, hec nostra defer mandata: Angustias basilice nostre fratrum multitudo ferre uix potest, et uolumus ut ampliorem abbas ipse edificet nec de sumptibus diffidat, nostrum erit prouidere de omnibus que huic operi necessaria fuerint. Cui ille : Legationem inquit, istam suscipere non audeo, quia neque fides uerbis adhiberetur. Et apostolus : Signum, ait, ueritatis hoc a me habeas; quia mox, impleto legationis officio, saluum ab omni incommodo te reperies. Dixerat, et ab oculis eius statim uisio disparuit. Illucescente uero diluculo, mandata uiro Dei per ordinem retexuit, et ex promisso apostoli sic factus incolumis  est. Et hec prima causa fuit, que animum sancti Patris ad tantum opus inchoandum maxime inclinauit. Cuius fabrica tante pulchritudinis et uenustatis in se gratiam pretendit ut in tota occidentali plaga  nulla sit hac conspicabilior basilica.

14. Sed ne hoc solum huius uiri Dei magnificum opus, aliis pretermissis, edidisse uidear, hic Cluniacum renouauit, hic fratrum numerum, tam intus quam foris, plus omnibus predecessoribus suis ampliauit, hic cellas edificiis reformauit, hic possessiones terminis dilatauit. Quis beatorum confessorum Martialis  et Aegidii  ecclesias religione  restaurauit, nisi iste uir beatus? Quis B. Austremonii  Aruernensis, nisi iste uir beatus? Quis B. Marie Magdalene uizeliacensem ecclesiam ad ordinis regularis pristinum reduxit statum, nisi iste uir beatus? Hic Pictauis S. Ioannis Euangeliste cenobium  ab ipsis fundamentis religione fundauit; sancti quoque Bertini confessoris ecclesiam  cum pluribus ipsius Flandrie monasteriis, religione illustrauit; locum etiam qui Charitatis obtinet nomen, per uirum, mirabilis apud Deum et homines gratie, Gerardum monachum suum a principio struxit.

15. Parisiis ecclesiam S. Martini, que de Campis nuncupatur, de canonicali ordine, in monasticam transtulit normam. Sed cur fere totam Galliam peragerem,  quam ita monasteriis perornauit, ut, siue in Franciam, siue in Aquitaniam, siue in Burgundiam, imo quocunque per omnes partes eius te uertas, ubique religionem tanti Patris fulgere uideas?  Sed nunquid in Galliis tantum, an occidentales prouincie pretermittende sunt? quarum singulas, quanto religionis lumine illustrarit, testantur monasteria, que pleraque in eis, uel ipse construxit, uel ad meliorem statum plurima reformauit. In patrimonio quoque suo, fratris fui Gaufredi studio et auxilio, sanctimonialium feminarum Marciniacense fundauit cenobium; quibus et cenobitarum et anachoretarum instituit legem, ut et obedientie propositum emulentur, et perpetui claustri solitudine anachoretarum imitentur uitam.



CAPUT III. Secreta animorum cognita, futura predicta, morbi curati.


16. Inter tot gratiarum dona, prophetie quoque Spiritu uir sanctissimus non carebat, quo interdum in discernendis uoluntatibus et animis fratrum, tanta pollebat gratia ut sepe mores ac affectus eorum prediceret. Unde accidit ut, quodam tempore, cum cellas suas perlustrando uisitaret et ad locum Charitatis uenisset, inter alios fratres, unum ab osculo repudiaret. Requisitus de causa, malignum spiritum in eo habitationem habere respondit. Stupefactis qui aderant, interrogatur miser de conscientia, qui mox confitetur se sine sacerdotali ordine missam diu celebrasse, confessionem et penitentiam nullam sese suscepisse, et adhuc in scelere ipso se perdurare; sed cum debuisset penitere, postea flagitiosus  atque pessimus euasit. Sic quoque apud Auenionem urbem, dum quadam die ab eo quidam debilis eleemosynam flagitaret, uir Dei miserum intuitus, tali fertur eum conuenisse responso : Eleemosynam quidem pro Christo, quem pretendis, tibi impendo; sed tua uita plena ebrietate et luxuria ipsi displicet; cuius te pauperem esse mentiris. Protinus omnes qui aderant ciues, in admirationem conuersi, talem eum esse affirmant qualem uir sanctus, qui eum nunquam ante uiderat, fuisse redarguisset.

17. Quidam etiam nouitius, Maingodus nomine, dum prestolationis suscipiendi habitus tedio afficeretur, et apud se iam deliberasset, non ultra morarum sustinere inducias, per spiritum a uiro Dei de  cogitatione sua preuentus est. Nam et quomodo discedere uoluisset, intimauit, et ne regulari examinationi contraire uellet, admonuit. Qui postea laudabilis conuersationis exstitit, et uite cursum,  sicut ei in ipso mortis articulo per uisionem celitus dictum est, feliciter consummauit.

18. Fuit quoque uir quidam mire simplicitatis et gratie, nomine Durannus, Tolosane ciuitatis episcopus, qui, quamuis religiosus uita fuisset, tamen ex animi iucunditate aliquando uerba risum mouentia proferebat. De qua re, cum sepius a sancto Patre, cuius et monachus erat, argueretur, quadam die in spiritu predixit ei quia, postquam ab hac uita migraret, ore spumoso per uisum alicui fratrum appareret: quod ita factum est. Nam cuidam capellano suo, nomine Higuino, post discessum apparuit, atque, ut uir Dei predixerat, spumosus labra fratrem edocet de oris deformitate, scilicet quod uaniloquii culpa penas lueret, et ut Patri pio causam  eius aperiat deposcit. Cui postquam reuelata uisio est, uir plenus Spirito sancto, septem fratribus hebdomada una silentium indixit, sed unus ex eis uiolauit, quod sex illibatum seruauerunt. Tunc episcopus iterum predicto fratri, ore quidem iam mundiore, sed a parte quadam adhuc quasi saliua defluente, apparuit, dicens se obedientia fratrum qui silentium seruauerant, purgatum; sed conqueri quia neglectu septimi fratris restabat illa pars nondum curata. Itaque, que uisa sunt denuo Patri intimantur, et fractura silentii altera hebdomada solidata, tertio demum se eidem fratri, sine ulla deformitate, manifestauit.

19. Illud quoque memorie commendandum arbitror,  quod quidam clericus Flandrensis, S. Audomari confessoris canonicus, Lambertus nomine, cum seculo renuntiare et beati uiri magisterio se subdere decreuisset, ab ipsius oppidi preposito, ui et sibi et rebus suis illata, detentus est. Quadam ergo nocte, iam dictus prepositus uidet sibi aduenisse personam magne seueritatis, cum pastorali uirga; que Cluniacensem abbatem se nominans, multis uerberibus clericum exigebat cum rebus suis. Tandem die terris reddita, qui exactus fuerat clericus, euocatur; et exposita uisione, uultu quoque et habitu sancti Patris insinuato, cum rebus suis absoluitur, et Cluniaci monachus efficitur: Erat quidam, Willelmus nomine, qui ad quamdam obedientiam a sancto Patre missus fuerat, quam mox in crure tantus  percussit morbus, ut iniuncte obedientie succumberet, et timore euagante ipsum erus ferre nequiret. Tunc concepta fide: Per illum, ait, qui me huc direxit, tibi dico, pestis, ut obedientiam, que mihi iniuncta est, implere me sinas. Dixit, et nocte insecuta, a duobus uiris, qui se missos a sancto uiro dicerent, uisitari se uidit, et in specie medicorum ab eis medicari et curari. Mane autem expergefactus sanum se ab omni ualetudine persensit.

20. Alter uero, nomine Theodericus, in pollice pedis quasi quodam igne urebatur, ita ut uix somno, uix alicui corporis quieti indulgere posset. Rogat infirmorum procuratorem, ut aquam, unde manus sancti Patris in hora misse abluerentur, caute reciperet ac sibi deferret. Captata igitur opportunitate,  aqua de manibus suscipitur et ardenti pedi infunditur, sicque statim ardor penitus cessauit. Miles quidam Aruernensis uulneratus in prelio fuerat, et obducta cicatrice minus caute, sanies lethaliter inclusa totum corpus occupabat, torquebatur in dies doloribus immensis, et ad mortem usque desperans exitum uite prestolabatur. Erat ei frater clericus quidam, desperans quidem et ipse de carnali medicina, sed de Dei misericordia non diffidens; qui beatum uirum pro languente fratre censuit expetendum. ueniens igitur ad uirum Dei, consilium super tanta incommoditate flagitabat, utque uel fragmenta aliqua ciborum suorum ei mitteret, exposcebat; spinam quoque ligneam rasilem, quam tunc forte manu uir Dei tenebat, petiit et accepit. Tulit itaque  fragmenta, et fratri ad edendum tribuit, cicatricem spina in crucis signaculo consignans, statimque dolor ita fugatus est ut eger, cunctis qui aderant stupentibus, diuturnum desereret lectum, et ultra nichil molestie pristini langueris sentiret.

21. Puer quidam monachus apud Paredum monasterium, dum in choro cum fratribus oraret, una de tabulis cadente, que in lacunari turris eminentis iungebatur, contritus a uertice est. Curritur ad uenerabilem Patrem, qui tunc forte in altera ecclesia, Dei scilicet Genitricis, diuino operi insistebat; et tam grauis collisio pueri, iam pene exanimis, ei nuntiatur. Qui ubi aduenit, aqua benedicta faciem eius rigat, et oratione subsecuta spiritum uix palpitantem,  et ad exitum properantem retinuit; inde paulatim resumptis uiribus sanus effectus, longo tempore superuixit.

22. Miles erat in Lugdunensi territorio, Berardus nomine, dominus Castri Rehoterii, qui locum B. Petri Cauariacum deuastabat, et ad prauos usus redigere nitebatur. Pro qua re cum a sancto Patre sepius corriperetur, et magis magisque malitia eius grassaretur, quadam die in superbiam elatus, minas intulit et sic ab eo discessit. Ille ad fidei arma se conferens, Christum inuocat protectorem, et Ioannem Baptismam, in cuius honore loci eiusdem basilica consecrata est, defensorem efflagitat. Mox in ipso itinere Cauariacum et castrum suum Lusesium, diuino iudicio percussus, insaniuit, et suorum  manibus deuectus, ad lectum pertrahitur, nocte quoque ipsa uix ab incendio, semel atque secundo lectum eius occupante, liberatur, uix ad sequentis diei satisfactionem reseruatur. Qua tamen ex arbitrio sancti uiri peracta, ipsius absolutione ab insania illa quieuit.

23. Quodam etiam tempore dum per Aquitaniam pro quibusdam utilitatibus Ecclesie sue uir beatus iter ageret; quidam raptores de castello, cui Briderium nomen est, in eum irruperunt, et mulas eius cum multa supellectile abduxerunt; quod facinus ultio diuina secuta est. Nam eodem anno et ab Aquitano duce Guidone, qui et Willelmus uocabatur eorum oppidum subuersum est, et diuine animaduersionis igne concrematum. In consilio quoque  uir Dei tanta gratia pollebat ut quicunque, tam in diuinis quam etiam mundanis rebus, consilii causa eum expeteret, ita fonte celestis doctrine imbuebatur, ut crederet se quasi ab angelo informatum.

24. Quod S. Michelis ecclesia, que in ea parte Cisalpine Gallie, que Clusa dicitur, sita est, satis in fulminum depulsione probauit. Nam dum crebris fulminationibus locus ille feriretur, et desolationem cenobio tempestas horrida, ob quorumdam fratrum interitum, minaretur, tandem uir beatus de mutanda loci habitatione consulitur. Tunc uir Deo plenus locum deserendum non esse respondit, sed B. Laurentii martyris patrocinium quotidiana commemorati ne implorandum. Cuius consilii tanta  apparuit: efficacia ut, ab illo tempore, meritis sancti martyris et fide beatissimi Patris, a fulmineis ictibus quiesceret locus. Sed cum aliis in consilio utilis, tum sibi promptus atque prouidus erat; quod in multis negotiis eius ostendere longum est. Pauca tamen pro rei exemplo breuiter absoluam.



CAPUT Iu. Concilium Remense concelebratum, compositum schisma: Pius obitus.

25. Quodam tempore Romane sedis pontifex, Leo nonus, ob hereses Simoniacorum et Nicolaitarum a Galliis exstirpandas, Remis synodum celebrabat, et introitus singulorum Patrum discutiebat. Qui dum singillatim de suis electionibus responderent, uir Dei de conscientia tale fertur dedisse responsum:  Caro quidem consensit, sed spiritus repugnauit. In quo uerbo apud omnes tante admirationi et gratie habitus est ut inter tot eloquentissimos uiros, inter tot seniores ipse adhuc adolescens, ut sermonem ad totam faceret synodum eligeretur. Huius consilium non solum de uicinis, sed etiam de remotis terrarum partibus petebatur; nec a priuatis duntaxat personis, sed a magnis ordinibus, regum, imperatorum, pontificum, tam Romane sedis quam aliarum multarum sedium; quibus cum tanta moderatione equitatis respondebat ut et Deum in omnibus anteponeret, et beneuolum se cunctis exhiberet. Quod in schismate Henrici imperatoris contra Romanam Ecclesiam euidenter  ostensum est.

26. Ad cuius reconciliationem cum a summo pontifice Gregorio septimo euocatus fuisset, et liminibus apostolorum (quia ibi Cesar cum exercitu suo morabatur  transmissis, ad summum pontificem diuertisset, rex hoc comperto legationem ad eum misit, reprehensibilem eum iudicans quod pro mortali homine pretergressus fuisset. At uir Dei  non ex neglectu, sed ex bona intentione se pretermisisse locum respondit, citius ab apostolis ueniam se impetraturum, si ob reformandam pacem seuerum pontificem priorem eis adiuisset quam in eiusdem pontificis gratiam rediturum, et ad causam minus profuturum, si sub specie orationis, regium pontificali uideretur pretulisse colloquium. Et licet in concordiam uir Dei eos non potuisset adducere, tamen imperator paulo mitior factus ex tam rationabili responso Sutriam  , ne Rome secundus uideret, quem prior uidere non potuit, ad eius colloquium uenit; ubi post multum ad inuicem habitum uerbum, rex pro quodam Brixiano episcopo  , qui ipsi uiro Dei iniuriam captionis  , zelo regio ductus, intulerat, flexis genibus satisfecit.

27. De discretione uero eius satis referre tanto minus possum quanto per singula opera eius ire difficillimum est. Ceterum ut de aliis uirtutibus eius breuiter disserui, sic et de illa que omnium mater est, et sine qua nulla eius reperiuntur facta, paucis explicabo. Et quia nullo melius indicio res depromitur quam exemplo, idcirco Guigonem Albionensem comitem, nouo genere discretionis per eum saluatum, non ab re duximus commemorandum. Hic nimirum dum quadam die cum sancto Patre sermocinaretur, inter alia monachum se posse fieri denegauit, nisi ueste seculari ad uotum ut semper indui permitteretur; quod ubi uir Dei audiuit, et uoluntati eius acquiescendo satisfecit et animam  eius Deo lucrifecit. Nam monachus factus, primum mollioribus et pretiosioribus uestibus sua cuculla indutus incedebat; deinde cum uideret fratrum humilitatem, simulque uite uel habitus simplicitatem, se inter oues Christi quasi leonem reprehendens, sponte sua secularia et pomposa queque abiecit, et sic breui spatio conuersionis sue, circiter uiginti dierum curriculum, bono fine quieuit.

28. Religionem in eo tunc demum digne et ueraciter laudauerimus, si eius habitum, incessum, gestum, eloquium, si denique omnia eius opera sancta et irreprehensibilia in omni uita sua fuisse dixerimus. Patientiam uero, humilitatem, pudicitiam, sobrietatem, ceterasque uirtutes, quas habuit,  describere non est necesse; que quasi innate illi inerant, et eius actus ab ipsis cunabulis omni modo decorabant. Sed de caritate eius unum pretermittere indignum arbitror, in quo admirabilem illum fuisse, nemo est qui dissentiat. Nam cum duo milites unum de fratribus eius interemissent, nullusque refugii locus, ubi se ad salutem reciperent, eis in Galliis pateret, iste uir beatus in asylo Cluniacensi  eos recepit, et monachos factos, unum sub ordinis monastici retinuit norma; alterum, qui caput mali exstiterat, fuga lapsum et postea predis atque rapinis intentum, et ob hoc male interfectum, amisit. Et quoniam tota uita beati uiri non aliud quam uirtus fuit, neque singula ob enormitatem colligere possumus, idcirco finem huius operis de tanti Patris fine faciamus.

29. uir igitur sanctus per gloriosos uite labores, cum iam carnis uniuerse uiam ingredi tota mente desideraret, ut premium ab ipso Rege, cui semper militauerat, in eterna beatitudine reciperet, non cessabat in dies magis magisque bona opera exercere, misericordie studere, esurientes pascere, nudos uestire seruitio Dei cuncta postponere, rigorem  ordinis sui inflexibiliter tenere, religionem tam in se quam in subditis semper obseruare, uirtutes denique omnes emulari, amplecti et obtinere, et sic uocationis sue diem iugiter exspectare. Interea Dominice Resurrectionis paschalis solemnitas aduenerat, et sanctus senex de labore ad requiem transiturus, cum in ipso Cene Dominice die fratres suos, tam absentes quam presentes, paterna auctoritate absoluisset, Passione uiuifica ac Resurrectione celebrata, quarta feria iam die aduesperascente, in oratorio beate Dei Genitricis, beatum Deo spiritum reddidit, cuius corpus aromatibus conditum, in basilica noua quam ipse construxit, ad orientalem plagam sepultum est.

30. Cuius exsequias, ipsa nocte qua migrauit ad  Dominum, frater quidam religiosus, Balduinus nomine, olim domini Anselmi Cantuariensis archiepiscopi dispensator, in spiritu, sicut ipse mihi narrauit, ab Anglia per ordinem uidit. Nam ubique luctus incomparabilis, ubique eiulatus, ubique planctus personabant, quidquid in sancti Patris funere doloris Cluniaci agebatur, totum ipse in Britannia  positus uidebat, et cuius causa totum fieret intelligebat Tunc uocato Rofensi episcopo domino Rodulfo, qui tunc Cantuariensem Ecclesiam de receati obitu domini archiepiscopi Anselmi consolabatur, uisionem exposuit, et sanctum senem de seculo migrasse predixit. Igitur notata die atque hora, post non multos dies sanctum uirum obiisse didicit, et notatum tempus iuxta uisionem quam uiderat inuenit. Quidam quoque abbas de Cameracensi pago duo grabata ad celum deferri uidebat; quorum unum archiepiscopi Cantuariensis, alterum Cluniacensis abbatis esse dicebatur: unum ascendebat quarta feria unius hebdomade, alterum similiter alterius hebdomade eadem feria. Quod paucis transcursis diebus, rei probauit euentus; nam dominus  archiepiscopus quarta feria ante Dominicam Cenam die illucescente migrauit; sanctus uero senex Dominica, ut supra dictum est, peracta Resurrectione eadem feria, octauo scilicet die aduesperascente, carne solutus est. Hec de uita sancti Patris nostri Hugonis abbatis Cluniacensis, sicut partim uidi, partim relatione probabilium uirorum didici, perstrinxerim, in cuius laude uersiculos istos sic decantemus.

Regula uirtutum, Pater Hugo, decus monachorum,
Spes inopum, contemptor opum, portus miserorum,
uas templumque Dei, libamen et hostia Christi,
Carne locatur humi, sed spiritus astra petiuit.
O felix currus! felix auriga tuorum! 
Fac ut ad astra uehas quos hic uiuendo regebas.
Ultima lux uite penultima luxit Aprilis.
Lux eterna, Deus tibi luceat omne per euum.
Rexit autem Cluniacensem Ecclesiam annis sexaginta, additis octo diebus ac duobus mensibus  , cuius merita nos apud Deum adiuuent in secula seculorum. Amen.





SYNOPSIS uITAE METRICA.



Insignem titulis et clarum laude per orbem
   Hugonem canimus, spem, Cluniace, tuam.
His Deus aspiret ceptis, hec uota secundet,
   Ut Patre tam sancto digna loqui merear.
Quos habuit proceres Burgundia nobiliores,
   Germen traxit ab his iste uir egregius.
Nam patre Dalmatio nil clarius edidit unquam,
   Ni quia plus nimio bella sequi uoluit.
Mater Aremburgis, non impar stirpe marito,
   Moribus effulsit, se quoque nobilior. 
Hec concussa metu, partus instante periclo.
   uota sacerdotum censuit expetere.
Res noua tot seclis, dum sacrificatur ab uno,
   Infantis species cernitur in calice.
Quis foret et quantus qui nascebatur habendus,
   In tanto speculo uisa figura docet.
Ille sacramentis consueto more peractis,
   Quem reperit natum, predicat eximium;
Unde suum uatem pueri nec uita fefellit;
   Nec iuuenum mores hunc uiolare queunt. 
Hic scholis, hic ecclesie iam totus adherens,
   uirtutum studiis ludicra postposuit.
Nobilium uestes, humili pro ueste recusat,
   Et cum simplicibus simpliciter graditur.
At pater hinc metuens ne sic dissuescat ab armis,
   Corripit hunc, tanquam de pietate reum,
Talia militie, nisi dediscantur, obesse,
   uix horrere senem, que didicit iuuenis;
Hunc semel heredem se constituisse bonorum,
   Hunc inter fratres semper amasse magis.
Hinc patrios mores, patrias quoque traditiones
   Hunc debere sequi, ne quasi degeneret.
Hec Pater. At iuuenis tandem que mente gerebat
   Efficit, et profugus te, Cluniace, petit.
Hunc Odilo uir magnificus, tunc pastor et abbas, 
   Suscipit inter oues, erudit atque fouet;
Inque breui spatio sic de uirtute probauit,
   Fratribus ut cunctis ordine preficeret.
Quin et prepositi post sublimauit honore;
   Ut quandoque suas ipse uices gereret.
Sic humilis, blandus, sic feruens, sicque seuerus,
   Ut Patre defuncto iure Pater fieret.
O concors! o unanimis sententia fratrum!
   Nam uox una fuit quidquid ibi sonuit.
Fratrem tota phalanx abbatem flagitat illum.
   Optio nulla Patrum, sed Pater Hugo fuit.
Quas exinde cruces sibi mou indixerit ipse,
   Dat lorica fidem, qua bene se domuit.
Hanc tulit ad carnem, dum luget crimina patris;
   Hanc tulit ad carnem, dum sua membra domat. 
Pene uel orantem uel semper pene legentem,
   Crede fuisse uirum, dum regimen tenuit;
Nunc audisse Deum, nunc illum consuluisse.
   Hinc spes, inde fides, utraque nectit amor.
De pietate Patris scribens reus esse uidebor,
   Si qui re nulli laude secundus erat,
Ei referam, quas fudit opes in paupere Christo,
   Me modus excedit, me numerus superat.
Diffinire tamen breuiter, quod sentio, possum;
   Tempore nemo suo distribuit melius.
Ad fidei titulos iam nunc tandem ueniamus.
   Primum de Christo signa locum teneant.
Testis adesto rei, tu septime papa Gregori.
   Hec secreta Deus cernere quem uoluit.
Dum Pater insignis fratres aliquando doceret, 
   Mores discuteret, noxia destrueret,
Iste uir egregius, tunc hypodiaconus urbis
   Ildebrannus adhuc, post uir apostolicus,
Tunc Patris assessor respexit, et ecce Redemptor
   Consedisse Patri cernitur a latere;
Et quasi iudiciis habitu uultuque faueret,
   Sic hilaris, placidus, sicque serenus erat.
Cui uir hic assurgens, fratrum mirante caterua,
   In media uoluit sede locare Deum:
Unde requisitus, quenam sibi causa fuisset,
   Patris uisa refert ordine commemorans.
Urbs est Italie, Florentia nomine dicta,
   Hic Stephanum papam fama mori fuerat:
uisitat hunc sanctus, medicus sapiens animarum, 
   Et uite uerbum sepe ministrat ei.
At generis nostri crudelis et inuidus hostis,
   Cum uir sanctus abest, ipse dolosus adest,
Terret pontificem, turbans horrore tuentem;
   Cum uir sanctus adest, ipse dolosus abest.
Sicque protracta diu fuit alternatio presens.
   Tum rogat antistes semper adesse Patrem:
Obsequitur precibus, nec ei se subtrahit ultra,
   Ponec obisse uidet, donec eum sepelit.
Nec mireris eum ueterem pepulisse tyrannum,
   Cuius adherebat mens animusque Deo;
Et cui fixus erat, cui nocte dieque uacabat,
   Hunc ab eo uisum, dum locus est, referam
Psallebat Domino frater chorus, et Pater ipse
   Aspexit Christum psallere cum cithara. 
Qui singillatim uisus cantare per omnes,
   Implet odore locum, balsama qui superat.
Nec te preteream, languor simulate per iram,
   Quem simulat frustra Pontius ille reus.
Hic aliquando Patris ne colloquio frueretur,
   Confugit ad lectum, sicque malum simulat:
Non impune tamen; nam mox ita redditur eger,
   Ut iam deficeret pene loquela sibi:
Et nisi uir sanctus festinans uiseret illum,
   Spes etiam uite nulla superfuerat.
Ut tamen a culpis absoluitur a Patre sancto,
   Mox redeunt uires, ipsa loquela redit.
Te quoque, qui solidos iniussus habere dedisti,
   Te Patris expertum nouimus auxilium:
Nam defunctus eras, sed nondum carne sepultus, 
   uisio cum fratres una duos monuit:
Te prius absolui deposcere quam sepeliri,
   Sin alias, donum posse nocere tibi:
Utque fides dictis adhiberi posset ab illis,
   uir quoque detegitur, cui solidos dederas.
Hec ubi sunt comperta Patri, que uota sequuntur,
   Tu melius nosti, cui datur hinc uenia.
Est reticere nefas curatum ueste leprosum,
   Quam dederat sanctus compatiens misero.
Nec mentem fugit memorabilis infula Petri,
   Qua per eum languens redditur incolumis.
Unde decem solidos decies auro retributos,
   uel pro laude tua, Rex inopum, refero.
Te Petre cum Paulo Patris huius epistola flexit,
   Flexit egestatem sepe leuare suam. 
uosque nouum templum fundare Patrem monuistis:
   Fuitque per hos sospes nuntius ipse rei.
Dic, Cluniace, statum quo te Pater Hugo locauit.
   Dic numerum fratrum, quem dedit innumerum.
Dic cellas, dic ecclesias quas condidit ipse.
   Dic que restituit multa monasteria.
Inter cuncta tamen, foueas, rogo, Marciniacum.
   Hunc in iure locum constituit patrio.
Hec statuit seruire Deo sanctas mulieres,
   Et Iesu Matri continuare melos.
Tu quoque spirituum discretor, Spiritus alme,
   In discernendis non deeras animis.
Hinc est quod sanctus cuidam negat oscula fratri,
   Quem non presbyterum sacriticasse probat. 
Hinc de pauperibus zelatus corripit unum,
   Cui damnabatur luxus et ebrietas.
Tum meditate fugam, quem preuenit ipse beatus,
   Hinc quoque sensisti cor patuisse tuum.
Ille Tolosane Durannus episcopus urbis,
   A patre post obitum, quid lueret, didicit.
Spumosum labiis, ob uerba mouentia risum,
   Se fore cernendum cuilibet, edidicit.
Qui simul ac obiit, cuidam de nocte Siguino,
   Spumeus apparet, dicta Patris memorans.
At pius et sapiens medicusque sagax animarum,
   Fratribus, ut sileant, imperat, hebdomadam.
Fratribus hoc septem statuit; sed negligit unus
   Quod reliqui seruant, nec tamen hoc latuit.
Rursus enim presul fratrem repetiuit eumdem, 
   Et transgressa Patris iura statuta refert.
Se satis adiutum quod sex tacuere fideles,
   Sed quod adhuc restat, septimus impediit.
His Pater acceptis, solidat que fracta fuerunt,
   Per totidem fratres atque per hebdomadam.
Tunc redit antistes, nec iam deformis, ut ante,
   Sed specie retinens atque decorus erat:
Ne monachus fieres, o clerice, carcere truse!
   Te, Pater, angelico liberat auxilio.
Quem parere Patri cruris dolor impediebat,
   Ipsius ad nomen propulit ipse malum.
Mense reliquiis multos curasse refertur,
   Res ea quam tetegit sepe medela fuit.
Tu, contrite puer, qui uix spirare ualebas,
   Tu precibus Patris factus es incolumis. 
Quem requiem nullam pedis ardor habere sinebat,
   Qua Pater est lotus conualuit per aquam.
Quam frustra sancto, miles Berarde, minaris!
   Orat, et insanis, dum ueniam tribuit.
Quid tibi, Briderium, quid profuit illa rapina?
   Qua meritis sancti celitus igne peris.
Nunc in consilio quantus fuit iste beatus,
   Expediam breuiter, namque placet breuitas.
Fulmina crebra diu Clusenses percutiebant,
   Atque Pater sanctus consulitur super his.
Te, bone Laurenti, te, propter Cesaris ignes
   Quos bene uicisti, te iubet hic recoli. 
Te satis hos ignes affirmat posse fugare,
   Nocte dieque tuum si celebrent meritum.
Complentur mandata Patris, mox fulmina cessant,
   Et sic ille locus permanet absque metu.
Que uel quanta pio fuerit discretio Patri.
   Unus de multis Guigo comes perhibet.
Hic monachum fieri iurans se posse negabat,
   Ni liceat uestem ferre uelut comitis.
Prebuit assensum sanctus, comitemque lucratur.
   Ille breui spatio sic monachus moritur,
Utque uiro sancto perfectio nulla deesset.
   Ipse peremptores fertur amasse patris,
Morte cruentatis fraterna factus asylum,
   Credo nec hoc facto rege Dauid minor est.
De Patris hec meritis, hec de uirtutibus eius, 
   Edita sufficiant; nunc obitum referam.
Cum celebrarentur Paschalis festa triumphi,
   Ex quo uirgo Deum carne satum peperit,
Millenis annis centumque nouemque peractis,
   Felix ille senex transiit ad requiem.
Cuius ad exsequias uir quidam religiosus,
   Mente quidem rapitur, sed procul ipse manens.
Trans mare, Northmannos quod diuidit atque Britannos,
   Hoc positus uidit, quod Cluniacus agit.
Luctus ubique sonat, nusquam nisi planctus habetur,
   Nil sine singultu cernitur aut gemitu.
Adnotat ergo diem, quo sanctus obisse putatur,
   Huncque breui spatio comprobat esse diem,
Unde grabata duo, que portabantur ad astra, 
   Ut senior quidam uisa refert, memorem.
Presulis Anselmi, quo presule Cantia gaudet,
   Esse ferebatur, qui prior est loculus;
Quique secundus erat, sancti Patris esse futurus
   Insinuabatur, post tamen octo dies.
uisa fides sequitur, nam postquam presul obiuit.
   Octauo sanctum constat obisse die.
Hic regimen sacrum lustris tenuit duodenis,
   Adde duos menses, insuper octo dies.
Hec, Pater Hugo, tui Rainaldi dicta nepotis,
   Suscipe, queso, pie meque tuere, Pater.





EPITOME uITAE Ab Ezelone atque Gilone monachis Cluniacensibus proxime ab obitu sancti scripte, per anonymum excerpta.



1. Beatus Hugo abbas Cluniacensis, Augustodunensis indigena fuit, nobili genere, patre Dalmatio consulari, uiro bellicis rebus intento. Huius mater grauida, cum in partu grauiter laboraret, quemdam sacerdotem religiosum, pro sui liberatione et nascituri salute, missam celebrare exorauit. Qui dum  missarum solemnia attentius peroraret, et in contemplatione suspensus, super semetipsum sustolleretur, uidisse in calice fertur, cui ardentius incumbebat, speciem infantilem, super humanum modum radiantem. Digna prorsus uisio, et uere presaga futuri, in calice apparuit nondum natus, qui ab adolescentia  sua calicem salutaris accipiens, passionis Dominice imitator euangelicus, Euangelii uerba uertit in opera, et usque in senectam nomen Domini inuocauit.

2. In pupillaribus annis constitutus, non ut illa etas assolet, lasciuie frena laxauit, nec inerti luxu emollitus nugales ineptias sectatus est, sed secundum quod scriptum est de Iacob: Innocenter habitabat domi . Deinde Cluniacum adiens, B. Odiloni se tradidit, mutansque uitam cum tunica, habitum sacre religionis deuotissime suscepit. Consequenter de rubigine mundana in camino discipline ad purum excoctus, subito calore longum teporem plurimorum superauit. Post hec factus prior, etiam B. Odiloni defuncto abbati in regimine successit,  licet cum lacrymis retinens; bonus utique scientia, melior conscientia, optimus temperantia, forma angelicus, moribus compositus, naturali incessu conspicuus, sermone non affectato suauis, et aliis huiusmodi carismatibus spectabilis. Illo in tempore Henricus secundus imperator regni apicem strenuissime gubernabat; cuius pater Augustus insignia  , que Rome gestauit, in regni adeptione Cluniaco delegauit. Quapropter filius dilectionem Cluniaci, quasi ius hereditarium, medullitus retinens, floridum Patrem sibi arctius colligare decreuit. Itaque sanctum Hugonem, pubescente etate uernantem, uenire ad se inuitauit, inuitatum gloriose accepit, et ut filium suum Henricum tertium de sacro fonte  leuaret gratanter obtinuit. Tunc etiam Pascha celebrauit, paschalis Agni filius, una cum imperatore, angelica Cluniacensium seniorum stipatus caterua, in Agrippina colonia. Nec multo post, uix ab Augusto laxatus, Cluniacum rediit, muneribus comitatus et gratia.

3. Cuius etiam gratia Stephanum papam non fugit; qui cum in ciuitate Florentie ualetudine constrictus decumberet, adueniente sancto Hugone inimicum recedere, exeunte eodem accedere circumstantibus protestatus est. Quare ne infederabilis infestationibus hostis urgeretur, sedulitatem eius exorabat, cuius presentia insidiator confundebatur. Iamque malignos incursus lacryme patris longe remouerant, cum uir apostolicus in sinu presidentis  animam exhalauit; cuius manibus digne compositus, traditus est sepulture. Sed et reuerendissimo Hildebranno, mutato et nomine et gradu, postmodum Gregorio nuncupato, manifestissime claruit quod multum gratie spiritalis Pater Hugo obtineret. Hic  sane nondum pontificali  [apice] insignitus, positus in Cluniacensi capitulo, ipsum mundi Iudicem perhibuit se uidisse S. Hugoni collateralem; qui sedens a dextris regularem disciplinam fouere prosequebatur. Hinc papa factus, blandum tyrannum eum uocitare solebat, cum seuis leonem, mitibus agnum se exhibuerat, haud ignarum parcere subiectis et castigare superbos.

4. Tempore Leonis pape noni Remis translatum est corpus B. Remigii; prefuit autem tante translationi apostolicus, ac generale concilium, precipue contra Simoniacos, celebrauit. Interfuit etiam Pater Hugo fide armatus, ipsumque ingens uirorum illustrium sequebatur agmen. At tanta erat peruersorum multitudo ut boni uix auderent reprehendere  malos, et etiamsi ausi fuissent, facilius erumperet reclamatio male uiuentium, quam uox libera eorum qua sanius sentiebant. Mox cuiusdam nominatissimi uiri exhortatione synodali causa, iussu domini pape, et suasione cuiusdam nominatissimi uiri sancti Constantini  , Remensis canonici, et aliorum, laudabiliter egit et probabiliter consultauit tergiuersationes eorum qui contra uerum mendacio stare consueuerant.

5. Hildefunsus, rex Hispaniarum, patrem sanctum, scilicet Hugonem, plus omnibus recolens, uotis ardentibus ut eum uidere mereretur impetrauit; primo quia a captione fratris sui Sancii precibus sancti Hugonis emersit, deinde quia coniunctionem  patris sui Fredelandi et Cluniacensium compaginare fortius disponebat, alioquin B. Petro inobediens et beneficiis ingratus constitueretur. Is  enim cum arctissima teneretur custodia, et Cluniacenses pro eo orationi incumberent, per episcopum quemdam innotuit qualiter instantia Hugonis et suorum pulsatus ut breui ipsum proprie potestati reconsignaret, et ad sceptrum usque proueheret. Nec mora clauiger celi, Sancio regnum usurpanti, terribiliter noctu apparens, mortem intentauit, nisi fratrem mox dimitteret  . Surrexit ocius exturbatus tyrannus, et eo a uinculis emancipato, cubitum rediit. Itaque factum est ut rex liberatus, duplicato censu paterno, intercessoribus suis diuersas auri uncias annuatim etiam destinaret, diemque liberationis  nostris celebrem derelinqueret.

6. Multa S. Hugo ad usus pauperum conferens, quasi uiles sarcinulas reputans, direptionem illarum sepe pertulit non iratus, quin etiam preceptorum talem habuit mensuram, ne aut nimia remissio, aut  seueritas excedens haberetur. Spiritu uero prophetie discernere in nouitiis solebat, qui essent frumenti stabilitate solidandi, et qui tanquam palee spiritu maligno uentilandi. Quodam uero tempore, cum esset apud Marciniacum, adiuncto sibi preclaro Anselmo Cantuariensi archiepiscopo, qui propter iustitiam ab archiepiscopatu semotus iucundabatur eius solatio, diuina reuelatione admonitus, mortem Willhelmi regis Anglie momentaneam prenuntiauit; et ut predixerat, accidit. Nam dum ille per saltus fugaces seruos sagittare gestiret, sagittam subito in corde suscepit qua miles suus ceruum impetebat. Alio tempore, cum dormiret idem Pater, uidit in somno sub capite suo cubare serpentium multitudinem et ferarum; qui sub capite excutiens et exquirens  supposita, inuenit librum Maronis forte ibi collocatum. Mox abiecto seculari codice in pace quieuit, cognouitque modum materie libri, uisioni congrue, quem, obscenitatibus et gentilium ritibus plenum, indignam erat cubiculo sancti uiri substerni. Quidam frater, nomine Durannus de Brodon  , prius idiota apparens, postmodum Moysensis abbas non incongruus, dehinc ad Tolosanum episcopatum sapientie prerogatiua promotus, inter operarios agriculture Dei merito sollicitudinis industria claruit. Hic, circumspectus per cetera, uerba risum mouentia sepe incautius proferebat. Qua de re uenerandus Pater Hugo multoties eum increpans, nec satis proficiens, de futuro interminans prophetice sic inquit: Certe, frater carissime, nisi  ludicra uerba, monacho prorsus interdicta, uiuens dimiseris, post mortem apparebis enormiter. Quod sane uaticinium eo migrante constat esse completum. Nam Siguino cuidam, capellano Patris, spumoso ore apparens, postulabat flebiliter eius iuuamen, cui noluit obedire, dum uiueret. Hoc ubi domino abbati Siguinus retulit, precepit ut septem fratres una hebdomada pro defuncto taciturnitatem proprii oris continuarent, ad hoc fratribus septem electis; ceteris obedientibus unus eorum uoti contemptor silentium interrupit. Rursus pontifex, eidem denuo reuelatus, est ualed conquestus super illo fratre perfido, qui dum non siluit, sanitatem eius interpolauit. Audiens ista piissimus Hugo, precepit ut fractura silentii, que per unum contigerat,  aliorum septem dierum silentio sarciretur. Quo facto anima pontificis tertio apparens, in statu apostolico se exhibens, purgatori suo  memorato semperque memorando Hugoni gratias integritatis sue reportauit.

7. Item in Siluiniaco  quidam frater, nomine Stephanus, hostis antiqui supplantatus insidiis, manus sibi ingerens ad coronam martyrii anticipandam,  seipsum in quadam silua necauit; erat tamen iracundie grauis, qua eius complectione tentator excitatus, forte preualuit. Huius anima ad iudicium rapta, accusatorem, pretendentem  cultellum necatorium, infestum habuit. Miser sue prodigus anime, exutus a cuculla, apostolica intercessione obtinuit quatenus ante introitum claustri Cluniacensis tam diu maneret, cucullam habens in manibus, donec precibus S. Hugonis et fratrum illam mereretur induere et ordinem suum recipere. Que dicimus frater quidam in uisione conspiciens, domino abbati nuntiauit; non tamen statim ut debuit. Quocirca in tempore Rogationum, quoniam que uiderat nuntiare distulerat, uerberibus utique ad propalandum compulsus est; ceteris ad processionem  euntibus, solus in choro remansit, utpote claudus. Apparuit S. Odilo eidem uigilanti uisibili forma cum duobus uiris; et ecce facta oratione, illo uocato Capitulum ingressus est, fratrisque pigritiam increpauit, magna asperitatis uehementia precipiens assessoribus suis acriter illi inferre disciplinam. Post litanias correptus nuntiauit abbati tam uisionem quam sui afflictionem. Confestim pius Pater eleemosynis, precibus et hostiis tandiu precepit insistere, quousque spectrum alia uisione cum habitu sacro apparuit, et corpus cemetario non iudicatur indignum  .

8. Contigit aliquando S. Hugonem eucaristiam prebuisse cuidam leproso, communioni hominum corporaliter subtracto, tunc uero communicanti;  qui tumentibus labiis et ulceroso ore corpus Domini iniuriose masticans, portiunculam importuna screatione reiecit, sequente nimirum nausea et spuma horribili. Tunc Christi miles Goderannus, qui aderat, Domini sui sacramenta ita indigne conspiciens agitari, quod egerebat celeri colligebat obsequio. Et ecce uir magnanimus, manus utrasque supponens uiuificis sacramentis, in ore suo proiecit uomitum nauseantis egri, lethalibus choleris coherentibus fideliter absorbens. Qua in re pius magister stupefactus, et herens discipuli perfectione attonitus, Laurentii craticulam tolerabiliorem fuisse indubitanter asseruit. Hic denique Goderannus ad episcopatum Sanctonicum promotus, quo ascendit altius, eo clarius refulsit.


9. Mos est Cluniacensis monasterii, ceteris solemnitatibus Natiuitatem Domini quodam singulari affectu deuotius agere, et canticum melodiis, cereorum accensionibus, quodque longe prestantius est, spirituali deuotione multaque lacrymarum effusione, cum angelis solemnizare. Hac igitur festiuitate fratres se suaque omnia preparauerunt. uenerabilis ille Pater Hugo, qui adhuc senex supererat, capitulum,  ubi fratres erant, intrauit, et hec ad omnes protulit: Noueritis, fratres, benignum Iesum uestris solemniis interesse, ac contra inuidia laborare hostem nequam ut aliquas tenebrarum suarum nebulas tanto splendori possit intermiscere. Frater enim, ait, quidam  uidit Matrem misericordie, ipsum Filium, quem precedenti genuit nocte, dulcissimo gremio continere, eique sanctorum angelorum multitudinem cum immenso lumine astare. Idem Deus puer exsultabat, et cordis letitiam gestu corporis et plausu manuum demonstrabat: et conuersus ad Matrem aiebat: Cernis, Mater, noctem natiuitatis mee, que imminet, gaudiis illustrandam? in qua et prophetarum oracula et angelorum preconia renouabuntur, et de meo ex  te ortu omnia similiter celestia et terrestria letabuntur. Ubi est nunc hostis mei damnata perfidia? Ubi nunc eius potestas, que ante hoc singulare gaudium mundo dominabatur? Quo ille imprudens audito, de latibulo suo egressus, a longe se prodidit; et ignominiose deturpatus, cum multo planctu et ululatu, ut admitteretur orabat: Et, si, ait, in nulla parte ecclesie admittor, in aliquo saltem reliquarum officinarum loco suscipiar. At Filius uirginis: uade, furcifer, inquit, ne te mea potentia preiudicatum lamenteris, tenta quod poteris. At ille solutus, aditum capituli petiit; et intrare conatus, non potuit; intantum enim et se tumidum, et introitum capituli angustum inuenit ut nullatenus intrare ualeret; uere inflammatus superbie  apostemate ueteris, per humilem aditum non potuit transire. Inde ad dormitorium fratrum gressum conuertit, et phantasiis solitis se eos inquietare posse confidens, introire tentauit; sed eadem grossitudine sua ab ostio repulsus, recessit. Postmodum ad refectorium nocendi spem contulit, ibique, propter aliquantulam corporis curam, maiorem suspicatus mentium incuriam, ibi etiam tot obices diuinorum ex lectione uerborum, tot trabes ex deuotione auditorum, tot repagula reperit ex caritate sibi inuicem seruientium, ut nullo modo ultra ualens procedere, cogeretur retrocedere. Sic ab omnibus officinis ecclesie reiectus, a conspectu piissimi Redemptoris et gloriosissime uirginis matris, cum ea  qua dignus est confusione, pestifer ille recessit. Cauti igitur, o fratres, estote, et immensas omnipotenti ac misericordissimo Saluatori gratias agite; quia et nequissimum hostem a uobis pepulit, et ipse nobiscum festum celebraturus remansit  .

10. Paucis autem diebus antequam moreretur S. Hugo, cuidam rusticano homini, in agro laboranti, apparuit sanctorum uisio, quos precedebat quedam regalis domina, cuius dorsum transeuntis et faciem  uidebat. Illud sanctum agmen quidam senior sequebatur, qui restitit et ait: Cuius est, agricola, ager iste quem colis? Qui ait: B. Petri et Domini abbatis Cluniacensis. Et senior ad hec: Meus est, inquit, ager, et abbas meus est famulus: tu autem festina nuntiare nostro abbati, ut disponat domui sue quam nutriuit, quia, post modicum tempus, huius uite finem sortietur. Dic autem ei Petrum apostolum hec tibi nuntiasse; qui uero me precedunt, Dei Genitricem et sanctos denuntia famulantes.

11. Idem Hugo in articulo mortis positus, recolens anniuersarium Gaufridi archiepiscopi et Mendonis abbatis, obliuiosos admonuit; tam tenacis erat memorie et tante caritatis, quia ibi fraterne  salutis non erat immemor, ubi raro quisque reminiscitur proprie. In ipsa nocte qua mortuus est, benedictiones lectionum lectoribus imposuit. Extremum eius uerbum fuit ad circumstantes: Benedicite. Corpus eius in capitulo a fratribus dealbatis, prius aqua, deinde uino ablutum est. Ad ultimum modico balsamo, quod supererat in breui uasculo, trinis uicibus totum corpus, licet magnum, affluenter perunctum est; quod uix ad solum lepidum caput sufficeret, nisi benedictione celesti multiplicatum inter manus obsequentium abundaret. Beatus autem Dionysius Areopagita apparuit cuidam fratri apud Nongentum, dicens, ut festinaret adire Cluniacum, ut ualedicere posset S. Hugoni, statim decessuro . . . .  ueni ego infelix, sed sanctum  migrantem non salutaui, datum tamen est spiritui, quod constat corpori esse negatum; uidi enim mixtos mortalibus superos, et cum monachorum collegio Matrem Dei maris stellam clarius coruscare, cuius presentia sagittarios quosdam apparentes ita exterruit et fugauit, sicut uentus ualidus autumnales frontes deiicere consueuit; inter quos Martinus gemma sacerdotum, et Benedictus sol abbatum, spiritum S. Hugonis deducentes, intra quamdam uineam speciosam et fertilissimam collocarunt, ut ibi iucundaretur et mansitaret in modico; ubi ipse sanctus Hugo me aspicientem taliter inuitauit. Comede, carissime, de candidis racemis qui nobis superabundant, et fac mecum solemne contubernium;  ego nempe parum hic pausabo, donec quidam tumor subsidat, quem in pedibus puluerulentis de longo circuitu terrarum contraxi, sed e uestigio, curatis gressibus et excusso cinere mundano, liber ad potiora transibo. Dic autem successori meo Pontio ut humilitatis et innocentie thesauros custodiat, et necessitates omnium suas reputans misericordie studeat; zelum monastici ordinis exemplo mei sapienter disponat; sic enim uiriliter agens a Deo consequetur auxilium, qui non deserit sperantes in se.


12. Eadem quoque nocte, qua Pater beatus dormiuit in Domino, uidit abbas quidam duos sanctos, in uisione decenter ornatos, angelorum manibus ad astra sustolli, et audiuit uoces in sublimi dicentium. Hos geminos sui correctores et seculi, stratis auro radiantibus, uite merito collocabimus, uidelicet Cantuariensem archiepiscopum et Cluniacensem abbatem, qui multorum sunt patres filiorum in gloria. Isti quidem duo pene sub uno tempore decesserunt.  De abbatibus Cluniacensibus a primo ad beatum usque Hugonem facti sunt hi uersus:

   Ordine Berno, prius stat honore beatior Odo:
Surgit ab his sanctus Maiolus forma uirorum,
   lgneus ardentem uix cohibens animam;
Post fur Aruernis sacer Odilo missus ab oris,
   Mitior ingenio quam ferus imperio:
Proximus Hugo uenis, discretis usus habenis,
   Ordine posterior, utilitate prior.





ANALECTA.




CAPUT I. Ex epistola Hugonis monachi ad Pontium abbatem.

1. Patri serenissimo, Cluniacensi abbati PONTIO, domino suo, seruus HUGO. Dum tuam, Pater, excellentiam penso, iniustus coram te loqui non audeo. Sed quoniam memoranda quedam de magno Hugone, sancto precessore tuo, tacita uideo, si tua iubeat me fari dignatio, pauca de plurimis, parua de maximis, breui expedio. Ista quidem diffusos scriptores illos miror obmisisse, qui de eo tanta uolumina conscripsere. Que refero, presentibus notissima sunt, sed posterorum memorie, ut iubes, mandata sunt.

2. Beatus Hugo ad Francigenas, eos uisitaturus, olim exiuerat. ueniens autem Belluacense territorium, intrauit Gornacum  super Aronam fluuium. Ibi eum Albertus uir illustris honorifice suscepit. Uxor uiri, nomine Ermengardis, et ipsa tanto hospiti reuerenter occurrit. Quam sanctus ut uidit, prophetico afflatus spiritu, dixit: Domina, tu grauida es, filium paries, qui, sicut Deo placuerit, monachus erit. Audiens mulier que de se ante non nouerat, mirabatur, presentes, audita signantes oracula, letabantur. Postmodum, iuxta serui Dei uerbum, grauida illa peperit filium. Creuit puer, et armatorum deputatus officio, militiam adeptus, ut id hominum genus male consueuit, perniciosus euasit. Interea sanctus, plenus dierum pariter et uirtutum diem in Domino clausit extremum. Erat tunc in Italia apud Papiam decus pontificum Godefredus  Ambianensis episcopus  , doctrina preclarus, sanctitate  perspicuus. Dum itaque beatus Hugo presenti uita defungitur, eterna donatur, uidit episcopus ad procedendum conuentus eximios preparari, cum luminaribus et ceteris que in processione solemniter solent exhiberi. Episcopo inquirenti quis esset, quem tante triumphus glorie exspectaret; responsum est, quia ad deducendum dominum Hugonem, Cluniacensem abbatem, illa sanctorum deuotio festiua procederet. Quod cum episcopus admirans sociis reuelaret, tempusque quo id uiderat adnotaret, in Galliis reuersus; eodem inuenit tempore in Cluniaco sanctum migrasse, quo sibi fuerat monstratum Papie.

3. Postquam uero sanctus decessit, tu feliciter electus, et in officium tanti Patris digne subrogatus,  Domino ducente ad supradictas Francie partes descendisti, ubi pro tua illa nobili consuetudine, quibusque bona predicans, istum, de quo sanctus predixerat, iuuenem inuenisti, inuentum uocasti, uocatum eduxisti. Ipsum in Cluniaco monachum, nomine Landricum, plurimis annis uidimus bonis pollentem moribus  . Sic, Pater benignissime, sic precessor tuus abbas Hugo sanctissimus, quem plurimum dilexisti, imo quem diligis, sic inter alias uirtutes suas etiam prophetica claruisse probatur; sic in sui dissolutione corporis, pontifici releuatus, supercelestium conciuis esse dignoscitur. Sed mea modo sileat paruitas, tua magis ista, quam alta sint, perpendat caritas. De hac enim altitudine loqui,  ego tam infimus timere debui.

4. Anno denique uerbi de uirgine nati 1118, defuncto  papa Paschali, qui Romane sedis apicem 18 annis, et eo amplius  gubernauit, assumptus est electione catholica, et consecratus est Gelasius papa, uir apprime eruditus, eleemosynis largus, consilio prouidus. Hic Henrico Iu, Romanorum imperatore, contra Ecclesiam seuiente, declinans, ad mare descendit, nauigio Gallias expetiuit: tibique primum, cursore a Pisis emisso, suum prenuntiari fecit aduentum: te enim, Cluniaci scilicet abbatem, in partibus Galliarum habet pontifex Romanus proprium et specialem filium. Huic apud S. Aegidium occurristi, huic et multo comitatui suo equitaturas et alia quam maxima elegantissime ministrasti. Hunc pro maris molestia infirmatum, in tue solo natiuitatis, quod Pater tuus Petrus, potens et nobilis  comes Merguliensis  , iuri apostolorum Petri et Pauli contradidit, et inde accepit, tu papam officiosissime confouisti. Qui denuo conualescens, et Cluniacum suum peruenire desiderans, Lugdunum Gallie pertransit, Matisconam descendit  , ubi grauissima egritudine confectus se Cluniacum perferri instantissime precepit. Quo deportatus, summaque reuerentia susceptus, completo episcopatus sui anno primo et diebus quatuor  , in medio fratrum, circumstantibus episcopis cardinalibus, in propria domo, proprius pastor in pace Cluniaco quieuit.

5. Post hunc reuerendus Wido uiennensis archiepiscopus ab Ecclesia catholica est in Cluniaco electus, sicque in papam Calixtum ordinatus  .  Hic terrene nobilitatis celsitudine precellit  , sed celestium nitore carismatum pulchrius elucescit. Hic secundo Cluniacum rediit, ibique festum Dominice Circumcisionis et Apparitionis deuote peregit  . Qui dum inter cetera sepius ageret de uita et miraculis B. Hugonis, non quorumlibet chartulas super his profusius exaratas attendit, sed personas authenticas in medio Cluniacensis capituli presentatas, de sancto que uiderant et audierant  ualidius attestatas, gratanter accepit. Episcopis uero et cardinalibus pariter assentientibus ad laudem et gloriam Domini nostri Iesu Christi natalem tanti confessoris tot et tantis uirtutibus approbati festiuum fieri papa decreuit . . . .  . Ista me dixisse sufficiat, tuaque mihi gratia ueniam tribuat . . . . 



CAPUT II. Ex uita per eumdem Hugonem scripta.

6. Patrum Cluniacensium conuentui sancto seruus Hugo. Charitas que libera seruit, piis me iussionibus parere compellit. Precepto igitur, non presumptione, suscepi de B. Hugone, licet indignus, aliquid dicere. Nec eis preiudico qui ante me de sancto eleganti scripsere calamo, sed nostris seruio,  dum quedam ab eis omissa colligo, profusius edita contraho, ne occupatos onerem multa pretereo. Hec protestatione premissa, natales, monachatum, et electionem S. paucis perstringit auctor; obiterque indicato quid Florentie contigerit, susceptum argumentum sic prosequitur:

7. Mirandis plus miranda subiungo, que referentibus uiris authenticis probata cognosco. Hec sane referunt, Gaufredus de Monte S. uincentii et Rainaldus Aeduensis. Dux Burgundie rotbertus  Haganonem Aeduorum episcopum nimia infestatione grauabat, uariisque predonum incursibus passim Burgundia laborabat. Eapropter episcopi Gaufredus Lugdunensis, Hugo Bisontinensis, Accardus Cabilonensis, et Drogo Matiscensis, Aeduam  conuenerunt,  magnique Patrem consilii predictum Hugonem Cluniacensem abbatem uenire rogauerunt. Aderat illustrium multitudo copiosa uirorum, populus confluebat infinitus, pro pace supplicans indefessis clamoribus. Adueniens ipse dux, imo tyrannus, Aeduam intrauit; sed fastu maligno interesse conuentui recusauit. At Pater Hugo, feruore caritatis concitus, tyrannum adiit; quem uehementer increpans cunctis mirantibus tanquam ouem mitissimam  secum adduxit. Episcopis autem supplicantibus, ut Pater Hugo pro pace agenda loqueretur, turbis undique conticentibus, et ex eius ore pendentibus, sic ait: Qui pacem querunt, qui Deum diligunt, nos audiant, nobiscum agant. Qui uero filius pacis non est, qui non ex Deo sed aduersarius est, huic ex parte Omnipotentis precipio ut a nobis exeat, et operi diuino non noceat. uix dicta compleuerat, cum ecce quidam statura procerus, facie truculentus, multis eum sequentibus egressus, disparuit. Non fuit in tanta multitudine hominum, qui aliquem nosset egredientium. Mirabantur singuli, stupebant uniuersi. Querentibus inuicem super his, non erat aliud respondere, nisi interdicente sancto, demones uisibiliter exiisse; egressosque de turbis simul euanuisse.  His ita depulsis, tantam mox predicatio sancti efficaciam habuit, ut eo iubente, dux ipse sui mortem filii  , interfectoribus condonaret, et Ecclesia pacem reciperet. O beatum uirum, cuius presentiam Satanas ferre non poterat, cuius imperium inuitus agebat. Res equidem mira, sed altiori miraculo cumulata. Quandiu enim in conuentu illo uir sanctus sancta perdocuit, sicut columba candida super caput eius presens apparuit. Quibus id uidere datum est, Deum glorificauerunt, non enim omnes hanc uidere gloriam meruerunt. Stephanus archipresbyter de Parriceio  , sub omni assertione itidem se, licet indignum, testabatur uidisse.

8. Paredum uenerat Hugo Pater, ut ibi festum  Baptiste Ioannis deuotus ageret. Ad quem mulier quedam, cum turba pro eo supplicante, peruenit; quia eius uterum irruptio uiolenta uirulenti tenebat serpentis. Tum sanctus, misericordia motus, aquam afferri precepit, quam precibus sacris et benedictionibus presignauit, acceptoque cochleari, ter de aqua illa in ore mulieris orando infudit. Quo facto, statim serpens, cunctis qui aderant uidentibus, per os mulieris horrendus exiuit. Qui cum merore uenerant, cum gaudio reuertentes, Dominum collaudabant. Gaufredus uir fidelis, quo presente sanctus apud Aeduam demones de turba fugauit, et hoc de serpente per eum eiecto se uidisse solet attestari.


9. Alio quoque tempore pacis agende gratia, prefatus pater cum episcopis Rocleno Cabilonensi  , et Drogone Matiscensi, in campo uenatorio pariter affuit. Turbis uero circumstantibus, quidam pessimo fedatus crimine, non timuit interesse. Quem sanctus, sancto edoctus Spiritu, a longe intuens, ait presentibus: uidetis, inquit, miserum illum? uidetis de none plenum? Statimque eum designauit, et ad se uenire mandauit. Quo presentato: Quomodo, ait, huc ad nos intrasti, qui hoc crimine  te sordidare uoluisti? Cur miser nobis in te demonem presentasti? Pacem querimus, demonem nolumus. Confusus ille negare non potuit. Quod factum uidentes plurimi qui aderaut adinuicem summissa uoce dicebant: Diuertamus ab isto homine, qui nouit hominum occulta uidere, ne et in nostris nos peccatis, sicut istum in  suis, ualeat deprehendere. Inquirenti denique sancto de cuius esset episcopatu ille homo, inuenit quod parochie cuiusdam esset Cabilonensis. Tunc sanctus miserum illum pariter et peccatum episcopo Rocleno proposuit; quem episcopus seorsum tulit, et pro officio correxit. Testes sunt qui interfuerunt, uenerabiles uiri Rotbertus Sedunensis, et Gaufredus, quem supraposui. Quanta sint hec, uestra perpendat caritas, mea interius sileat paruitas.

10. Erat Sanctus apud Nanctoacum  , uenit nuntius qui diceret obiisse Wilencum; Wilencus iste, prior fuit de Charitate. Pro defuncto pius Pater dum missam celebraret, more solito uiuam seipsum hostiam Domino presentauit, et sic tenens  in manibus Filium Patri obtulit, oblatum ore suscepit. Quo edoctus, ad fratres egreditur, reuelat sociis quod apud Charitatem, non Wilencus, sed Orius obiit. Erat ibi Odo, qui fuit prior Cluniacensis, post episcopus Ostiensis, deinde apostolice sedis pontifex summus, Urbanus secundus  . Qui legatione transmissa, inuenit, iuxta uiri Dei uerbum, non Wilencum obiisse, sed Orium.

11. Sabina quoque, sanctimonialis uirgo in Iotrensi  monasterio testimonii singularis, uidit Matrem misericordie cum glorioso beatorum agmine. uidit et subsellium candidum decenter ornatum agmini illi interesse, audiuitque quia Hugo abbas Cluniacensis in eo debebat abire. Sabina uisionem  retulit, nec multo post nuntius uenit, dicens migrasse sanctum, quem uisio dicta signauerat abiturum.  Sic sanctus et miraculis approbatus, et reuelationum sacramentis premonstratus, in medio filiorum corpore defunctus, sanctitate perpetuus, mundo decessit, Domino uiuit, digne sepultus in Cluniaco iacet; sed institutionum eius sanctimonia permanet, sed ordinis disciplina quam docuit usquequaque uiget, sed in celestibus meritorum eius corona refulget. Hugo iste, anno uite 15 monachus factus, 25 abbas sacratus, 35 defunctus, III Kalendas Maii quieuit in Domino, anno incarnati uerbi 1109  .





CAPUT III. Ex collectione anonymi in prenotata bibliotheca.

12. Ille Willelmus  Anglorum princeps. S. Hugonem plurimum diligens, antequam eius colloquio  frui potuisset, cum absentis benedictionem per legatum eius, dominum scilicet Warmundum, qui postmodum ex abbatie Dolensis  gradu, ad uiennensem archiepiscopatum conscendit  , audisset, atque suscepisset ab illo donum societatis eius, pileum regalem deposuit, et caput tanta humilitate submisit, ac si per angelum diuine gratie inuestitus munere fuisset. Cumque satrape eius stuperent, quia rem cernerent miram, eiusque ceruicem alias inflexibilem uiderent nimis humiliatam, putarentque inquirendum que fuisset causa, cur nichil uisibile accipiens, erga personam talem nil tribuentem ita maiestatem regiam exinanisset, respondit, dicens: Nolite mirari quod me tam deuote inclinauerim, tamque humillime, quia causa tante benedictionis  et inuestiture specialiter exegit, ut facerem quod faciendum iudicaui. Non enim tantum munus unquam suscepi, nec ipso die tam grande aliquid me acquisisse putetis, quo huius regni coronam obtinui, quia cunctis que habeo terminus erit relinquendis, sicut initium fuit capiendis; celestis autem glorie, cuius arrham quodammodo suscepi, quando sancto collegio me Cluniacensi miscui, finis esse non poterit. Ita prudens Willelmus philosophatus de thesauro cordis sui, stuporem suorum maiori admiratione compescuit, et oculos secularium mentium eo direxit, ut cognoscerent quanti habendus esset Hugo sanctus presens, qui tanti habitus a tanto fuisset absens. Ille nempe rex attendebat in eius legatione quid ponderis esset, quid commodi, quid  lucri anime sue proueniret, si, per conniuentiam reuerendi capitis, posset communionem tanti corporis promereri. Tunc misit rex domno abbati et sacro conuentui cappam pene auream totam, in qua uix nisi aurum apparet, uel electrum uel margaritarum  textus, et gemmarum series; inferius autem undique tintinnabula resonantia  , ipsaque aurea pendent; regina autem planetam; plane dignissimam mittente et accipientibus, quia sic rigidam, ut plicari non posset.

13. Rex idem Anglorum Willelmus, uir magnificus et in armis strenuus, et infinitis opibus ac uiribus potentissimus, cum prefate regionis potiri cepisset eiusque coronam regni bello obtinuisset, uolens digne episcopatus et abbatias terre illius ordinare, misit litteras illustrissimo abbati S. Hugoni, et mandauit ei supplicando, ut sex ei personas dirigeret ex fratribus nostris, quorum consilio agere posset, quidquid illi de Ecclesiis ordinandis foret agendum, eisque rectoribus constitutis securus esset  de ouibus custodiendis atque regendis. Adiecit quoque se daturum pro singulis argenti libras centum quotannis Cluniaco, sub titulo amicitie et gratie, ne forte esset graue sacro loco carere personis suis, et earum fructum perdere. Sed qui emptor fieri uoluit, non potuit, quia monachorum non inuenit uenditorem. respondit enim philosophus Christi, qui animabus fratrum nil censebat comparandum: Petitio, inquit, uestra, domine rex, descendit ex bona uoluntate, qui uultis gentem uobis a Deo traditam ad salutem suam ordinare. uerum sicut dignum est uestre maiestati quod poscitis, ita quod iniungitis, incongruum est nostre saluti ut animas, quas in periculo anime mee et capitis mei suscepi, uendam terreni mercimonii cupiditate, et mittam  in perditionem, aut generalem aut specialem, uidelicet ubi aut omnes aut aliqui eorum pereant, et ego pro illis rationem Deo reddam, apud quem nichil ualet aurum, nichilque prodest argentum, aut argumentum uane excusationis. Quomodo ergo faciam pro ullo munere, quod si facerem pro toto mundo, mihi parum esset, cum pro uno ex eis perdito perirem? Quid enim proficit homini si uniuersum mundum lucretur, seipsum autem perdat, et detrimentum sui faciat?  Igitur, carissime domine, hoc nolite a me querere, quod facere nisi cum perditione mea non possum, quia nullo pretio uolo animam meam uenumdare, quam profecto uenalem darem, si unum ex fratribus mihi commissis mitterem ubi illum perderem, et libentius ego pecuniam  darem pro comparandis monachis, quibus ualde indigeo per diuersa loca a me ordinanda, quam pro eorum uenditione acciperem. Quod enim capitulum nostrum in partibus illis timerent, ubi nullum uiderent nostrum monasterium, ad cuius portum  applicare ualerent uel constringi possent? Aliud itaque iubete, et sustinete hoc patienter, si non potest fieri cum salute amici uestri, quod petistis. ualete. Hoc rescripsit pius Pater regi illi eximio. Qui primo uehementer indignatus pro eo quod esset repudiatus in prece sua cum tanto munere, post furorem rediit ad mentem, cognouitque hunc hominem Dei uere cunctis preferendum; cui nullus appetitus rerum temporalium dominabatur, quique animarum salutem omni auro incomparabilem censebat, ideoque ipsum nulli omnino potestatis alicuius persone comparabilem, quia nulla cupiditate a recto calle flexibilem se aut mutabilem prebebat. Conuertit ergo se ab indignatione ad admirationem, repulsam uidelicet suam maioris faciens, quam susceptionem  fecisset, si exauditus fuisset. Repressit igitur iram que irruerat, acquieuitque rationi, quam cogitauit postquam recessit perturbatio mentis.

14. Tempore quodam  necesse fuit sancto uiro pro tuendis filiis ad Ecclesiam matrem recurrere, et Romane sedis patrocinium aduocare. Quapropter urbis illius refugium petens, magno labore et difficultate a latere pape auulsum domnum Petrum, Hostiensem uidelicet episcopum, cognomento Damianum, obtinuit, ut sibi daretur pro magno Petro preliaturus, et aduersarios prostraturus mirabili sua prudentia atque facundia  . Erat namque uir ille abstinentie singularis usu, et ferreorum uinculorum nexu undique sic attritus, ut uix posset  inueniri modus, quo eius corporis imbecillitas foueretur, ad equitandi onus graue utcumque tolerandum  . Et quia leui plerumque scandalo offendi poterat, necesse habebat sepe aliqua satisfactione placari. Ad quam rem uenerabilis Hugo ita se inclinabat, ut eius animum reformaret ad tranquillitatem, ac si alter Martinus esset, qui nichil putaret indignum, quod humilitas agendum suaderet. Cum ergo uenisset Cluniacum alter ille Gregorius, per eloquentie ubertatem, non tamen per apostolice uite equalitatem, uidissetque humanitatem et disciplinam, uirgamque et baculum contulisset, cepit herere ac stupere, qualiter sancti esse, aut sanctos institutores habere possent, qui tantis abundarent bonis; et rursum quomodo non sancti esse possent  aut perire, qui tam deuote sustinerent tam graue pondus laboris et custodiam monastice discipline.


15. Aliquando sane iudicabat ciborum copiam, aliquando mirabatur hanc ieiunantibus deesse gratiam, quam illos habere uidebat. uerumtamen si fieri posset, sicut ipse dicebat, ut utraque uirtus obedientie et abstinentie sociaretur in eis, tum profecto nichil apostolice defuturum perfectionis. Qua de re conueniens domnum abbatem obsecrabat, ut a sagimine duabus saltim feriis se suspenderent, qui in ceteris tam perfecti essent, ut anachoretis nichil deberent. Cui uenerandus Hugo, discretionis custos egregius: Si, inquit, Pater carissime, uultis augere nobis coronam mercedis per additamentum ieiunii, tentate prius nobiscum pondus laboris uel per octo dierum spatium, et deinceps estimabitis quid adiiciendum censere debeatis. Nam quandiu  non gustaueritis pulmentum, nescire poteritis quod exigat condimentum salis, et si non adhibueritis saltem minimum digitum uestrum, nequaquam iudicare de onere fraterno discrete ac digne ualebitis. Quibus ille auditis, sentiens fascis huiusmodi grauitatem suis uiribus importabilem, cessauit a petitione ingrauandi ponderis, et semetipsum cepit repercutere, unde alios ferire uoluit, quia sagittam ad eos sine suo uulnere nequiuit dirigere, intelligens magnum esse pensum illud, ac debere sufficere quod apprehendere ipse non posset, qui in tanto uidebatur stare uirtutum culmine. Eruditus itaque presul, multo eruditior rediit quam uenit, magnumque thesaurum fugiende inanis glorie et capessende uere humilitatis  secum reportauit.

16. uenerabilis Hugo, huius sancti Cluniacensis cenobii abbas, non modo in monastica religione, uerum etiam in diuinis officiis, per Dei gratiam ad meliora prouehendis, tota animi industria solerter inuigilans, decreuit cum communi fratrum consilio, ut in die sancto Pentecostes, hymnus, ueni Creator Spiritus  , in hora tertia decantaretur, qui uidelicet minime antea canebatur, quo scilicet eiusdem Paracleti, id est, consolatoris uisitatione compungi, amore inflammari et gratia mereamur illustrari. Utque huic tam saluberrime orationi bonum eleemosyne suffragaretur, constituit, ut ipso die abundans refectio a magistro ecclesie custode pauperibus exhiberetur, de pane, uino et carne, tali ratione  ut quantus in festiuitate fuerit numerus fratrum, tot etiam pauperes reficerentur. Sin uero numerum fratrum per se scire nequiuerit, a ministro  refectorii, uel a custode infirmorum, eorum numerum discat. Et ut tam boni operis premium a Domino consequeretur, decretum est ut ipso die ad maiorem missam, post primam collectam misse familiaris, omnipotens sempiterne Deus, pro eo sub silentio dicatur a sacerdote. Huius itaque precepti roboratoribus atque obseruatoribus pax, salus, et gratia a Deo Patre, et Iesu Christo Filio eius, et Spiritu sancto paracleto. Contemptoribus uero ac uiolatoribus, ni cito penituerint, ira eiusdem omnipotentis et eterni Iudicis, ignis etiam inexstinguibilis eterna damnatio. Decretum est etiam ab eodem Patre cum consensu fratrum, generale officium fieri singulis annis, feria u post octauos Pentecostes, pro  cunctis in cemeterio huius loci quiescentibus, ita ut sicut in festiuitate Omnium Sanctorum agitur,  dicto uespere omnia signa pulsentur pro uesperis, ac post cenam pro officio, et in sequenti die pro missa in qua tractus, De profundis, a duobus cantoribus canatur, cunctique sacerdotes qui illo die cantauerint missam, Deus cuius miseratione, specialiter pro illis cantent, et alii psalmos septem, ac duodecim pauperes reficiantur, et quidquid eadem die de refectione remanserit, eleemosyne tribuatur. Sed et per omnia loca huic loco subiecta, hoc idem agi pro cuiusque loci cemeterii defunctis sancitum est, uidelicet ut in monasteriis, ubi congregatio fratrum est, nec minus hoc perficiatur. Sed in cellis ubi non plus quam quinque aut tres commorantur, si tot pauperes reficere nequeunt, saltem uel quot  sunt fratres, tot pascantur.







SANCTI HUGONIS EPISTOLAE.



EPISTOLA PRIMA. AD WILLELMUM I ANGLORUM REGEM. Regi supplicando petenti ut sex ad eum monachos, sub annua pro singulo centum argenti librarum pensione, mitteret, respondet petitionem eius, ut uenalem et quasi Simoniacam, omnino reiiciendam.
[Bibliotheca Cluniacensis, p. 453.]

Petitio uestra, domine rex, descendit ex bona uoluntate, qui uultis gentem uobis a Deo traditam ad salutem suam ordinare. uerum sicut dignum est uestre maiestati quod poscitis, ita quod iniungitis, incongruum est nostre saluti, ut animas quas in periculo anime mee, et capitis mei suscepi, uendam terreni mercimonii cupiditate, et mittam in perditionem,  aut generalem aut specialem, uidelicet ubi aut omnes, aut aliqui eorum pereant, et ego pro illis rationem Deo reddam, apud quem nichil ualet aurum, nichilque prodest argentum, aut argumentum uane excusationis. Quomodo ergo faciam pro ullo munere, quod si facerem pro toto mundo, mihi parum esset, cum pro uno ex eis perdito perirem? Quid enim proficit homini si uniuersum mundum lucretur, seipsum autem perdat, et detrimentum sui faciat? Igitur, carissime domine, hoc nolite a me querere quod facere nisi cum perditione mea non possum, quia nullo pretio uolo animam meam uenundare, quam profecto uenalem darem, si unum ex fratribus mihi commissis mitterem ubi illum perderem; et libentius ego pecuniam darem pro comparandis monachis quibus ualde indigeo, per diuersa loca a me ordinanda, quam pro eorum uenditione acciperem. Quod enim capitulum nostrum in partibus illis timerent,  ubi nullum uiderent nostrum monasterium, ad cuius portum applicare ualerent uel constringi possent? Aliud itaque iubete, et sustinete hoc patienter, si non potest fieri cum salute amici uestri quod petistis. ualete.





[MABILL. Act. Bened. IX, p. 491.]

Dilectissimo filio ANASTASIO, frater HUGO, peccator, salutem, et in beatam resurrectionem, gloriosam electorum societatem.

Miror, carissime fili, quod iam diu de uobis nichil audiui, nullamque de uestra uita cognitionem accepi:  unde mando uestre dilectioni, ut si bonum uidetur uobis, descendatis ad uisitandos fratres, ut sicut dixi desiderabilis presentia uestra corroboret et exhortetur eos  .





EPISTOLA Iu. AD URBANUM II PAPAM. Aduersus Robertum, abbatem S. Remigii.
[MARTENE, Ampliss. Collectio, t. Iu, p. 999.]

Amantissimo et reuerendissimo Patri sancte atque apostolice sedis summo pontifici domino pape URBANO, frater HUGO Cluniacensis cum tota congregatione uestra continuas et deuotissimas deuotionis orationes et perpetuam pacem.


Multi, o domine Pater, iustis ac necessariis causis existentibus, cupiunt dignam uestram adire presentiam, sed impediuntur uariis difficultatibus obsistentibus. Unde et aliqui eorum saltem ad nos ueniunt, quasi ad domesticos uestros, si quomodo eis consulatur uel subueniatur illorum necessitatibus. Inter quos domnus Manasses Remorum pontifex, uester humilis filius, noster quoque deuotus amicus, quem et in alia epistola uobis commendauimus, conquestus est nobis de Maiori-Monasterio, in ecclesia B. Remigii se quemdam monachum ordinasse, et longe aliter quam sperabat de eius irreligione maximum in loco damnum prouenisse. Petiit autem ut interpellaremus inde uos; sed quia domnus HUGO Lugdunensis  archiepiscopus omnem ordinem rerum uobis significauit, sicut audiuimus, reuerentie suggerimus ut si ad uos uenerit idem monachus, prudentiam uestram nullis circumueniat calliditatibus, sed faciatis ei secundum sapientiam quam a Deo habetis. Reuerentissimam ac dilectissimam nobis paternitatem uestram Dominus Christus sanam et incolumem nobis conseruet et uniuerse Ecclesie.



EPISTOLAE u-uII. AD S. ANSELMUM.







EPISTOLA uIII. AD PHILIPPUM REGEM. Ex singulari familiaritate, regem, ut abdicato regno monasticam uitam arripiat, adhortatur.
[ACHERY Spicil., t. II, p. 401.]

Domino PHILIPPO, Dei gratia Francorum regi, frater HUGO, Cluniacensis abbas, celestis regni dignitatem et gloriam.

Sicut uestre sublimitatis prudentia recognoscit, sponteque fatetur, nullo unquam tempore, uel dignitati, uel corone, uel amplitudini uestre contraire conati sumus, nec honorem uestrum, aut gloriam, aut maiestatem, in quoquam minui seu defraudari optauimus, sed ea potius que istis contraria sunt,  quibusue ista corrumpi possunt, longe a uobis semper fore fide non ficta et optamus assidue et oramus: et si quid horum, uidelicet contrariorum ac corrumpentium ex humana uobis tentatione atque infirmitate inhesit, illud Deus amoueat, illo uos purget, illo uos ad plenum emundet. Quia uero mansuetudo uestra ex multa qua uos preditum scimus humilitate ad hoc se non dedignatur inclinare, ut quod restat temporis, nobiscum se unanimem ac concorde uiuere uelle fateatur, suamque nobis beneuolentiam offerens, nostram deuote reposcat, id gratulanter amplectimur, et super hoc corde beneuolo exsultamus, dicentes: Gloria in excelsis Deo, et in terra pax hominibus bone uoluntatis.

Et quoniam Deus ianuam nobis dulcis familiaritatis  ad uos de se alloquendum aperuit, nunc uobis primum aperimus, quod de uobis non nunc primum cogitare cepimus et optare; ut propensiorem affectum et intentionem maiorem amodo habeatis ad bonum, ad uerum dico bonum, ad summum bonum, quod Deus est. O magne amice, recordamini quia me aliquando interrogastis an aliquis unquam de regibus factus fuerit monachus. Respondi, etiam. Sed etsi de nullo alio certi essemus, solius sancti Guntranni Francorum regis exemplum sufficeret, qui, relictis seculi pompis, et uanitatibus, et illecebris, factus est monachus imitans illum qui, cum diues esset, pauper pro nobis factus est, ut sua nos paupertate ditaret. Igitur si uos regnum delectat, et potestas, et dignitas, imitamini quod auditis; quia sic  et uere rex, et uere potens, et uere dignitatis compos, et perenniter diues esse poteritis. Moueat etiam uos ac perterreat contemporalium uicinorumque uestrorum, Willelmi  , dico, Anglorum regis, et Henrici imperatoris  , lamentabilis casus plangendusque interitus : quorum alter unius sagitte ictu, non in bello, sed in bosco sub momento temporis interiit. Alter inter multos angores grauesque erumnas, quas diu sustinuerat, nuper, sicut uos audiuisse iam credimus, defecit. Qui quomodo nunc se habeant, quidue sustineant, quis hominum nouit? Propter quod, o rex amicabilis, apprehendite iam  ad plenum timorem Domini, assumite sanum et tutum consilium anime uestre; ne, quod Deus auertat, contingat uobis, sicut prefatis regibus contigisse dolemus. Sunt enim casus uite humane innumeri, innumerabilia mortium genera. Et horrendum est incidere in manus Dei uiuentis . Igitur mutate uitam, corrigite mores, appropinquate Deo per ueram penitentiam et conuersionem perfectam. Quam uidelicet penitentiam, uel conuersionem, nec faciliori, ut credimus, nec certiori uia potestis apprehendere, quam, quod multum uolumus et optamus, monachica professione. Ecce principes apostolorum,  iudices imperatorum et regum, et orbis. beatus Petrus et Paulus, parati sunt recipere uos in domum suam hanc, quam Patres nostri asylum penitentium nominauerunt. Et nos parati sumus uos ut regem habere, ut regem tractare, ut regi seruire, et pro uobis regi regum deuotius supplicare, ut uos propter se ex rege monachum, ex monacho in regem per se restituat; non iam in breuissimo atque pauperculo terre angulo, tempore modico dominantem, sed in amplissima ac felicissima celi latitudine secum sine fine regnantem. Amen.





EPISTOLAE DIuERSORUM AD S. HUGONEM.S. PETRI DAMIANI.





[EPISTOLA I.]








II. S. GREGORII PAPAE.







III. URBANI II PAPAE.







Iu. GOFFRIDI ABBATIS uINDOCINENSIS.







u. PASCHALIS II PAPAE.







uI. HENRICI IMPERATORIS COGNOMENTO NIGRI. Gratias habet Hugoni de restituta eius orationibus sanitate. Rogat abbatem ut e sacro fonte filium suscipiat.
[Spicil. ubi supra, p. 396.]

HENRICUS, Dei gratia Romanorum imperator Augustus, HUGONI, uenerabili abbati Cluniacensi, gratiam et salutem.

uisis sanctitatis tue litteris, admodum gauisi sumus. Tuas tanto libentius suscepimus, quanto feruentiori studio diuine contemplationi te inherere  nouimus. In quibus quoniam te dixisti nimium exsultasse de reddita nobis sanitate, de concessa celitus filii adoptione, grates paternitati tue referimus, grates ex intimo corde persoluimus. Id etiam, non tam summopere mandamus quam humiliter deposcimus, ut tua apud clementissimum Dominum nostrum iugiter non desit oratio, pro reipublice commodo, pro totius regni honore, pro nostra nostrorumque salute, ut diuinitus nobis collata prosperitas, Ecclesiarum et populi totius pax possit esse et tranquillitas. Quis enim sapiens tuam orationem,  tuorumque non exoptet? Quis insolubili caritatis uinculo retinere non ambiget? quorum oratio tanto purior, quanto ab actibus seculi remotior, tanto dignior, quanto diuinis conspectibus exstat propinquior. Quod autem te pro longinquitate itineris negasti potuisse uenire, sicut iussimus, quanquam gratanter tuum suscepissemus aduentum, eo ignoscimus tenore ut in Pascha ad nos Coloniam uenias, si est fieri possibile, quatenus, si audemus dicere, eumdem puerum de quo ita letatus es de sacro fonte susciperes, et spiritualis pater tue benedictionis munere signares, sicque simul expiati fermento delictorum Paschali solemnitate mereamur perfrui azymis celestis glorie.





uII. IMPERATRICIS AGNETIS, HENRICI NIGRI UXORIS. Orat ut pro defuncto imperatore preces Deo offerat.
[Spicil. ibid. p. 397.]

Dilectissimo Patri et omni acceptione digno HUGONI abbati . . . . . queque modo Deo iubente fit, salutem et deuotum obsequium.

Quia in luctum uersa est cithara mea, pro gaudio gemitum, pro exsultatione, quam littere uestre fecerant, refero lamentabile planctum. Cor tamen merore tabidum refugit ex toto referre. Quapropter et quia uelox fama malorum, ut credo, meum uobis dolorem nuntiauit, precor ut dominum meum, quem diutius in carne seruare noluistis, saltem orando cum uestro conuentu defunctum Deo commendetis, filiumque uestrum diu sibi heredem fore ac Deo  dignum obtineatis, et turbas si que contra eum in uestris uicinis partibus regni sui oriuntur, etiam consilio sedare studeatis. uale, Pater.





uIII. HENRICI Iu IMPERATORIS PRAECEDENTIUM FILII. Abbatem precatur, ut illum inuiset, quo pacem inire possit cum summo pontifice.
[Spicil. ubi supra, p. 397.]

HENRICUS, Dei gratia Romanorum imperator, Augustus, HUGONI reuerendo abbati, quod filius Patri.  Diu est, domne ac Pater, quod infirmum uestrum sicut solebatis non uisitastis, et quod adhortationum et consolationum fomentis contritum uestrum non curastis. Sed proinde pietati uestre non estimamus derogandum, sed totum iniquitatibus nostris imputandum, quia fortasse Spiritus Domini prohibuit, ne propter infructuosam arborem sanctitas uestra fatigari debuerit. uerum quoniam tempus est omni rei sub celo, et sicut tempus est ire Domini, ita et misericordie eius; quam uicissitudinem sepius in Isrelitico populo animaduertere possumus, qui peccans a Domino puniebatur, penitens dignus uenia iudicabatur, sicut plane factum est quando a Nabuchodonosor muri Ierusalem destructi sunt, templum Domini dirutum, populus captiuus ductus est, quando  filia Sion sedit per septuaginta annos sine rege, sine sacerdote, sine sacrificio. Sed rursum quando celi distillauerunt misericordiam Dei, sub Cyro rege Persarum laxata est captiuitas, rediit populus, Ierusalem reedificata, templum reparatum, et ceremoniarum ritus ex integro est restitutus. Si ergo, sicut Apostolus loquitur, hec omnia in figura contingebant illis, nos qui similem in destructione ecclesiastice religionis, Domini diu sustinuimus iram, quare in reparatione eiusdem religionis similem non speremus misericordiam? Hoc itaque exemplo animati notum facimus serenitati uestre quod, pro reparatione ecclesiarum, que nostris temporibus nostris peccatis, heu! corruerunt, omnibus modis, prout Deus uires dederit, uolumus laborare et sanis consiliis  omnium bonorum amodo acquiescere, si quo modo ualeamus dispersa colligere, et hiantia cuneo schismatis, unionis glutino coadunare, atque ruinam Ecclesie, que per nos facta est, pacis et iustitie instauratione recompensare.

Preterea significamus uobis quod, si Deo propitio regnum et sacerdotium in unum recolligere poterimus, post confirmatam pacem, ire Ierusalem disponimus, et uidere sanctam terram in qua Dominus noster in carne uisus est, et cum hominibus conuersatus est: ipso propitio ualde desideramus, ut ibi expressius eum adoremus, ubi eum alapas, sputa, flagella, crucem, mortem, sepulturam, passum esse pro nobis cognouimus. Hec autem omnia propterea  sanctitati uestre indicamus, ut enixius pro nobis oretis, et nos Deo cum sancto collegio fratrum uestrorum attentius commendetis, ut ipse qui nos bone uoluntatis preuenit misericordia, ad fructuosum effectum nostra dirigere dignetur opera.





IX. HENRICI IMPERATORIS PRAEDICTORUM FILII. Conqueritur de filio quod in illum insurrexerit.

HENRICUS, Dei gratia Romanorum imperator, Augustus, carissimo atque dilectissimo Patri HUGONI, et uniuersis sanctis fratribus Cluniacensis cenobii, dulcem filii affectum, ac deuotum fratris, imo serui obsequium.


Quia tuam semper pietatem et paternam erga nos sollicitudinem benigne experti sumus, ita ut de multis sepe periculis tuis sanctis orationibus credamus nos liberatos, idcirco, Pater carissime, ad te post Deum quasi ad singulare refugium necessitatis nostre recurrimus, et, ut apud te saltem miseriarum nostrarum solatium inueniamus, humiliter exposcimus. Et utinam nobis contingeret faciem tuam angelicam corporaliter uidere, ut tuis affusi genibus caput nostrum, quod de fonte salutari suscepisti, in sinum sanctitatis tue familiariter possemus reclinare, ibique peccata nostra deflendo multitudinem tribulationum nostrarum per ordinem enarrare! Sed quia talem nobis consolationem inuident non solum longa terrarum interiecta spatia,  sed etiam mira seuientium inimicorum odia, tuam paternitatem omni deuotione obsecramus, quatenus nostre humilitatis litteras nichil falsitatis aut simulationis, Deo teste, continentes, non dedigneris suscipere, et attente et misericorditer intelligere, monstrum inaudite traditionis nostre. Quam quidem ut magis mirandum sit, non tam domestica uel inimica manus  quam etiam filius uteri nostri unice nobis dilectus, impie, inhumane, et indigne in nos exercuit, ita ut non absque dolore uel ingenti admiratione possimus clamare ad Deum uoce illa Psalmiste regis, a facie non dissimilis filii fugientis: Domine, quid multiplicati sunt qui tribulant me?


Scire enim te credimus, quia audisse non dubitamus, quanta affectione, et intima cordis dilectione, contra uoluntatem multorum, eumdem filium nostrum exaltauimus usque ad regni solium, qui in ipsa electione sua nobis iurauit Moguntie uitam et salutem persone nostre; et quod de regno et omni honore nostro, et de omnibus que habebamus, uel habituri eramus, nullomodo se intromitteret, me uiuente. contra uoluntatem et preceptum nostrum. Idem quoque super crucem et Dominicum clauum cum lancea, coram omnibus principibus, nobis iurauit, cum intronizatus fuisset Aquis. uerum his omnibus posthabitis et obliuioni traditis, consilio perfidorum, et periuratorum mortaliumque inimicorum nostrorum  ita a nobis separatus est ut, omnimode nos persequi tam in rebus quam in persona cupiens, nos priuare regno et uita ab ea hora semper intenderet. Cepit enim castra nostra obsidere, et predia nostra usurpare, quotquot potuit, tam de familia, quam et alios sibi contra nos sacramento alligauit. Proh dolor! cum de die in diem exspectaremus, ut tactus dolore cordis intrinsecus humiliatus resipisceret, magis ac magis furore perfidie accensus, nichili pendens Dei timorem et paternam reuerentiam, non dubitauit nos de ciuitate in ciuitatem persequi, et omnia nostra pro posse inuadere.

Sic uenimus Coloniam. Proinde cum ipse in proxima Natiuitate Domini disposuisset colloquiem apud Moguntiam, congregatis fidelibus nostris cepimus  illuc ascendere. Quo audito, occurrit nobis obuiam in locum qui dicitur Confluentia; ibi cum nichil ui contra nos posset agere cepit laborare astutia, dolo et omni arte. Misit namque nobis nuntios suos ut secum loqueremur; nos autem, accepto consilio nostrorum fidelium, annuimus. Postquam uero illuc conuenimus, statim procidens ad pedes eius cepimus pro solo Deo et anima sua affectuosissime rogare, ut uellet iam cessare ab inhumana patris persecutione. Ille autem econtra sub specie et uelamine pacis et conuentionis, prouolutus ad pedes nostros lacrymando rogabat et obsecrabat nos, ut fidei et anime sue nos committentes, que . . .  nostrum et caro nostra erat, non dubitaremus cum eo ad prefatum colloquium . . . Moguntiam, illuc nos  ipse duceret omni certitudine securitatis, et cum principibus, quanto fidelibus posset, de honore nostro sollicite tractaret, et inde nos, peracto negotio uel infecto, ad locum quem uellemus securissime reduceret. His omnibus auditis et intellectis, collaudantibus nostris, commisimus nos fidei et anime eius, dicentes: Committimus nos anime tue sub ea fide qua Deus uoluit filium diligere patrem. Ille uero data dextra sub eadem fide salutis et honoris nostri nos securos reddidit. Hac igitur fiducia nichil dubitantes, remisimus nostros ut ad prefatum colloquium redirent; mandando etiam ceteris fidelibus nostris ut ibidem nostris occurrerent, et sic cum illo profecti sumus.

Cum autem essemus in media uia, nuntiatum est  nobis priuatim quod traderemur. Hoc cum ipse sciret nobis relatum esse, cepit iurare et detestari nullomodo esse uerum, recipiens nos iterum sub prefata fide. Deinde in sequenti die circa noctem peruenimus in locum qui dicitur Binga. Mane autem facto circumuenit nos armorum strepitu, et omni genere terroris, dicens se nos nolle ducere Moguntiam, sed ad castrum quoddam. Cum igitur prouolueremur ad pedes tam suos quam aliorum, ut, secundum fidem datam, nos duceret Moguntiam, uel nos dimitteret liberos abire, redituros in termino quem disponeret omni certitudine securitatis, responsum est nobis quod nichil aliud liceret nobis facere quam ad prefatum castellum ire. Quid plura?  Contra omnem uoluntatem nostram captiuos nos duxerunt, ibique, retrusi arctissima custodia, traditi sumus mortalibus nostris inimicis, exclusis omnibus nostris preter tres laicos, nec etiam relictus est nobis sacerdos, cum de uita nostra desperaremus, a quo possemus corpus et sanguinem Domini pro uiatico accipere, et cui possemus peccatorum nostrorum confessionem facere. Ubi etiam afflicti sumus fame et siti, et omni genere contumelie et terroris, usque ad ipsum articulum mortis, ita ut certissimum nobis esset nos ulterius non posse uiuere, quantum in ipso erat, nisi uoluntati eius satisfaceremus. Interea mandatum est nobis  quod liberationis nostre nullum esset consilium nisi extemplo daretur et crux et lancea, ceteraque regalia insignia. Cum ergo indubitanter intelleximus nos nullatenus aliter quam hoc modo liberari posse, mandauimus illis qui erant in castello ubi regalia habebantur, ut saltem hoc modo uitam nobis redimerent. Qui periculum uite nostre intelligentes, prefatam crucem et lanceam cum aliis insignibus, licet inuiti, tradiderunt.

His ita  inhumane peractis, eduxerunt nos de horribili carcere in locum, qui dicitur Ingilheim, iuxta Moguntiam, quo uenit filius noster cum mortalibus inimicis nostris, et eorum multitudine, relictis ferme omnibus fidelibus nostris Moguntie, ea spe quod  nos illuc ad eos deberet ducere. Quibus omnibus hac spe deceptis, in prefato loco iterum producti sumus ad crudelissimas questiones, et iniquas exactiones, presente nuntio pape, ubi multa inconuenientia, non tam zelo rectitudinis quam studio nostre damnationis, sunt nobis ab inimicis nostris obiecta, quecunque scilicet saluti et honori nostro potuerunt esse contraria. At uero nos cum postularemus ut liceret nobis respondere et de omnibus obiectis, digna ratione satisfacere, illi pro imperio renuerunt, quod etiam barbari alicui seruo non facerent. Cum ergo uideremus nobis uiolentiam et preiudicium fieri, tunc prouoluti ad pedes eorum cepimus suppliciter implorare, cum pro Deo, tum pro suo honore, ut huiusmodi questiones et obiectiones  differrent usque ad apostolicam sedem, concessa interim nobis dignitate proprie libertatis, usque ad locum prefate sedis, ubi presente Romano clero et populo, remoto odio et inuidia, et ceteris que iustitie sunt contraria, liceret de obiectis uel digne purgare, uel humiliter satisfacere. At cum id quoque nobis inhumane denegaretur, et nos deinde mise  . . . . . reremus, si qua spes uite aut salutis, uel que tandem esset . . . . . copia liberationis. Tum nobis responsum est quod a graui captiuitate ita . . . . . possemus, si ea exsequi uellemus, que nobis, licet contra ius et honorem nostrum, proponebantur, id est, ut secundum eorum uoluntatem redderemus imperii coronam. Quid plura? Postquam a  nobis omnia pro uoluntate et imperio extorserunt, abeuntes Moguntiam, in eodem loco nos sine honore reliquerunt, eum ecce mandatum est nobis quod, nisi eternam captiuitatem subire uellemus, quantocius discederemus. Quapropter locum ipsum detestantes, nauim conscendimus, Coloniam festinanter uenimus, et sic gratuita misericordia diuine maiestatis a crudelibus inimicorum manibus uix liberati sumus.

Sed iam tempus est tam longe miseriarum nostrarum tragedie finem imponere; quam idcirco tue, Pater amantissime, pietati deflere curauimus, quia in Deo et in te magna et singularis spes est  nobis consilii et auxilii, salutis et liberationis nostre. Unde quod hactenus facere distulimus, nunc toto affectu et desiderio animi totum consilium nostrum tue fidei committimus, et quidquid de nostra cum apostolico reconciliatione, quidquid de pace et unitate sancte Romane Ecclesie, saluo honore nostro, faciendum esse decreueris, totum nos facturos sine dubio Deo ubique promittimus. Festina ergo, Pater carissime, nobis consulere, nec te peniteat, quesumus, etsi non pro filii liberatione, quia peccauimus in celum et coram te, saltem pro mercenarii tui salute laborare. Preterea conquerimus pietati tue quod filius noster litteris suis mandat ubique regalia omnia sponte nos reddidisse, quod nouerit  sanctitas tua omnino uerum non esse.





X. EIUSDEM. Rogat Hugonem ut arbiter esse uelit illum inter et papam.
[Spicil. t. II, p. 395.]

HENRICUS, Dei gratia Romanorum imperator Augustus, HUGONI, uenerabili Cluniacensi abbati, quidquid licet peccator, tamen spiritalis filius, deuotius et humilius suo desiderantissimo et dilecto Patri.

Etsi per familiares monachos et fratres uestros tribulationis, et a seculo inaudite horribilis traditionis nostre omnem ordinem uobis propriis litteris, sicut contigit, significare et mandare disposuimus,  tamen noluimus pretermittere quin per hos nuntios uestre paternitatis sanctitatem, ut publicanus peccatorum suorum refugium, et naufragans salutis portum, desiderantissima deuotione deposceremus. Rogamus igitur, uenerande Pater, uestre sanctitatis memorabilem probitatem, quatenus, audita et intellecta nostre monstruose traditionis detestabili miseria, ita caritas Dei que in uobis est accendatur pro solo Deo ad defensionem exsecrabilis iniurie nostre, quod manifeste appareat sanctitatem uestre paternitatis solo diuino respectu sollicitari pro inauditis tribulationibus nostris. Nos enim coram Romano nuntio, de causa que est inter nos et papam, consilio religiosorum uirorum uoluimus pleniter agere, uerum, quia disposuerant nos omnino de hac uita  perdere, nullo modo uoluerunt nos recipere. Iterum tamen qualitercunque tractati simus, ponimus nos in consilio uestro Patris nostri, aliorumque religiosorum uirorum, quos ad hoc habere uultis, ita ut saluo honore nostro totum pape faciam quod disposueritis. De cetero orationibus uestris me committo, uenerande Pater, et per uos sancte congregationi uestre presentari rogamus, et eorum orationi deuotissime commendari.





XI. ALPHONSI REGIS HISPANIARUM. Gratiis de Roberto ad se misso actis, ut eius anime curam gerat abbas, et censum annuum, iam ipsi a Patre concessum, recipere uelit rex expostulat.
[Spicil. t. uI, p. 445.]

HUGONI uenerabili et excellentissimo abbati Cluniacensium, uirtutum floribus claro, fomite diuino suffulto, atque cuncte dulcedinis mellifluo seniori, quem sue dignitatis clarificat gradus, nec non cuncte nobilissime congregationi apostolorum Petri et Pauli, ALDEPHONSUS gratia Dei Hispaniarum rex, cum omni deuotione mentis et corporis, suum stillare fascem, uereque caritatis custodiam, uiteque eterne gaudia, atque perpetuam prosperitatem et salutem,  nec non quidquid sublimius, ex intimo corde, amplexibili dilectione, in Domino Iesu Christo.

Quanta te, gloriosissime Pater, deuotione diligam, melius, ut deputo, ipse cognoscis, quam aliquis doctor in charta scribere possit, Robertum, quem super omnes monachos teneo excellentiorem et cariorem, uestrumque ex intimo corde fidelissimum confratrem, scientem qualiter tuus amor factus est mihi uelut ignis tota die et nocte ardens in corde meo, unde si omnia mihi dedisses que in mundo habere potes, puto nichil esse ad comparationem illius boni, quod causa mei particulam tui gregis, quem spirituali fouisti manu, in nostris partibus misisti. Quapropter gratia Domini te illuminante,  ego seruus seruorum Dei, omnino tue subiectus pietati, magis ac magis tuam deprecor paternitatem, ut in bono quod cepisti perseueres, quatenus aliquos tue sanctissime religionis domesticos mittere digneris, et ut illum nostrum et uestrum locum, quem tuo sanctissimo fonte incepisti rigare, repleant tua dulcedine, dum in hoc fragili moueor.

Ad hoc scito, sanctissime Pater, censum  quem pater meus illo sanctissimo loco Cluniacensi solitus erat dare, ego, annuente Deo, in diebus uite mee duplicabo, et seriem testamenti composui coram testibus, ut quisque, qui hoc regimen post excessum uite mee accepturus erit quod teneo, quomodo hoc censum, quod sanctis apostolis Petro et Paulo, uobis et sanctissime uestre congregationi tribuo, quatenus  ipse similiter qui hoc regnum habuerit debito persoluat illo sanctissimo loco; sin autem noluerit, quomodo potestate Dei et precibus beatorum apostolorum Petri et Pauli ipso regno careat. Idcirco, egregie Pater, uestram deprecor fraternitatem, ut hoc censum, quod uobis addidi, propter triticum uenundetur, et inde acquiratur, ut illa sanctissima congregatio uitam suam sustentare ualeat. Et quicunque hoc censum  in alio loco miserit, nisi, sicut supradictum est, et ut ipse proprio ore uobis dixerit, cum Iuda traditore in inferno  sustineat penas, et a fronte suis careat lucernis.

Quapropter, egregie Pater, supplici deuotione tuam deposco clementiam, huic deprecationi mee benigno sinu fauens, quam a te petere ad presens cupio, uellem admodum, si gratia tui esset, domnum Robertum omnino in nostris partibus adesse, quem summum atque carissimum pro omnibus rebus habeo, qua de causa uellem eum mecum esse in uita et in morte, quoniam illius suffulcior  , eiusque dulcissimis uerbis foueor. Nam scitis pro certo uestro usui esse omne consilium quod agitur erga me, ideoque ut curam mei habeatis rogo, ut nullius causa impedimenti dimittatis quin in nostris partibus omnino eum sinatis habitare.

De Romano autem officio quod tua iussione accepimus,  sciatis nostram terram admodum desolatam esse: unde uestram deprecor paternitatem, quatenus faciatis ut domnus papa nobis suum mittat cardinalem, uidelicet domnum Giraldum, ut ea que sunt emendanda emendet, et ea que sunt corrigenda corrigat. uale.





XII. CLEMENTIAE COMITISSAE FLANDRIAE. Inuitat illum ad reformandum monasterium S. Bertini, quod Cluniacensi omnino subiiciendum promittit.


In nomine Patris, et Filii, et Spiritus sancti. Domno HUGONI sancte Cluniacensis Ecclesie abbati, CLEMENTIA Flandrensium comitissa, beatam  cum dextre partis ouibus portionem.

Quoniam de pietatis uestre uisceribus, Pater reuerende, plurimum presumo, idcirco pro religione in partibus nostris per uos construenda, nunc scriptis, nunc internuntiis, fiducialiter ad misericordiam uestram recurro. Nullum enim opus gratius Creatori nostro fore existimo quam ut hic operam demus, quatenus locus, qui huc usque plane erat ecclesia malignantium, ex superni respectus immutatione fiat gloriosa habitatio Deo seruientium et regulariter ac pie insimul uiuentium. Et quoniam sancta prudentia uestra mihi scripsit, ut, iuxta cuiusdam superius dictum, plus rerum exitus quam initium attenderem, uosque discordias procerum,  ac ipsius loci fratrum uereri, ad id primum audaciter respondeo quod in hoc meo proposito, omnino firma, imo constantissima, Deo teste, perseuerabo, nec pro dissensione procerum que nulla erit, cum maxime cordi sit omnibus, nec pro controuersiis seu contradictionibus fratrum, quas omnimodis ad nichilum redigemus, a tam sancto opere, tamque pia intentione, quoad uixero, unquam declinabo. Ego igitur Clementia, gratia Dei Flandrensis comitissa, eadem potestate ac stabilitate qua dominus meus, dum adhuc in terra sua esset, quecunque iuris mei sunt ordinans atque disponens, consilio episcoporum meorum, Ioannis uidelicet Morinensis, et Lamberti  Atrebatensis, simulque instinctu quorumdam principum, quos ad hoc mecum disponendum alacriori quidem consilio conuocaui, iuxta petitionem ipsius abbatis atque uoluntatem mihi celitus inspiratam, monasterium Beati Bertini, omniaque ad ipsum pertinentia, tam exterius quam interius, et quidquid ad nos ac antecessores nostros ex eodem hactenus attinebat Deo et sancto Petro, uobis quoque, ac successoribus uestris per concessionem diecesani episcopi libenter concedimus, et per presentis pagine traditionem iure perpetuo donamus, atque pro redemptione anime mee, ac successorum meorum, pro salute quoque domini mei Roberti comitis, de cuius uoluntate atque assensu super hoc negotio, si forte diuina pietas eum reduxerit, certissime suum  locum illum secundum tenorem litterarum domni pape perfecte uobis subiiciemus, ita etiam ut abbas a uobis ibidem ordinatus, si, secundum Regulam sancti Benedicti, et sacras institutiones uestre Cluniacensis Ecclesie, non uixerit, liberam facultatem remouendi, alterumque substituendi habeatis, presertim cum non aliunde, nisi de Cluniaco, quemquam deinceps ibidem liceat preesse. Hec autem omnia concessa et firmiter collaudata sunt sub testimonio episcoporum supramemoratorum, Ioannis Taruanensis, et Lamberti Atrebatensis, ac optimatum meorum, scilicet Roberti de Bethunia, ipsius abbatie aduocati, atque Balduini eiusdem uille castellani, nec non Baldrici magne probitatis uiri. Ad uestram ergo prudentiam atque sanctitatem spectat  locum illum pro amore Dei ex uestris religiosis personis ac honestis uiris quibus abundatis sic ordinare, quatenus malitia inibi diutius iam inolita penitus exstirpetur, atque in uita morumque honestate ibidem conuersantium nomen Domini per omnia ab omnibus glorificetur. Amen.





XIII. ROTGERII COMITIS FUXENSIS. Concedit Hugoni locum Sancti Saturnini Fredelacensis monasticis institutis informandum.


Domno HUGONI abbati Cluniacensi, ROTGERIUS comes de Foys, et uxor eius AMICA, et omnino serui pro posse sui a Saluatore suo, salutem et  opem.

Notum est nobis, Pater et magister animarumque pastor, teste humano genere passim quotidie obeunte, non nos semper corporaliter uiuere posse. Ideo consilio inito inter nos ad remedium et nostrarum salutem animarum, remissionemque que egimus peecatorum, ex hereditate, quam in presentiarum possidere uidemur, transitoria, dare uobis partem iam disposuimus, ut perpetuam mereamur cum Domino mercedem, qua post corporum finem nostrorum in celesti feliciter uiuamus requie. Quod quoque uestri ordinis meritis et precibus credimus acquirere superabundanter quam petimus Christi misericordie  affluentia desuper nobis pie lapsura, cui in nobis uos fiducialiter cum predicta donatione committemus. uerbi gratia Domino Deo Creatori ac Redemptori nostro Iesu Christo, genitricique ipsius sancte uirgini Marie et apostolis sanctis Cluniacensis cenobii Petro et Paulo, nec non tibi, Hugo, sancte uiuenti, famosissimo per orbem Cluniacensi abbati, ego R. et coniux mea pro acquisitione uite eterne concedimus, cum omnibus ad se pertinentibus, cum assensu et ultroneo consensu comitis Tolosani, locum Sancti Antonini, qui uulgo uocatur Fredeleiz, quatenus ibi monastici habitus, te statuente, regularis inseratur ordo, ad prouectum profectumque nostrarum omniumque fidelium animarum.





XIu. WIGONIS COMITIS. Honorem de uisilia ipsi concessum fuisse scribit, rogatque pro aduersariis indulgentiam.


Seniori suo dilectissimo domino HUGONI, Cluniacensi uidelicet abbati sanctissimo, dominorumque meorum fratrum Cluniacensium sanctissimo conuentui, ego WIGO, ut dicitur, comes, fidelia famulamina.

Sanctitatem uestram scire uolo quia honor de uisilia, qui uobis a predecessoribus meis iamdudum fuerat datus, nunc a me, cum consilio procerum meorum prudentiorumque canonicorum Gratianopolitanorum, assensu scilicet Rostagni, Wigonis, qui multum pro uobis in hoc negotio laborauerunt, multaque ab aduersariis uestris aduersa perpessi sunt, nec non et aliorum, uidelicet Adonis, Acardi  et Adalberti, qui hoc donum constanter laudauerunt, in presentia quoque fratrum uestrorum de domina uobis perfectius est deditus, monachis quippe uestris ibi positis, aduersarii uestri, qui fraudulenter prefatum honorem sibi rapuerant, inde expulsi sunt. Quamobrem pietatem uestram uotis omnibus exoro, ut patris mei aduersum uos offensam absoluere curetis, eiusque memoriam, sicut sibi esse necessarium scitis, et uos habere dignemini, et monasteriis uestris, quemadmodum de uestris monachis habendam percipiatis. Pro me autem uos Dominum deprecari admodum exposco, quatenus de sublimitatis honore mihi commisso sibi placere merear. Illi uero duo milites fratres Arnaldus et Wigo, sub quorum  potestate predictus honor habetur, qui uobis olim de eo resistere uidebantur, nunc autem plenius impendunt, et se impensuros monachis de uestris ibidem commoraturis pollicentur, nichilominus ut ipsis culpam dimittere, et de patris et matris eorum meminisse debeatis. ualete.





Xu. WIDRICI DANOBRIENSIS. Offert illi cellam S. Christophori de Magno-uico.


uenerabili abbati, ac totius religionis decore adornato Patri HUGONI Cluniacensi, senior WIDRICUS Danobriensis, et GEPA coniux eius, atque ipsorum duo filii, BALDUINUS et RAINBALDUS, deuotum famulamen atque eterne felicitatis munus.


Inter spem metumque positi, dum hanc labilem uitam agimus, auxilio Dei, consultuque suorum fidelium de salute anime aliquid pro posse disponere uolumus, quatenus in futuro remissionem delictorum et uitam perpetuam percipere mereamur. Est nobis in predio proprio in uilla, que uulgo dicitur Magnus uicus, capella quedam in honore Christi martyris Christophori constructa, quam procurat quidam monachus, Walterius dictus, asserens se uestre subiectionis esse per omnia. Inibi, Deo cooperante, per merita predicti martyris plurima fiunt miracula. Iam ibi contradidimus tantum arature terre, quantum potest octo bobus ad arandum sufficere. Dedi huic ecclesie unam salinam sedem, et unam patellam; uxorque mea unam patellam perpetuo iure, et  dabimus adhuc, nostrique successores. Non parum uobis uideatur, damus ecclesie Cluniacensi annuatim, festo sancti Andree, carratam salis, et, si Deus rem multiplicauerit, emendabimus et nos uobis in donis. Oramus sanctitatem uestram ut prefatum locum uelitis in cura uestra et subiectione pro Dei amore suscipere, ut per uos nomen Domini laudetur ubique. Iam enim in prefato loco monachilia habitacula honeste sunt incepta, que perficientur, Deo annuente, instanti cura. Mittimus litteras nostra parte beatitudini uestre, ut notificetis nobis quid super hoc uelitis facere. Nolumus enim usque pactionem ex hac re facere, donec rescierimus si nos uelitis in hac petitione exaudire. Hoc sciat pietas uestra, quoniam, si uobis placuerit suscipere, nullum ius, seu  aduocationem, nec ego, nec posteritas nostra, uolumus retinere. Alioquin, si nolueritis, consilium queremus in aliis locis, sed libentius apud uos conuersio esset nobis. ualete semper.





XuI. AMELII ABBATIS AURILIACENSIS. Committit ei cellam Cariacum reformandum.


Summe felicitatis, ac totius prudentie fulgore clarissimo, quin etiam uenerabilis discipline studiis eruditissimo, domno uidelicet HUGONI iure iuris abbati Cluniacensium, utinam suorum minimus monachorum AMELIUS, licet indignus, abbas Aureliacensium, munus eternitatis optimum ac diuinum presidium!


Cum uideamus, Pater carissime, totius orbis, sue redintegrationis gratia, cenobia consurgere, de nostri quondam sanctitate famosi contritione conquerimur quam maxime. Ceterum cum ad plenum, quod maius est, nostrum cenobium reparare nequimus, saltem quamdam ex nostris cellulam, que Cariacus dicitur, tue ditioni committimus, eo tenore scilicet ut iam predicte cellule fratres ex tuis regulares adhibeas, qui ibi hactenus fratribus enormiter uiuentibus studia discipline regularis exhibeant, ac ordinem bene uiuendi attentius expediant, quatenus tua gratia ibi fratrum degentium anime post huius uite terminum future, statim prospera mereantur accipere. Quod siquidem tu times, ut aut ego, aut  quilibet de presentibus, ac de futuris nostri cenobiorum fratribus de tua disciplina  quandoque aliquid defraudare tentauerint, tuo totum per quod ab illa presumptione resipiscant, committimus examini. Quod si facere renuerint, sicut tu temet decreuisti . . . ac si sancimus perenniter, quo iam predicte illius celle fratres, aut priores aliqui, Romanum adeant pontificem, ut quod per te successoremque tuum caritatiue emendare uoluerint, licet inuiti, suo iudicio emendare non desinant. uale. uale.





XuII. THEOBALDI COMITIS CAMPANIAE. Offert Theobaldus comes filium ut aquis salutaribus B. Hugo abluat.



In nomine sancte et indiuidue Trinitatis, et sanctorum apostolorum Petri et Pauli, HUGONI uenerabili abbati, et Cluniaco monasterio atque Cosseiensi, domnoque GOZECHINO reuerendissimo eius loci preposito, eorumque successoribus, TETBALDUS Dei gratia Francorum comes, et uxor eius ADELAIDIS, cum filiis suis in perpetuum.

Quoties omnipotenti Deo bonorum omnium largitori quedam, licet pauca, laudis sue usibus profutura conferimus, sua sibi reddimus, non nostra largimur, quatenus hec agentes simus non de nostris muneribus elati, sed acceptis a Deo muneribus non ingrati; nichil quidem magis ingratum est, et a Christiana pietate constat penitus alienum quam ei non  saltem in minimis pro parte aliqua ministrare, a quo non solum presentibus temporalium rerum corpore sumus effecti sublimes, uerum futurorum bonorum per ipsius largissimam misericordiam in eternum optamus fieri heredes.

Scientes ergo quia fiducia magna est apud Deum eleemosyna facientibus eam, eo inspirante et donante, amicos nobis in presenti facere cogitamus, a quibus post hanc uitam in eterna tabernacula recipi mereamur. Quapropter ego Tetbaldus, et uxor mea Adelaidis, sanctitatis et religionis, que penes sanctum uestrum collegium nostris temporibus diuina gratia largiente potior celebriorque habetur, fide et deuotione permoti, imo Dei inspiratione commoniti,  Odonem filium nostrum sacre regenerationis mysteriis innouandum a uestra paternitate destinauimus, rati, superna dispensante clementia, sibi non inane futurum religiosiores quam ditiores in Christo habuisse parentes, ad cuius gratie et defensionis nostre propensiorem effectum, efficacioremque profectum, nostrorum etiam redemptionem peccatorum, in seruitium et gloriam Domini nostri Iesu Christi, sanctorumque apostolorum Petri et Pauli, sancte paternitati uestre, et monasterio Cluniaco, uoto ac traditione solemni perpetualiter concedimus et donamus quamdam in nostro allodio uillam, que Cossiacus dicitur, cum ipso allodio, eo per omnia quo nos eam hactenus iure et potestate tenuimus, ab omni scilicet aliquorum hominum seruitute  et ditione immunem, cum omnibus omnino ad eam iuste pertinentibus, id est, terris cultis et incultis, pratis, siluis, aquis aquarumque excursibus circumquaque de iure ipsius potestatis existentibus; seruis quoque et ancillis, capitecensis, uel aliter se habentibus, ceterisque redditibus cunctis, atque consuetudinibus iustis et actionibus, nullo prorsus ad nos respectu consuetudineue retenta, aut debita seruitutis aliqua pensione siue exactione, modo quolibet exhibenda, quatenus uniuersa, tam a nobis quam a ministerialibus et seruientibus nostris in tota illa possessione, cuiuslibet oppressionis aut inquietudinis occasio modis omnibus amputetur; Deo autem inibi militantes cum omni pace et tranquillitate libera Domini seruitute fruantur. Quibus  insuper auxiliarem manum nostram ubicunque et aduersus quoscunque indigerint, uel ratio postulauerit, tam presentissime quam humanissime semper promittimus affuturam.





XuIII. RAYMUNDI GALLeCIAE ET HENRICI PORTUGALLIAE COMITUM. Mittunt exemplar federis amicitie inter se inite, et pactorum de partienda successione soceri sui Alphonsi Castelle ac Legionis regis.


Domino atque reuerentissimo Cluniacensi abbati HUGONI, omnique beati Petri congregationi, RAIMUNDUS comes eiusque filius, et HENRICUS comes eius familiaris, cum dilectione salutem in Christo.


Sciatis, carissime Pater, quod postquam uestrum uidimus legatum, pro Dei omnipotentis atque beati Petri apostoli timore uestreque dignitatis reuerentia, quod nobis mandastis in manu domni Dalmatii Geret fecimus.

In nomine Patris et Filii et Spiritus sancti. Pignus integre dilectionis, quo coniuncti sunt in amore Raimundus comes, comesque Henricus, et hoc iuramento.

Ego quidem Henricus absque ulla diuortii falsitate tibi comiti Raymundo membrorum tuorum sanitatem, tueque uite integram dilectionem, tuique carceris inuitam mihi occursionem iuro. Iuro etiam quod, post obitum regis Ildephonsi, tibi omni modo  contra omnem hominem atque mulierem hanc totam terram regis Ildephonsi defendere fideliter ut domino singulari atque acquirere preparatus occurram. Iuro etiam si thesaurum Toleti prius te habuero, duas partes tibi dabo, et tertiam mihi retinebo. Amen.

Et ego comes Raymundus tibi comiti Henrico tuorum membrorum sanitatem, tueque uite integram dilectionem, tuique carceris inuitam mihi occursionem iuro. Iuro etiam quod, post mortem regis Ildephonsi, me tibi daturum Toletum terramque totam subiacentem ei, totamque terram, quam obtines modo a me concessam, habeas tali pacto ut sis inde meus homo, et de me eam habeas domino, et postquam illas tibi dedero, dimittas mihi omnes  terras de Leon et de Castella; et si aliquis mihi uel tibi obsistere uoluerit, et iniuriam nobis fecerit, guerram simul in eum uel unusquisque per se ineamus, usquequo terram illam mihi uel tibi pacifice dimittat, et postea tibi eam prebeam. Iuro etiam si thesaurum Toleti prius te habuero, tertiam partem tibi dabo, et duas remanentes mihi seruabo.

Fiduciam quam comes Raymundus fecit in manum domini Dalmatii Geret:


Si ego comes Raymundus non possum tibi comiti Henrico dare Toletum ut promisi, dabo tibi Galleciam, tali pacto ut tu adiuues mihi acquirere totam terram de Leon et de Castella; et postquam inde dominus pacifice fuero, dabo tibi Galleciam, ut postquam eam tibi dedero, dimittas mihi terras de Leon et de Castella. Igitur, Deo iubente, sic quoque sancta Dei Ecclesia piis orationibus interueniat, Amen.





STATUTA SANCTI HUGONIS ABBATIS CLUNIACENSIS Pro Alphonso rege Hispaniarum, tanquam insigni benefactore.


Omnibus fratribus ac filiis nostris in Cluniacensi cenobio Domino in fide recta seruientibus, tam presentibus quam futuris, frater HUGO abbas, celestis regni premia et eterne felicitatis gaudia.

Conuenit, dilectissimi, ut sicut nos Patrum nostrorum precedentium instituta, etsi non ad plenum, tamen, prout possumus, fideliter obseruamus, ita etiam et uos ea que pro communi utilitate fieri decernimus, et deuote suscipiatis, et salubriter conseruetis, quatenus et uobis meritum obedientie, et illis pro quibus talia precipiuntur, premium sempiterne salutis accrescat.

Notum itaque sit fraternitati uestre, precepisse nos de domno Alphonso Hispaniarum rege, nostro fideli amico, qui tanta ac talia bona nobis fecit, et  adhuc indesinenter facit, ut neminem regum uel principum siue priscis seu modernis temporibus, ei comparare possimus, quod scilicet in omnibus bonis que Domino largiente in nostro loco, uel in aliis nostro iuri subditis acta fuerint, specialem habeat participationem tam in uita quam post mortem.

Preterea dedimus ei in uita sua unum psalmum, id est, Exaudiat te Dominus, ad horam tertiam sine intermissione canendum, et ad maiorem missam unam collectam, id est, Quesumus, omnipotens Deus, simili modo, quandiu uixerit. Decreuimus quoque ut in die Cene Domini triginta pauperes pro eo mittantur ad mandatum. Et in die sancto Pasche centum nichilominus pauperes a camerario pro eo reficiantur. Et super hec omnia statuimus,  ut prebendam quotidianam habeat in refectorio ad maiorem mensam, quasi si nobiscum epulaturus sederet, que uni pauperum Christi semper tribuatur pro salute anime eius, tam in uita quam in morte.

Huic quoque mensure bone, conferte, simul et coagitate supereffluentiam addere cupientes, dedimus ei in ecclesia beatorum apostolorum Petri et Pauli noua, quam ipse de propris facultatibus construxisse uidetur, unum altare de precipuis, quo scilicet diuina mysteria ibidem celebrata saluti eius ualeant suffragari. Cum uero huius temporalis uite cursum debito fine compleuerit, exceptis officiis, missis, atque eleemosynis, que pro illo agenda sunt, uno anno in supradicto altari missa specialiter  quotidie pro illo canatur. Anniuersaria uero dies ipsius ita per omnia agatur, sicut pro domno Henrico imperatore Augusto; ad uesperas scilicet, ad officium, et ad missam omnia signa tangantur, tractus in cappis canatur, eadem missa ad eius altare decantetur, duodecim pauperes reficiantur, septem diebus iustitia detur, excepta quotidiana prebenda, que in maiori missa semper ponitur, abundans refectio a custode ecclesie fratribus preparetur. In his autem omnibus que de illo uel pro illo agi decreuimus, in his, inquam, omnibus et reginam eius coniugem deuotissimam fieri uolumus participem. Insuper duodecim pauperes ei in Cena Domini concessimus, et in anniuersarium eius, sicut imperatricis Agnetis agi censuimus.





STATUTA EIUSDEM. Recipit Lambertum abbatem S. Bertini ueluti proprium Cluniaci monachum.


HUGO, diuina gratia Cluniacensis cenobii abbas, cunctis fratribus ac filiis nostris, tam presentibus  quam futuris, post sancte conuersationis insignia, beate uite gaudia.


Nouerit caritas uestra, dilectissimi filii, quod domnus Lambertus abbas S. Bertini ueniens ante presentiam humilitatis nostre, inter alia magne sue deuotionis munera, quod etiam commissam sibi abbatiam non dubitauit relinquere, nobisque ad ordinandam offerre, noster quoque monachus ac professus existere. Cum ad ea que deuote postulabat nostre uoluntatis assensum nullo pacto cerneret inclinari, rogatus a nobis propriam compulsus est  repetere abbatiam, ea scilicet intentione ut in nostra obedientia, quandiu uixerit, deuote permaneat, et ut monachus noster ac professus ab omni congregatione ametur et excolatur. Cum uero expleto huius uite curriculo debitum cunctis mortalibus exsoluerit finem, tricenarius in hoc loco pro illo celebretur, eiusque anniuersaria dies annuatim celebriter agatur.





SANCTI HUGONIS EXHORTATIO Ad sanctimoniales apud Marciniacum Deo seruientes.



Dulcissimis filiabus sororibus que amantissimis seculi pompa exutis, et Marciniaci ad honorem et laudem sancte et indiuidue Trinitatis sub patrocinio B. Marie semper uirginis, et sanctorum apostolorum Petri et Pauli congregatis, frater HUGO abbas Cluniacensis, salutem, gratiam et benedictionem et nunc et in perpetuum.

Non lateat, o filie, precordialem caritatem uestram, quia ex quo illum locum diuina preeunte et cooperante clementia fundauimus, euidentissime Dei omnipotentis propitiationem piumque respectum ibi adesse sensimus et experti sumus, qui sua gratia locum ipsum et spiritualibus promouit incrementis, et temporalibus beneficiis aliquantisper ampliauit. Cum enim primitus Deo, sicut credimus,  ordinante, paucas inibi posuissemus sorores, et ille caritatis ac religionis feruore uitiorumque mortificatione pollere cepissent, benignus animarum Creator et amator alias paulatim atque alias undecunque ibi aggregare, unumque ouile speciosum et quasi quoddam candidarum columbarum agmen instaurare dignatus est. Quarum nonnullas iam de tentationibus huius seculi glorioso fine eduxit, et ad beate remunerationis gaudia feliciter, ut speramus, euexit. Nonnullas uero, uos scilicet, que nunc superestis, adhuc miseratus exspectat, donec sue complaceat dignationi, ut ab huius exsilii miserabili erumna propitius uos eripiat, et ad illarum felix perducat consortium. Ad uos igitur, o filie, hic  specialiter noster sermo dirigitur, per quem uestram paterno affectu unanimitatem conuenimus, obsecrantes in Domino, et propter Dominum, ut illuc suspiretis, illuc totam animi intentionem transferatis, quidquid in seculo cernitur, tanquam nichilum et inane, et quasi nebulam pertranseuntem reputate. Et quia neque diem neque horam, qua ad uestram uocationem Dominus ueniat, nostis, nolite  esse secure, sed die noctuque suspecte, et de animarum uestrarum salute sollicite preparate thalamos cordium uestrorum ad amplexus sponsi uestri, illius scilicet magni regis, cui fidem promisistis, procurantes attentius ne quid in uobis reperiat quod sue displiceat maiestati. Cogitate itaque quid fecistis, recogitate quid uouistis; et, si aliquam uestrum propria remordet conscientia in aliquo excessisse, cogitando uidelicet, loquendo, operando, seu fortassis indebite dando aut accipiendo, uel aliud professioni uestre contrarium agendo, redeat ad cor, recurrat ad fontem, suoque priori uice nostra rem humiliter manifestet, et ueraciter confiteatur, sicque, quantum humana permittit fragilitas, cum Dei adiutorio de cetero ab huiusmodi caueat. Quidquid  ergo boni, quidquid caritatis, humilitatis, patientie, obedientie, sancte compunctionis, et confessionis uere, uel etiam corporalis exercitii, seu ante Dei solius oculos, siue ad nos inuicem egeritis, totum uobis ex parte Dei iniungimus in remissionem peccatorum uestrorum. Et nunc quia uestra sancta poscit deuotio ut, quoniam et etatis grauitate, et infirmitatis imbecillitate impediente corporalem presentiam nostram iam uos uisuras non speratis, tradamus uobis aliquod memoriale, in quo et uestram consolationem, et nostre memorie habeatis representationem, uestrum approbantes desiderium, per presentem epistolam quod optatis implemus, uolentes ut penes uos reseruetur, uobisque  in quinque precipuis festiuitatibus in capitulo recitetur. Supplex ergo et corde prostratus Dominum omnipotentem, Patrem et Filium et Spiritum S. inuoco, ut meritis et precibus beate Marie semper uirginis, et SS. apostolorum Petri et Pauli, et S. Benidicti, omniumque SS. uos benedicat, et ab omnibus peccatis quecunque in anima et corpore commisistis absoluat, in sancta confirmet proposito,  et ad beatum finem deducat, ubi recipiatis de manu ipsius quod oculus non uidit, nec auris audiuit, nec in cor hominis ascendit, que preparauit Deus diligentibus se. Sed et hoc eiusdem Dei petimus clementiam ut quoties hec uobis recitabitur epistola plenissimam benedictionis gratiam, et absolutionem  uobis largiri dignetur. Amen. Omnes etiam qui uos secundum Dominum dilexerint, et adiuuerint, uestramque sustentauerint teneritudinem, adiuuet ipse, et sua gratia dignos efficiat. Amen. Iam nunc, queso, o filie, mementote mei peccatoris, et hic, et ante Dominum. Amen.





SANCTI HUGONIS COMMONITORIUM Ad successores suos pro sanctimonialibus Marciniacensibus.



Quandiu misericordia Christi annuerit, ut eius obsequium, religio et disciplina regularis in confessione SS. sit apostolorum, et in monasterio Cluniaco, ad omnes qui eiusdem loci rectores et gubernatores esse meruerint, scriptum est hoc commonitorium domni Hugonis abbatis, quod ipse quidem extrema sua omnino suspicatus, ita fieri fratrum collaudante suffragio decreuit et instituit.

O domini, o Patres, quos Dominus ille celestis, et celestis Pater elegit et promouit ut gregem suum pascere debeatis, misericorditer queso, et diligenter audite quod in istis litteris commendatur notitie et memorie uestre, ut in memoria eterna cum iustis mereamini, et in illo die ab auditione mala non timere. Quamuis enim non mediocriter peccator  fuerim, et indignus ut uel solum paruitatis mee uocabulum in audientia uestra recitetur, tamen de opinione pietatis uestre presumpsi, ut auderem mandare uobis et scribere, quod et uobis Deo uolente non erit inutile, si ipse dederit ut loquela humilitatis mee breuis et modica dignationem uestram mereatur. Igitur quanquam, ut premissum est, indignus fuerim, et non aliud quam omnem extremitatem meruerim, tamen Deus aut uoluit, aut permisit ut nomen et officium prelati esset super hominem huiusmodi. Et ille qui in hunc mundum uenit magis pro peccatoribus quam pro iustis, modo quoque mirificauit misericordiam suam, ut in diebus nostris peccatores sui, suique penitentes de tantis  et tam diuersis regionibus ad cenobium SS. apostolorum confluerent, ipsaque Ecclesia apostolico nomini et honori in Christo dicata crescendo processisset, et fratrum multitudine, et rerum temporalium compendiis. Sed si, ut dictum est, peccatores non solum apud nos, sed etiam in aliis locis inueniunt quo ad saluandas animas suas confugere potuerunt, infirmior sexus, et si qua femina uita seculari abrenuntiata Deo seruire uoluit, non sibi opportunum locum ad hoc facile inueniunt. uisum est nobis Deo non displicere, imo eius uoluntati obedire, si opportunitatem sibi seruiendi, quam,  ut premissum est, uiri peccatores fuerant consecuti, femine quoque peccatrices ipso auctore per opera mediocritatis nostre consequerentur, illisque specialiter delegauimus locum illum Marciniacum, quem in honore sancte et indiuidue Trinitatis fundantes edificauimus, non de nostris sumptibus, nec de nostris facultatibus qui Christi pauperes nichil proprium habuimus, sed de hoc tantum quod ipsius largitudo dignata est impertiri. Et nunc quia in hoc mundo ea est omnium uicissitudo ut quidam hominum sint nascentes, quidam uiuentes, quidam in sepulcris, secundum quod sacra Scriptura loquitur, dormientes. Ego uero quantum uidetur, natiuitatis et uite tempora iam peregi, et ad ultimam sortem deueni, ad illam, inquam, sortem, quam nullus mortalium  quantumlibet sit sanus, quantumlibet sit potens, euadere potest. Et de cetero si que Christi pauperes ibidem de qua agitur fuerunt congregate, quidquid eis euenerit, quecunque necessitas temporalis eis incubuerit, non exspectant, ut sibi iam ueniat solatium uisitationis nostre, uel libertatis. Quantum in me esse potuit, paterna sollicitudo, et beneuolentia paterna eis non defuit. Nunc autem, iuxta illud prophete Ieremie: Pupille facte sunt absque patre, nisi uobis, domini mei, quos hic appello, Deus inspirauerit pro ipsius amore, uicarii esse dignemini patris et procuratoris amissi. Ergo quicunque estis, qui nomine et officio mihi succeditis, uestre misericordie uicem nostram commendo, uestre  misericordie pro uice nostra supplico, ut de prefato loco quod ego pro posse nostro facerem si superessem, uos modo faciatis, qui facere potestis. Placeat, queso, beatitudini uestre, ut quod Christus uoluit per peccatorem suum aliquo modo plantari, per successionem uestram debeat rigari, ut Deus quoque incrementum tribuat, et uobis ualeat ad recompensationem salutis eterne. Primo sit ea causa principalis, quam et ipse Dominus in Euangelio precipue commendat de regno Dei et iustitia eius, ut que ultro iugum Christi susceperunt, earum quoque uita sit religiosa, sit ordinata, et nunquam  absque ea disciplina, que non solum feminis, sed etiam uiris multum est necessaria. Et locus ea semper permaneat conditione qua nos eum inchoauimus, et tenuimus, ut in ipso nunquam ad habitum sanctitatis puerilis etas recipiatur, nec alia quam in qua possit probari spiritus si ex Deo sit, et si non ultra, tamen omnino, uel usque ad XX annum iam peruenerit. Quod si qua est etatis lasciuioris, et hoc ad certum fuerit compertum, ne huic feminarum collegio debeat coadunari, ex parte Dei omnipotentis, ex parte beatissime, et intemerate uirginis et Dei genitricis Marie, et ex parte SS. apostolorum Petri et Pauli, contradicimus, interdicimus, et anathematizamus. Et hoc decretum et preceptum, ut eo maiorem estimationem et stabilitatem obtineat,  confirmamus, corroboramus cum auctoritate totius  Ecclesie nostre, et cum uoto et consensu omnium fratrum nostrorum, et in Christo commilitonum. Iesu bone, Iesu clementissime, qui Mariam illam peccatricem post sordes et inquinamenta corporis ita honorasti, ita glorificasti, ut in resurrectione tua ipsa apostolorum apostola esse mereretur, et prima testis fieri resurrectionis tue, tu largire, tu annue, ut cum eadem Maria in illo die partem et societatem habeat, quicunque istis peccatricibus tuisque spontaneis pauperibus solatium et adiutorium in tuo nomine prerogabit. Et si quis eis contrarius aliquo modo exstiterit, et ne in tranquillitate tibi seruire possint impedierit, si non resipiscens satisfactione digna correxerit, te ultorem, te uindicem experiatur in hoc seculo, et in futuro.





IMPRECATIO B. HUGONIS ABBATIS

Charissimis amantissimisque fratribus, et filiis filiabusque presentibus et absentibus, frater HUGO peccator abbas, in Domino Iesu sempiternum gaudium.

Dilectissimi filii et amici mei, tam presentes quam futuri, uestre innotescere caritati dignum duximus, quod benignus Deus, qui uocat que non sunt tanquam ea que sunt, me quemdam peccatorem, reum, multisque lubricitatibus obligatum in iuuentute mea, quam praue expendebam, sola sua misericordia dignatus fuit seculari ueste exuere, sancteque religionis habitu induere, atque intra huius loci gregem aggregare, ubi tunc patres ac fratres nostri meipsum, licet indignum, licet irreligiose  atque lasciue uiuentem, licet etiam satis reclamantem, huic ouili, Deo ita disponente, opilionem elegerunt, hancque tandem grauissimam sarcinam collo meo imposuerunt. uerumtamen, sicut in presentiarum uidetur, omnipotens Deus non nostris meritis, sed sua immensa clementia, istum satis circumquaque ampliauit locum, et tam fratribus quam possessionibus ditauit. Nec solum in hac nostra regione uerum etiam in Italia, in Lotharingia, in Anglia, Normannia, Francia, Aquitania, Guasconia, Prouincia atque Hispania ipsum dilatauit. Unde, filii karissimi, quanto maior locorum fratrumque habetur numerus, tanto mihi peccatori pro eorum excessibus grauissimus tremor incutitur, nisi magna Dei pietas, anime mee, uestris interuenientibus  eleemosynis et precibus, misereri dignetur. Cuius namque sermo, quantum reus tenear, explicare sufficit, qui cum tot tantisque propriis constrictus existam delictis, de tantorum mihi commissorum negligentiis in conspectu Domini rationem redditurus sum? Alii enim eorum preuenti morte, absque confessione, et corporis sanguinisque Domini perceptione, alii uero, quorum negligentias  ualde timendas ego cognoscens, emendare sicut dignum esset neglexi; quidam autem precipitiis obruti, nonnulli etiam aquis siue ignibus suffocati, aut quampluribus aliis periculis subito intercepti. de hac misera exierunt uita. Et quia tam istos quam etiam ceteros adhuc superstites, aut iam defunctos, non sicut debuissem correxi, eosque in plurimis remissius habui, admonendum timeo ne ipsis ad eternum premium fiat impedimentum, mihique fortassis ad eternam gloriam reputetur aduersum. In quibus omnibus Deus nobis propitius ac misericors adesse dignetur, uosque pro anime mee remedio deprecaturos pius exaudiat, et tam uobis quam omnibus Christianis mei memoriam agentibus, in  magni iudicii die indeficientis mercedis recompenset premium. In hac equidem tam graui obedientia, iam sexaginta annorum cursum et aliquid amplius, uestris, ut credo, suffultus orationibus, utcunque expleui. Quod si forte aliquoties corporis infirmitate, siue alio quolibet laboraui incommodo, uestre mihi non defuerunt orationes, uestreque ad Deum petitiones. uestram denique erga me bonam, et deuotam caritatem, ueramque obedientiam, meus enarrare sermo non sufficit. Quapropter, prout Deus administrauerit, uos diligere studui, uos modeste tractaui, uos sicut charos amplexus sum filios. In qua uidelicet indulgentia si quid peccaui, ignoscat mihi Deus. Et nunc, filii, quandiu in hac caduca uita partim pro uobis omnibus, pro nostris propriis  necessitatibus agonizaui, iamque in diebus meis processi, exitus mei ignorans articulum, quamdam mihi elegi obedientiunculam, nomine Berziacum, ut cum finis cursus mei euenerit, ex ipsa in perpetuum, iuxta temporis opportunitatem, cuncta que in cibo uel potu fuerint necessaria, in die anniuersarii mei fratribus in conuentu, seu in domo infirmorum morantibus, mei peccatoris memoriam recolentibus,  abunde administrentur. Quam scilicet obedientiam, satis pauperem peneque destructam, cuidam filio nostro domno Seguino reformandam commisimus. Hic uero eam aliquantulum cum quodam fratre Fulcherio, quem sibi ad hoc concesseramus, edificauit, ibique uineas et terrulas, prout potuit, acquirere studuit. Qua iam tandem restituta, et tam exterius quam interius restructa, deinceps ad cameram respondebit. Nos ergo uolumus ac precipimus ut quicunque hanc tenuerit obedientiam, in die anniuersarii, sicut iam diximus, perpetue plenam conuentui exsoluat refectionem. Cuidam etiam fratri nostro, domno uidelicet Petro Glocensi, qui pro huius loci utilitate plurimum laborauit, hoc in eadem obedientia concessimus, ut in die anniuersarii sui  plenaria in omnibus administratio ex ipsa fratribus preparetur, unde a posteris nostris fratribus precario deposcimus, ne ibidem sepius hospitando, aliaue consueta seruitia exinde requirendo, locellus ille deuastetur. Quod enim parum est, ut uulgo dicitur, de paruo dolet. Quod si fratri res sue super hoc abundauerint, caritatis officia impendere non recuset. Aliud etiam iam olim ordinaueramus, ut scilicet de obedientia S. Hippolyti refectio fratrum conuentui in cathedra S. Petri, qui fuit dies consecrationis nostre, quandiu uiuerem, annuatim preberetur, sed post decessum anniuersario nostro deputaretur. uerumtamen quia de hoc iam aliter disposuimus, uolumus ut in eadem die cathedra scilicet B. Petri, semper hec administratio fratribus  offeratur. Domnum autem abbatem successorem nostrum, Patrem ac dominum meum, quem diuina misericordia ex alto cum grege sibi credito uisitet et protegat, gemens deprecor, humiliterque in Deo, ac per Deum, et propter Deum obsecro, quatenus illas Dei famulas mundana pompa exutas, pro suarum salute animarum, ad Dei laudes Marciniaci congregatas, ipse fouere, amplecti, sustentare, locumque ipsum cum omni caritate informare dignetur. Licet  enim usque ad nostra tempora feminarum congregatio minime haberetur in huius loci consortio, istas tamen prius quidem non multas, postea uero adeo multiplicatas, nostris diebus ad sacre religionis habitum suscepimus, locumque edificauimus; quarum quicunque misertus fuerit, misereatur ei Deus, hic et in futuro. Ipsum etiam domnum scilicet abbatem per eumdem Deum, et Dominum nostrum supplex deprecor, gemens commoneo, ut uos, qui mihi superuixeritis, benigne, paterne, caritatiue tractare, et diligere dignetur, uos autem omnes in Christo filii mei filieque tam presentes quam absentes, quicunque nostris temporibus ad hunc sacrum ordinem uenientes, pro uestrarum salute animarum, mihi qualicunque peccatori uos ipsos  tradidistis, nostroque arbitrio corpora et animas uestras supposuistis, absoluat uos et nos omnipotens Deus ab omnibus peccatis, preteritis, presentibus, et futuris. Absoluat uos, inquam, omnipotens Pater, omnipotens Filius, omnipotens Spiritus sanctus, trinus et unus Deus. Quem ego confiteor, et confessus sum, trinum personaliter, unum naturaliter, atque potentialiter. Cui omnipotenti Deo, ego reus et peccator, confiteor me nimis et nimis peccasse in cogitatione, locutione, et opere. Mea culpa. Ipsius misericordie uos commendo, eumque genu tenus inuoco ut uos benedicat, uosque dextera sua protegat, et meritis ac precibus beatissime Dei genitricis Marie, beatorum apostolorum dominorum nostorum Petri et Pauli, quibus ligandi atque soluendi ius permisit,  omniumque sanctorum suorum intercessionibus uos et nos ad uitam perducat eternam. Ubi tandem nos de uobis, uosque de nobis gaudere in perpetuum mereamur, Ipso prestante qui in Trinitate perfefecta uiuit et gloriatur Deus, per infinita seculorum secula. Hec autem scedula domino futuro abbati coram conuentu recitetur, postquam Deo uolente, sedem regimenque cum pace susceperit.





Quid beatus Hugo narrauerit in capitulo uigilia Natalis Domini.



Mos est eiusdem monasterii  natiuitatem Saluatoris ceteris solemnitatibus singulari affectu deuotius agere, et cantuum melodiis, lectionum prolixitatibus, cereorum multiplicium accensionibus, et, quod longe prestantius est, speciali deuotione, multaque lacrymarum profusione, cum angelicis spiritibus alacriter solemnizare. Qua temporis reuolutione redeunte, fratres more solito se suaque omnia parauerunt, et ecclesias ornando aliaque monasterii loca aptius componendo, intus et extra festiui apparere satagebant. Supererat adhuc beatus ille ac uenerabilis pater Hugo, ultimo senio morti quidem corporee, sed et uite post mortem  eterne uicinus. Qui iam instante ipsa solemnitate, capitulum ubi fratres conuenerant ingressus, hec ad omnes protulit uerba: Noueritis, fratres, Iesum benignum saluatorem nostrum sue natiuitatis uestreque liberationis solemniis interesse disposuisse, uestreque deuotionis obsequium multo cum gaudio prestolari. At contra sciatis nequam hostem uestre felicitati inuidentem laborare, quatenus aliquas tenebrarum suarum nebulas tanto, si possit, splendori intermisceat, tanteque festiuitatis gloriam saltem quantulumcunque imminuat. Frater enim  quidam, se utique dans intelligi, hac ipsa nocte uidit ipsius misericordie matrem, perpetuam [al.  perpetuo] uirginem, Filium quem presenti nocte genuit, dulcissimo gremio continere, eique sanctorum angelorum multitudinem, cum immenso lumine astare. Letabatur autem idem Deus puer, et immenso gaudio exsultabat, atque cordis letitiam gestu gloriosi corporis, et ipsarum plausu manuum demonstrabat. Et conuersus ad Matrem, aiebat ad illam: Cernis, Mater, noctem que imminet, mee natiuitatis gaudiis illustrandam, in qua et prophetarum oracula et angelorum preconia renouabuntur, et meo de te exortu omnia simul celestia atque terrestria letabuntur? Ubi est nunc hostis damnati perfidia, ubi eius potestas, qua ante hoc singulare gaudium mundo dominabatur? Quo ille impudens audito, de latibulo suo egressus a longe se presentabat, et ignominiose  deturpatus, cum multo planctu atque eiulatu, ut admitteretur orabat. Quod eo uoto dicebat, ut tante claritatis gaudia quibus inuidebat, suo more uel in aliquo obfuscare ualeret. Et si, ait, in nulla ecclesie parte admittor, in aliquo saltem reliquarum officinarum loco suscipiar.---uade, ait, Filius uirginis, furcifer, et ne te mea potentia preiudicatum lamenteris, tenta quod poteris At ille solutus, arcum capituli petiit, et ingredi conatus non potuit. In tantum namque et se tumidum, et capituli introitum angustum inuenit, ut nullatenus intrare ualeret. uere uetusta superbie peste inflatus, per humilem aditum transire non poterat, quia non idem aditus superbum erectum et humilem capit inclinatum. Inde ad fratrum dormitorium gressum conuertit, et  phantasiis solitis eos se posse inquietare confidens, introire tentauit. Sed eadem grossitudine sua ab ostio repulsus recessit. Postremum ad refectorium nocendi spem contulit, ibi propter aliquantam corporum curam, maiorem suspicatus mentium incuriam. Ibi etiam tot obices diuinorum ex lectione uerborum, tot trabes ex deuotionibus auditorum, tot repagula offendit ex caritate sibi seruientium, ut nullo modo ultra procedere preualens, retro cogeretur redire. Sic quoque ab omnibus monasterii officinis reiectus, a conspectu piissimi Redemptoris et gloriose uirginis Matris, cum ea qua dignus est confusione, pestifer ille recessit. Cauti igitur estote, et immensas gratias omnipotenti ac misericordissimo Saluatori agite, qui et nequissimum hostem a uobis  expulit, et ipse nobiscum [al. uobiscum] festum suum celebraturus remansit. Hec a sancto uiro fratribus dicta, furentium aduersus locum ipsum malignorum spirituum ostendunt nequitiam, ac Domini eumdem protegentis clementiam. Qui nequam hostes quamuis uniuersis generaliter insidiarentur, nouiter tamen conuersis amplius infesti instabant. Dolebant quidem ueteranorum profectibus inuidentes, sed tironum superaddita conuersione, quasi recenti suscepto uulnere, acrius indignabantur. Et uelut longi temporis desperatione, prioris prede spolia postponentes, contra ea que ab oculis rapiebantur, longe uehementius accendebantur. Hinc aduersus nouitios bella ualida commouebant, hinc tentamentorum diuersis telis armati, totis eis conatibus insistebant.





DONATIONES PIAE CLUNIACENSIBUS FACTAE SUB REGIMINE SANCTI HUGONIS.



I. Charta Pontii comitis de abbatia Moisiacensi Cluniaco subiicienda. 
[Gall. Chr. nou., Instrum. I, p. 37.]

Quamuis apostolica pronuntient uerba quod non sit nisi a Deo potestas, aliqua tamen de reprobis sermo diuinus per prophetam indicat, dicens: Ipsi regnauerunt, sed non ex me; principes exstiterunt, et non cognoui. Idcirco Pontius Tolosane urbis comes, ne in numero male regnantium a iusto arbitro Deo districte quasi non ab eo agnitus diiudicer; communi ac salubri consilio uxoris mee Adalmodis comitisse, ac principum mihi subditorum, uenerabilis scilicet Bernardi Caturcensis episcopi, necnon Gausberti  abbatis nominati, Willelmi quoque, ac Fulconis fratris eius consultu decreui ut abbatia S. Petri Moisiacensis cenobii, quam ego hactenus, et parentes mei, seu predecessores mei comites Tolosani, de manibus regum Francorum uisi sumus in fori iure habere et possidere, deinceps in Dei seruitio rectius  diligentiusque custodiatur. Quapropter uolo ut cunctis meis successoribus patescat, quod ego prenominatam abbatiam S. Petri Moisiacensis cenobii omnipotenti Deo, et sanctis apostolis Petro et Paulo dimitto, necnon et seniori carissimo domno Hugoni abbati Cluniensi, siue cunctis successoribus suis in loco Cluniacensi futuris, secundum Regulam S. Benedicti ordinandam in perpetuum trado coram testibus. Si quis autem parentum uel successorum meorum, aut quicunque hominum post finem meum, siue post discessum Gauzberti principis illius, qui secundus a me in abbatia illa nunc esse uidetur, et abbas uocatur, hanc meam cessionem disrumpere quocunque modo adtentauerit, quod fieri omnino sub obtestatione iudicii Dei prohibeo, omnipotentis  Dei uirtute examinandum, et pape Romano, necnon et Francorum regi ad quorum tuitionem prefatus locus Moisiacus pertinet, distringendum relinquo. Ego uero hanc inscriptionem cessionis in manu iam dicti abbatis domni Hugonis, adstante omni conuentu eiusdem monasterii, cui preest, mea electione,  et prenominati Bernardi Caturcensis episcopi ad cuius diecesim attinet locus iste consecratione. Durannus abbas et monachus Cluniacensis in die solemnitatis sanctorum principum apostolorum Petri et Pauli manu, ore, corde confirmo atque corroboro.

Bernardus episcopus Caturcensis firmauit.
Adalmodis comitissa firmauit.
Gauzbertus abba firmauit.
Willelmus cognomento Miscens-malum firmauit.
Fulco frater eius confirmauit.
Datum sub die III Kalendas Iunii, III feria, Philippo rege Francorum.





II.  Ademarus uicecomes Lemouicensis et Humberga eius uxor donant abbatiam Sancti Martialis Hugoni abbati Cluniacensi.
[BALUZ. Miscell., ed. Luc., I, 123.]

Nouerint omnes sancte matris Ecclesie filii ac fideles, tam presentis quam futuri temporis, quod ego Ademarus uicecomes Lemouicensis dono Hugoni abbati Cluniacensis monasterii omnibusque successoribus eius abbatibus qui idem monasterium Cluniacense regulariter gubernabunt dono et trado abbatiam Sancti Martialis Lemouicensis cum consensu et auctoritate domni Iterii eiusdem ciuitatis episcopi canonicorumque eius necnon et coniugis mee Umberge filiorumque meorum et optimatum ob indulgentiam peccatorum nostrorum et parentum  nostrorum, et maxime eorum que de eadem abbatia contraximus, consentientes monachos ibidem degentes non secundum regulam sancti Benedicti uiuere, et animarum regimen Simoniace ementibus abbatibus uendentes. Quam heresim cum ab initio nascentis Ecclesie beatus Petrus apostolorum princeps in ipso suo capite exstinxerit, nuper tamen sanctus Leo papa et omnes deinceps eius successores perpetuo anathemate damnauerunt; penitens igitur preteritorum excessuum meorum, et confidens eiusdem abbatis successorum eius industria eamdem abbatiam Sancti Martialis ad regularem tramitem posse reduci, et detestabilem heresim Simoniacam, Deo adiuuante, funditus expelli, dono et  trado predictam abbatiam predicto Hugoni abbati omnibusque successoribus eius abbatibus regulariter uiuentibus deinceps perpetuo possidendam, et abbates quos eidem loco tam ipse quam successores eius prefecerint, si, quod absit, pro mala conuersatione remouendi fuerint, ipse et successores eius submoueant eos, et meliores substituant absque contradictione ullius hominis, nichil in eadem abbatia neque ego neque successores mei retinendo, exceptis his consuetudinibus, CC solidis ad uindemiam colligendam in festiuitate sancti Aredii reddendis et sagmario in hostem prestando cum famulo: qui sagmarius hoste transacta monasterio reddatur, et uno recepto comitis Pictauensis per iussionem uicecomitis, et iustitia panis et uini, cum in hanc uillam  uenerit. Eo tenore ut hanc donationem et traditionem omnes successores mei confirment et hanc cartam laudent et auctorizent, et hec traditio nostra, ut stabilis et inconuulsa permaneat, apostolica auctoritate firmetur. Quod si ego aut successorum meorum aliquis hanc traditionem infringere aut contradicere uoluerit, iram Dei omnipotentis et anathema perpetuum incurrat, et prefatus Hugo abbas et successores eius apud eiusdem ciuitatis episcopum et omnes Christianos et precipue apud apostolicam sedem habeat potestatem reclamandi.

Facta est autem hec traditio in urbe eadem Lemouicensi anno Incarnationis Dominice 1062, indictione Xu, regnante Philippo Francorum rege, anno II. Cuius traditionis confirmatores et consignatores  et testes hii sunt:

In primis Iterius episcopus signauit. Ademarus uicecomes signauit cum quatuor filiis suis, et uxor eius Umberga.





III. Eraclius episcopus et Bernardus comes monasterium Beati Felicis et Sancti Licerii Cluniacensi monasterio concedunt.
[BALUZ. Miscell., ed. Luc., III, 48.]

Ego ERACLIUS, Dei gratia Bigorrensis Ecclesie episcopus, et BERNARDUS Bigorrensis comes, desideramus et rogamus omnes Christi fideles tam futuros quam presentes ut sint testes et fautores negotii quod in presentiarum dicturi sumus.


Ex hereditate parentum nostrorum deuolutum est ad possessionem nostram monasterium in territorio Bigorrensi situm, quod est constructum in honore beati Felicis martyris et beati Licerii confessoris et episcopi. In hoc ex multo tempore congregatio fuit monachorum. Sed pro peccatis nostris per incuriam nostram et aliarum personarum ad quarum curam et dispositionem idem monasterium pertinuit non ita ualebat ibi regularis disciplina et ordo monasticus ut uel Deo placeret uel nobis ad salutem animarum nostrarum expediret. uisum est ergo nobis querere consilium et auxilium domni Hugonis reuerendi abbatis et regentis illud reuerendum collegium monachorum Cluniaco congregatorum, per huius loci  abbates cum pleraque monasteria restaurata sint et meliorata, per caritatem, que, ut Apostolus ait, omnia superat, affectauimus nos quoque simile beneficium eorum sanctitatis obtinere. Huius rei gratia pro salute animarum nostrarum et parentum nostrorum facimus ipsius predicti monasterii traditionem et omnium rerum ad hoc quolibet modo pertinentium Domino Deo et sanctis eius apostolis Petro et Paulo ad locum cuius supra meminimus Cluniacum, eo tenore ut Cluniacensis congregatio perpetuo iure illud habeat et possideat, et huius congregationis abbas, uidelicet Cluniacensis, secundo loco post se committat cui uelit et quomodo uelit curam monasterii, et hoc semper fiat sine omnium mortalium contradictione. uolumus quoque ut liberum  sit et absolutum ab omni seruitio et posteris nostris et cuilibet seculari uel ecclesiastice potestati. Et hoc sit manifestum et indubitatum quod nostra est uoluntas et nostra petitio ut hec eadem nostra traditio per Romanum pontificem confirmetur, ut quicunque eam uiolare et infringere temptauerit, sciat se per eius auctoritatem excommunicatum et a sancta Dei separatum Ecclesia.

Hec autem charta scripta est in ipso Bigorrensi castro et data XI Kal. Decembris, anno Dominice Incarnationis millesimo sexagesimo quarto, regni Philippi regis Francorum quarto, indictione secunda.

    Signum domni Eraclii Bigorrensis episcopi. 
    Signum domni Bernardi Bigorrensis comitis, qui hanc chartam dederunt.
    Signum domni Stephani Oloronensis episcopi.
    Signum domni Durandi Tolosani episcopi.
    Signum Gregorii Lacurrensis episcopi.
    Signum Petri Aturrensis episcopi.
    Signum domni Bernardi Dormaniacensis comitis.







Iu. Almodis comitissa et filius abbatiam Sancti Aegidii et sibi pertinentia concedunt.
[BALUZ. Miscell. III, 48.]

Deum Patrem omnipotentem totius creature creatorem eiusque Unigenitum Dominum nostrum Iesum Christum, per quem omnia, et Spiritum sanctum  uiuificantem ab utroque procedentem, unum Deum credere magnum est, operari autem quod precipit non minimum, ipsum uero spernere periculosum. Quapropter eum fideliter credere, perfecte diligere, humiliter obedire est omnibus necesse. Precipue tamen illis conuenit istud quos sacri lauit unda fluminis, redemit unda sanguinis, perunxit liquor chrismatis. Ad hoc enim facti sumus ut Deo fideliter seruientes seminemus terrena ut metamus celestia, Scriptura dicente: Quecunque seminauerit homo, hec et metet. Qualiter autem Deus inueniri possit ipse in Euangelio ait: Date eleemosynam, et ecce munda sunt omnia uobis. Quibus plane uerbis ostenditur quia nichil eo miserius quem inique acquisitiones  deprimunt, quem locupletem fraudes et rapine faciunt. Et quoniam ille nobis ambiende sunt diuitie que nos ornare possunt et munire, a mundo disterminare, animas nostras ditare atque nobilitare, ideo in Dei nomine ego Almodis nutu Dei comitissa, et filius meus Raimundus comes Rutenensis et Nemosensis Narbonensiumque nobilissimus, pro domni Pontii comitis remedio, et pro remissione peccatorum nostrorum atque parentum uiuorum ac defunctorum, atque salute fidelium nostrorum optimatum, abbatiam Sancti Aegidii et locum, omniaque sibi pertinentia Deo et domno Hugoni presenti abbati Cluniensi et eius successoribus tradimus et donamus atque concedimus, ita tamen ut in predicta  abbatia in dominicatura quam ibi habemus et usus et usaticos retineamus, excepto quia neque abbatem nec monachos posthac distringemus neque dehonestabimus, sed potestas et districtio et ordinatio abbatum et monachorum Sancti Aegidii et eorum que soliti sunt tenere in domni Hugonis abbatis et successorum eius potestate consistat, quatenus ipse et successores eius locum predictum et omnia loca pertinentia pro posse suo et uoluntate secundum Regulam sancti Benedicti regulariter ordinent et teneant in eternum. Ut uero nostri parentumque nostrorum memoria Cluniaco perenniter habeatur, hoc in dono abbatie predicte solummodo retinemus ut successores predicti abbatis a nobis uel a successoribus nostris donum predicte abbatie absque ullo  lucro et pretio accipiant. Quod si successores nostri successoribus domni abbatis predicti expedite, ut diximus, dare noluerint, nichil abbatibus obsistat, sed locum et omnia que prediximus ipsis in Dei seruitio possidentibus donum nostrum integrum inuiolatumque perenniter maneat. Loc autem omnibus notum sit locum predictum et abbatiam predictam alodium esse sancti Petri, queque dono domni pape Romani tenemus, queque denuo predicto abbati Hugoni et eius successoribus salua fidelitate Romane Ecclesie et domni pape tradimus perenniter habendam et regulariter ordinandam, ita tamen ut census X solidorum debitus omnibus annis Romane Ecclesie persoluatur.

Facta est autem hec donatio anno 1066 Dominice  Incarnationis, octauo X Kal. Ianuarii iuxta Nemausum ciuitatem secus ecclesiam Sancti Baudilii, regnante Philippo rege Francorum, uidentibus atque laudantibus episcopis, scilicet domno Raimbaldo Arelatensi archiepiscopo atque Romane Ecclesie uicario, et domno Durando Tolosano, et Hugone Uzeticensi, et Rostagno Auinionensi. Bertranno Magalonensi, abbatibus Bernardo Massiliensi, Frotardo Tomeriensi, Bernardo uabrensi, Petro clerico Romane Ecclesie subdiacono, Nemosensibus clericis Salomone et Bertranno, militibus Pontio Geraldi Gerundensi uicecomite, Tridmundo Elisiarni, Willelmo et Emenone fratre eius de Sabran, Petro Aquiniensi, Rostagno de Poskeriis et fratre  eius Rainone, Rainoardo de Medenis, Bertranno de Capraria et Petro fratre eius, et Hugone de Kassanguis, et Segario Salomonis, ac Willelmo Belliroti, Umberto Gauzberti, insuper uolente et laudante nobili Adala Sustantionense comitissa, et aliis quamplurimis bonis hominibus Deo cognitis.

Si quis uero cuiuslibet ordinis seu dignitatis contra hanc donationem uenerit ad inrumpendum uel ad inquietandum aut contradicendo, omnipotentis Dei iram terribilem atque tremendam incurrat, atque cum Iuda perfidissimo traditoro et cum Dathan et Abiron in inferno inferiori crucietur, omnibus insuper penis quibus illi cruciantur qui recedunt a Deo puniantur et illi et eorum consentanei qui huic  donationi resistere uoluerint, nisi resipuerint et ad emendationem uenerint.

Signum domne Almodis comitisse, et signum domni Raimundi comitis filii eius, qui hanc chartam donationis scribere iussimus et testes firmare rogauimus.

    S. Rostagni de Poskeris.
    S. Adalberti Guitardi Barchinonensis.
    S. Berengerii de Barbarano.
    S. Elisiari Dalmatii.
    S. Ioannis Gerundensis Capiscolii
    S. Bernardi capellani Sancti Aegidii.
    S. Rainardi Amati.
    S. Pontii de Nozeto.
    S. Fredelani Raimundi.




Bernardus monachus Auxiensis scripsit iussus die annoque quo supra.

Datum per manus Henrici monachi ad uicem cancellarii.





u. Littere Aimerici Ausciorum comitis et Bernardi eius fratris filiorum Willelmi, quibus dant S. Hugoni abbati Cluniacensi monasterium Sancti Orientii ordinandum.
[Gall. chr. I, nou. Instr., 171.]

Nouerint omnes quod ego Aimericus Auscensis comes, et frater meus Bernardus pro peccatis nostris et Willelmi patris nostri, donamus Deo et sancto Petro Cluniacensi in manu domini Hugonis abbatis,  et suis successoribus ordinandum et disponendum monasterium S. Orientii, et quidquid modo possidet, ac in futurum possidebit, etc. Hoc donum fecit simul Raimondus auunculus meus, etc. Actum in claustro S. Orientii in presentia domni Hugonis abbatis Cluniacensis, et aliorum. S. domni Hugonis abbatis. S. domni Durandi Tolosani episcopi. S. domni Willelmi episcopi Conuenarum. S. domni Raimundi episcopi Lacturensis. S. domni . . . abbatis S. Genii. S. domni Willelmi abbatis. S. Martini, fr. Malleauus. Actum Alexandro papa, Philippo Francorum rege, anno, ut puto, 1068, in synodo Auscensi hoc anno habita.





uI.  Diploma pro ecclesia Sancti Michelis de Monte-Alto.
[Chronique d'Auch, IIIe part., p. 68.]

In nomine Dei summi omnipotentis, Patris et Filii et Spiritus sancti, ego Wilhelmus, filius Bernardi et archiepiscopus Auxiorum, et fratres mei Raymundus, et Oddo, et Otgerius, et Giraldus, et Bertrandus pro peccatis nostris et parentum nostrorum donamus Deo Domino et sanctis apostolis eius Petro et Paulo ad locum Cluniacum, cui domnus Hugo abbas preesse uidetur, ecclesiam Sancti Michelis de Monte-Alto, cum appendentibus quinque ecclesiis et uineis, campis, et absque his que pater meus ibi dedit in uita sua, dedimus nos unum molendinum in alueo Archo nomine et decem denaratas  de uinea indominicali, et medietatem silue que uocatur Nigre uallis, et mater nostra similiter medietatem ecclesie que est in uilla que uocatur Ulmus, et dominationem alterius ecclesie in uilla que uocatur Cazeras; he due sunt in Leomania: unde rogamus per omnipotentem Deum omnes presentes et succedentes, ut hoc donum collaudent, et integrum illibatum custodiant, et gratiam Dei acquirant, et in societate Cluniacensium fratrum, quam pro hoc dono suscepimus, participes fiant. Si quis autem hoc calumniare uel temerare presumpserit, quod appetit non perficiat, insuper iram Dei omnipotentis incurrat, et cum Dathan et Abiron absorptus intereat.

Facta est hec charta mense Decembris, in presentia domni Hugonis abbatis Cluniacensis, et Duranni  Tolosani episcopi, et Wilhelmi episcopi Conuenarum, et Raymundi abbatis Sancti Lupercul Helizone ciuitatis, et aliorum plurimorum, apostolicam sedem domno Alexandro summo pontifice, Philippo rege Francorum, gubernante; eo desuper regnante, cuius regnum et imperium sine fine permanet in secula seculorum.

    S. Wilhelmi archiepiscopi et fratrum eius.
    S. Arnaldi Lupi et fratrum eius.
    S. Raymundi de Algipoi.
    S. Floriani et fratrum eius.
    S. Arnaldi de Argano.
    S. Bernardi Guermundi.







uII.  Donatio ecclesie S. Marie de Arombodio Cluniacensi monasterio.
[Chronique de l'glise d'Auch, part. IIe, p. 55.]

Notum sit omnibus tam presentibus quam futuris amicis et domesticis nostris, quod ego Bernardus, filius Guillelmi et Brachite uxoris eius pro remedio anime mee et parentum meorum, per consilium uxoris mee Anseline et patris eius Oddonis uicecomitis Leomanie, et Bernardi comitis Armaniaci et monachi Cluniacensis, cognomento Turnaquelletii, et aliorum amicorum nostrorum, donamus Deo, S. Ioanni de S. Monte, et domino Hugoni abbati Cluniacensi, et monachis ibidem Deo deuote seruientibus ecclesiam S. Marie de Arombodio cum suis appendiciis,  etc. Et si quis illud infregerit, a Deo maledictus erit, nisi emendauerit, et bonum S. Petri soluturus sit. Post mortem igitur Sanxionis presbyteri donamus aliam ecclesiam de S. Martino de Rican: hoc est, duas partes, et senioratum terre, ut inibi die noctuque Deo, a monachis et aliis catholicis seruiatur. Si quis hoc donum calumniauerit uel contradixerit, nisi penituerit, cum Iuda Iscarioth et aliis damnatis demergatur in profundum inferni.

Facta est hec cartula mense Octobri, fer. u, luna XXX, scripta publice apud S. Montem, regnante Philippo rege, et Guillelmo, duce Aquitanie, dominante prouinciam uasconie, et Auscitana ciuitas a domno Guillelmo archiepiscopo tunc patrocinabatur. Hoc autem factum est in presentia domni Guidonis Picta  uiensis comitis totiusque Guasconie, qui propria manu bonum suum tribuit: similiter in presentia domni Bernardi Tumapaillerii auunculi mei, et D. Arnaldi Agginensis episcopi, denique Raymundi de Albio Condomiensis abbatis. Testes et uisitores huius rei sunt hi:

Oddo uicecomes Leomaniensis.
Gaillardus de uillera,
Bernhardus de Gailhardo,
Oddo de Pondenaso,
Oddo de Pardellano, et alii quamplurimi proceres.
Signum Fortis comitis Augisiensis [Ausciensis].
S. Geraldi comitis, et Arnaldi Bernardi fratris eius





uIII.  Bernardus et uxor monasterium Sancti Ioannis Baptiste ad Sanctum Montem uocatum Cluniacensibus dant.
[BALUZ. Miscell., ed. Luc., III, 44.]

Notum sit omnibus hominibus quod ego Bernardus comes et uxor mea Ermengardis et filii nostri Arnaldus atque Geraldus donamus Domino Deo et sanctis eius apostolis Petro et Paulo ad locum Cluniacum, cui domnus abba Hugo magis prodesse quam preesse uidetur, quoddam monasterium iuris nostri ad sanctum Ioannem Baptistam in Sancto Monte uocatum cum omnibus ibi pertinentibus nunc et quecunque ibi in perpetuum pertinebunt, ut faciant rectores eiusdem loci quidquid facere uoluerint  amodo et usque in seculum seculi sine ulla contradictione. Si quis uero, quod absit, hanc nostram donationem contradicere uel irritam facere uoluerit, quod infringere cupit non uindicet, sed sit super eum ira Dei omnipotentis et beati Ioannis Baptiste et sanctorum apostolorum Petri et Pauli; ueniantque super eum omnes maledictiones ueteris et Noui Testamenti, nisi resipuerit et ad emendationem uenerit. Ut autem hec charta firma atque stabilis permaneat, manu propria firmaui, testibusque firmandam tradidi.

Signum domni Bernardi comitis, qui hanc donationem fecit.

    S. filiorum eius Arnaldi atque Geraldi.
    S. Ermengardis comitisse.







IX. Notitia de monasterio Sancti Montis.
[BALUZ., Miscell., edit. Luc., III, 43.]

GERALDUS, Dei gratia Ostiensis episcopus, cardinalis et apostolice sedis legatus, omnibus catholice Ecclesie filiis perpetuam in Domino salutem.

Cum ex precepto domini pape Alexandri II per Gasconiam iter agentes, in Hispanias tenderemus, in monasterio Sancti Montis hospitati sumus. Est autem Sanctus Mons monasterium pertinens ad Cluniacense cenobium, constructum a uenerabili Bernardo comite et religiosa coniuge eius Ermengarda et filio eius Gerardo et altero eius filio Arnaldo,  qui paterne iure hereditati successerunt. Prefati namque comes et comitissa celestis uite dulcedinem adamantes, transitorias contempserunt diuitias, et in monasterio Cluniacensi, cui reuerendissimus Hugo abbas tunc preerat, sancte religionis habitum susceperunt, edificantes predictum Sancti Montis monasterium in honorem sancti Ioannis Baptiste, pro redemptione peccatorum suorum uel remedio animarum parentum suorum, tam qui de seculo presenti decesserant, quam et eorum qui adhuc successuri erant. Primum igitur prenominatus locus, utpote Cluniaco legitime donatus et traditus, beati Petri nouella possessio erat, et nos, licet indigni, eiusdem principis apostolorum legatione fungebamur. Rogati sumus ab eiusdem loci  priore Adhemaro et reliquis fratribus ut beati Petri tutelam et defensionem omnibus monasterii possessionibus imponeremus. Quorum precibus acquiescentes, omnia ad idem monasterium loca pertinentia, ecclesias, predia, uillas, cum omnibus iuste acquisitis uel acquirendis, auctoritate apostolica beati Petri tuitione munire statuimus, ut nulla deinceps persona uel ecclesiastica uel secularis rebus prelibati loci uiolentiam aut torturam inferre presumat aut iniquas consuetudines imponere audeat. Preterea saluamentum quod infra limites constitutos ad securitatem eorum et immunitatem qui inhabitant uel ad id confugerint, sub banno beati Petri firmamus et corroboramus, ut quicunque temere et audacter terminos illos, id est cruces,  infringere aut uiolare presumpserit aut inuadere, beati Petri banni reum et auctoritate apostolica, nisi resipuerit, excommunicatum se cognoscat: insuper si quid banni intulit, infra quindecim dies plene restituat et componat, tum etiam satisfactiones et leges quas ecclesiastice precipiunt sanctiones, id est nongentos solidos persoluat. Quicunque uero in predicti monasterii cemeterio sepeliri se fecerint, et de peccatis suis puram confessionem Deo obtulerint, ueramque penitentiam susceperint et egerint, eos apostolica auctoritate absoluimus et fraternarum orationum atque eleemosynarum participes esse laudamus. Hanc autem cartam, ut firmior habeatur, subtus propria manu nostra in hoc libro  seu in carta signauimus; conseruatoribus eius premia sempiterna, contemptoribus autem et infractoribus supplicia sempiterna et damnatarum animarum tormenta.

Ego Geraldus Ostiensis episcopus et sedis apostolice legatus relegi et subscripsi anno Incarnationis Dominice 1073, indictione XI.





X. Unaldi abbatis Moisiacensis testamentum de decimationibus a uariis secularibus ab eo redemptis.
[Gall. Christ. nou. Instr. I, p. 37.]

Pax origo uniuersis Deus, scilicet maiestatis, eruditorum cogitationum prouisor, et consiliorum propagator, bonorumque factorum patrator, cuius  nutu reguntur uniuersa, gubernatur quidquid est quod habet esse a Deo, saluti prouidet humane, ut humanis casibus condescendat propria lege. Quapropter si suorum facta fidelium ad posteritatis memoriam traduntur aliquo modo, quod actum uel deliberatum est simplici oculo, non debet argui a subsannantibus ex improuiso: quod enim communi proficit utilitati, omnium sine dubio expedit memoria teneri. Cum igitur secularium testamenta uim multam obtineant ad rerum deliberandarum indagia, magis credi oportet religiosorum quorumcunque fidelium ad comparationem istorum ualere exempla. Certus itaque redditus huiusmodi allegationibus, ob multorum profectum filiorum, ego Unaldus abbas dictus cenobii Moisiacensis, cum consilio fratrum  Dominum timentium, egi modis quibuscunque potui datis muneribus omnem decimationem, quam hactenus primates uel prouinciales milites iuste aut iniuste possidere uisi sunt, in nostram ducere ditionem: hoc tamen non ob auaritie questum multiplicandum; sed restituendum, quod Deo iure debetur censum. Olim quippe ex legis precepto non solum decimas, sed et primitias omnium rerum Deo ferre populus: indignus etenim iudicabatur eius conspectui, quisquis hoc auderet pretergredi. Unde ipse Saluator Phariseos arguit in Euangelio  applaudentes de sua iustitia, quod hec quidem implentes minima, relinquerent que legis essent grauiora, decimas, inquiens, mentam et anetum et ciminum, et omne olus. Hoc idcirco non dicimus quod  ad Iudaice legis ritum Christianitatis uelimus transducere cultum; sed ut fidelium populus de maiori iustitia sollicitus, de minori non audeat contra gloriari inimicus. Cum ergo ita sint, et non tantum diuinis, sed etiam humanis promulgatum constet legibus, dubium non est reatu constringi preuaricationis, qui ex industria tollere conatur res Deo sacratas ausu nefarie temeritatis. Qua de re ego iam denominatus abbas Unaldus, ob huiusmodi cemptionem, largitus sum Bertranno abbati seculari triginta solidos, simili modo Willelmo cognominato siccarii pro hoc adipiscendo duos equos, et unam unicam auri, ac solidos sexdecim; et contulit nobis intra hos terminos, scilicet ab ipsa Barta, sicut flumen  Tarni discurrit, et sicut parochia S. Michelis determinatur, et ab alia parte subtus stratam, que ducit ad S. Laurentium, sicut ipsa parochia S. Laurentii determinatur; et parochia S. Ansberti, ita dedit de omnibus, que infra hos terminos ipse uel alii per eum tenere uidebantur; et firmauit ipse, et uxor eius, et filii eius Raimundus et Siquerius. Eadem quoque ratione Raimundo de Podiolo dedimus unum equum, et dedit infra hos terminos ad ipsa Barta, et per ipsam tapiam descendendo, et in hac uilla quidquid ipse uel alii per eum habere uidebantur, et ita firmauit, et debet facere fratri suo eodem modo firmare. Qui uidelicet Stephanus ueniens ad mortem, cum consilio fratris sui eiusdem, Raimundi scilicet, omnem suam decimationis partem,  pro hoc [ad] succurrendum monachus effectus, relinquendo firmauit: de uineis scilicet Falqueti et Armulfi. Pro hac eadem causa Stephano de illa ualleta similiter dedimus unum equum, et ipse dedit infra hos terminos, sicut strata publica que ducit ad orientem, et determinatur cum terris Willelmi Siccarii de omnibus que ipse uel alii per eum tenere uidebitur, et ita firmauit ipse, et filius eius Bernardo, seu Hugoni, et fratribus eius de Anazago, nonaginta solidos, qui omnem suam quam habebant partem decimationis dederunt Deo, et S. Petro iure perpetuo possidere, quantum in parochia S. Michelis, et alii per eos habere uidebantur. Similiter Gaufredus de Belpoi omnem decimationem quam habebat ipse, uel per eum in parochia S. Michelis  pro anima sua, ipse et filii eius dederunt S. Petro. Simili modo Pontius Faber in infirmitate positus, omnem decimationem suam ipse et filius eius dederunt S. Petro, Raymundus Geraldus et frater eius omnem decimationem suam quam habebat in parochia S. Michelis, totam ab integro dedit S. Petro et nobis, sicut et suprascripti alii, et dedimus et inde triginta solidos. Pro hac autem digna eorum mercede socios fraternitatis nostre, et participes omnium benefactorum nostrorum dignos iudicauimus esse: non solum uero illos, sed et posteros eorum per omnem iugiter euum. Decreuimus etiam pro animabus eorum post finem uite fieri generalem memoriam, officium scilicet decantandum, missam quoque celebriter peragendam omnibus annis in  uigilia S. Michelis. Facta autem huius cessionis uel donationis charta, anno Incarnationis 1073, regnante Philippo rege Francorum, in manibus domini Hugonis Cluniensium abbatis, et domini Unaldi abbatis, cuius prouidentia et dispositione hec omnia acta noscuntur, et aliorum fratrem plurimorum in ipso Moisiaco Deo famulantium. Nomina autem eorum, qui hanc donationem firmauerunt, hec sunt:

Bertrannus abbas secularis firmauit.
Bernardus Hugo, et fratres eius firmauerunt.
Willelmi Siccarii, uxor et filii eius firmauerunt.
Raymundus de Podiolo, et alii multi firmauerunt.


Si quis autem hanc chartam iuris cessionis aduersariorum, uel certe filiorum illorum, qui eis hereditate successuri sunt, post obitum uiolare, seu deprauare uel corrumpere, siue etiam loca eadem congredi aut depredari tentauerit, hac sorte multetur: Non discedat a domo eius plaga lepre, famis et pestilentie, gladii ac mortis horrende.





XI. Abbatia sancti Arnulfi Crispeiensis datur Hugoni abbati Cluniacensi.
[Gall. Chr. X, 207, ex chartul. Cluniacensi.]

uenerando abbati HUGONI et omni congregationi Cluniacensis cenobii, SIMON comes uestre sanctitatis seruulus, salutem


Notum sit uestre celsitudini, beatissime Pater, me uos plusquam omnes homines in carne uiuentes in Deum diligere, atque proficuum et honorem uestrum in quantum ualeo querere. Concedo itaque uobis et omnibus successoribus uestris abbatiam Sancti Arnulfi que constructa est in castello qui uocatur Crispi, ut omnino subiecta sit uobis, et ut ibi abbatem de uestris monachis eligatis, qui secundum Deum et regulam beati Benedicti illud monasterium regere possit. uolo ergo ut sciatis me fecisse cum consilio et cum uoluntate meorum hominum, scilicet maiorum, necnon et regem hanc meo deprecatu firmasse chartulam, Philippo uidelicet astante, et concedente Siluanectensi pontifice Iuone. Testes Simon dapifer Simonis comitis, Milo, Orfanus.


Factum in domo Sancte Marie Parisiensis, die festiuitatis Omnium Sanctorum.

+ Sign. Philippi regis.





XII. Charta Fidis comitisse Narbonensis de dono ecclesie S. Petri de Sermur facto Hugoni Cluniacensi et Unaldo abbati Moisiacensi.
[Gall. Chr. nou. I, Instr. 38.]

Nouerint tam presentes quam futuri, quod ego uicecomitissa Narbone nomine Fidis, in Dei nomine sub hac descriptione dono Domino Deo et SS. apostolis Petro et Paulo, et Hugoni abbati Cluniacensi, et Unaldo abbati Moissiaci, et cunctis eius succedentibus, et monasterio Moissiaco, et omnibus  ibi Deo seruientibus, quandiu locus ipse in Dei seruitio perstiterit, ecclesiam illam, que fundata est in honore B. apostoli Petri, in loco qui uulgo uocatur Sermur super flumen Biauri, in episcopatu Ruthenensi, ut habeant et possideant ipsam ecclesiam cum omnibus ad eam ibi pertinentibus in perpetuum. Dono etiam et concedo ego supradicta Fidis uicecomitissa totum montem usque in collum alterius montis, qui uocatur del Poieth, a parte superiori a riuo Naosa, usque in Biaur, sicut ambo claudunt ambos montes, alodem et feuum, et uicariam undique siluam que monti adiacet; uineas, hortos, domos, molendinos, piscarias, fontes, ingressus et egressus. Similiter dono caput mansum de Cesairent.  Hanc igitur donationem, ut firma ac stabilis perseueret facio, cum auctoritate domini Petri Ruthenensis episcopi, et consilio, et uoluntate. Si quis uero nostre uel cuiuslibet propinquitatis hanc nostram donationem quam ego facio pro peccatis meis, et redemptione anime patris mei, et matris, et omnium parentum meorum, uiolare, aut alienare presumpserit; in primis iram Dei, et omnium sanctorum incurrat; deinde domni pape illius temporis et cunctorum fidelium, quousque resipiscat et satisfaciat auctoritate et potestate damnentur. Facta donatio ista in manibus supradictorum abbatum et  Bernardi monachi cognomento Guillelmi, cuius studio hoc factum est, et uitalis clerici, anno ab incarnatione Domini millesimo septuagesimo septimo, regnante Philippo rege, sedis Rome pontificatum tenente domno Alexandro papa  .

Signum Fidis uicecomitisse, que hanc chartam fieri iussit, et testibus firmare rogauit.
Signum Petri episcopi Ruthenensis, et Pontii de Cassanas, et Pontii de Panat.
Signum Hugonis Stephani. Amen.





XIII. Charta Hugonis Stephani, presbyteri, de donatione eisdem facta.
[Histoire de Languedoc, II, Preuues, p. 295.]


Nouerint omnes, etc., quod ego in Dei nomine dictus Hugo Stephani presbyter, dono sub hac descripta attestatione Cluniaco cenobio atque abbati ipsius loci domno Hugoni . . . . . . simulque monasterio Moissiaci . . . . ecclesiam illam que fundata est in honore beati apostolorum principis Petri, in loco ubi uulgo dicitur Sermur super fluuium Biauri, in episcopatu Ruthenensi . . . hanc igitur meam donationem ut firma ac stabilis perseueret, cum auctoritate facio domni Petri Ruthenensis episcopi, simulque cum consilio et uoluntate Fidis uicecomitisse cuius alodium erat locus ipse, et cum consensu simulque exhibitione Pontii de Cassanas, ac Pontii de Panat et fratris sui atque nepotum meorum omnium, Aicfredi quoque, Berengarii et fratris illius, qui honorem ipsum in  feuum possidebant. Concedo etiam ego ipse prenominatus Hugo cum omnibus supradictis militibus, etc., anno Incarnationis Domini 1077, regnante Philippo, Francorum rege, domno Alexandro [l. Gregorio] Romano pontifice, S. Fidis uicecomitisse, et Pontii de Cassanias, etc.





XIu. Charta Bernardi comitis Bisuldunensis Campi-Rotundi, Arulensem, et S. Pauli de oleis abbatias Hugoni abbati Cluniacensis in manu Unaldi abbatis Moisiacensis consobrini sui reformandas subiicientis.
[Gall. Chr. nou. I, Instr. 39.]

Omnibus in eternum manifestum sit quoniam  ego BERNARDUS comes Bisuldunensis uidens quedam monasteria, que mihi succedebant ex propinquitate antecessorum meorum, a monastico ordine, et regulari uita penitus deuiasse, pro remissione peccatorum meorum, atque remedio animarum patris mei et matris mee in melius ordinare disposui. Hoc igitur salubri consilio accepto, auctoritate meorum hominum dono sub legali descripto omnipotenti Deo, sanctisque apostolis eius Petro et Paulo loco Cluniaco, atque abbati uenerando domno Hugoni, et omnibus eius successoribus, quandiu locus Cluniacus in ordine perstiterit; electionem, et dominationem  monasterii S. Petri Campi-Rotundi in Gerundensi territorio, atque monasterii B. Marie quod dicitur Arulas, in Elenensi confinio: simulque monasterii S. Pauli in ualle Oley, in Narbonensi pago; ut teneant et ordinent predicta monasteria, secundum regulam S. Benedicti in perpetuum. Ut autem hec mea cessio stabilis permaneat, abbatiam S. Marie de Arulis ab illis qui in feuum acquisierant redemi; scilicet a Guifredo Narbonensi archiepiscopo centum uncias auri, et ab Arnaldo Arnaldi centum uncias auri, et in uita sua dimisi ei de ipso honore capellaniam in ecclesia S. Petri de Albania, atque omnes feuos militum, quos in Bisuldunensi confinio S. Maria habebat absque feuo Bernardi Adalberti, et Willelmi Segarii. Similiter etiam abbatiam  S. Pauli a Petro uicecomite Fenolensium, quam in feuo acquisierat redemi centum uncias auri, et dum uixerit dimisi ei de ipso honore S. Pauli uillam que dicitur Mauri; insuper omnes malas consuetudines, botaticos, albergas, atque traginas, et omnes torturas, quas ego hactenus, uel omnes antecessores mei in ipsis honoribus predictorum monasteriorum inquirere uidebamur, funditus dimitto. Istam siquidem donationem, sicut iam dixi, ita iure perpetuo tenendam esse uolo; ut si quis eam, quod absit, uiolare tentauerit, sub iudicio Romani pontificis examinandum esse relinquo. Factum est autem huius mee concessionis testamentum in manibus karissimi mei consobrini domni Hunaldi abbatis Moisiacensis, anno Dominice Incarnationis  1078, era MCXuI, Gregorio uII papa pontificatum Rome tenente, Philippo Francorum rege regnante.

Testium uocabula, qui hoc affirmauerunt subtus sunt scripta

Ego Bertrandus comes affirmo, ac propriis manibus ita consigno.

    +S. Pontii Bledger.
    S. Udalardi uicecomitis
    S. Adalberti Gausberti.
    S. Arnaldi Geraldi.
    S. Petri Gausberti.
    S. Gausberti Petri.





Xu.  Charta Gaufridi militis, fratris S. Hugonis, de Marciniaco in pago Augustodunensi. 
[MARTENE Anecdot. I, 243.]

Diuinis decretis humana temeritas preiudicium facere non debet, preiudicium etenim fit, cum pro bonis mala redduntur. Bona siquidem cuncta diuina largitas nobis abunde presentat. Que si non equalia, et ut dignum est, tamen a suo plasmate cui omnia contulit, pro multis non dedignatur recipere breuiora. Quo exemplo, si non ut decet, tamen iuxta capacitatem mei intellectus, ego Gaufredus aliqua ex parte percitus, donationem facio Deo apostolorumque principi beato Petro, in cuius honore et reuerentia Cluniacum constat edificatum esse cenobium,  cui domnus Hugo noster germanus preesse uidetur, aliquam partem ex rebus meis, que site sunt in pago Augustodunensi, et in uilla que uocatur Marciniacus, ecclesiam scilicet, quam pro redemptione peccaminum meorum ab ipsis fundamentis edificare cupio, in perpetuum trado, necnon tres meas condeminas atque boscum meum, simulque pratum, terramque totam cultam et incultam, quam ibi uideor habere dominicam. Hanc donationem dono Deo supradictoque loco pro remedio anime mee et parentum meorum, annuente comite Tetbaldo, fratribusque meis, Andrea et Dalmatio, cunctisque meis fidelibus astipulantibus.





XuI. Littere Guarini comitis Rosnacensis de Ecclesia Sancte  Margarete data monasterio Cluniacensi.
[BALUZ., Miscell. edit. Luc., III, 55.]

In nomine sancte et indiuidue Trinitatis. Omnibus sancte catholice Ecclesie filiis presentibus atque futuris notissimum uolo fieri, ego Guarinus dictus comes Rosnacensis territorii, quod propter gratiam eiusdem honoris transitorii, dum essem filius seculi, cogitaui ut in alimoniam filiorum Dei, qui pro peccatis meis et totius populi creduntur orare pietatem Domini, donarem partem allodii mei et illud quod habebam in ecclesia Sancte Margarete Domino et sancto Petro Cluniacensis cenobii, quod precogitatum Domino uolente perfeci, constitutis inibi fratribus qui sub proposito regulari Domino  deseruirent et sancte uirgini. Sed altare et quartam partem ipsius ecclesie tunc temporis possidebant fratres Deruensis monasterii, ubi honorifice requiescit corpus uenerabilis Bercarii. Ut ergo predictam ecclesiam ex integro haberent Cluniacenses monachi, consilio habito cum domno apostolico Hildebranno nomine, in papatu autem dicto Gregorio, ut morerer mundo et uiuerem Deo, in remissionem omnium delictorum et ad salutem antecessorum meorum, cum benedictione apostolica, et cum licentia episcopi mei domni Hugonis Trecasini, et cum fauore Theobaldi comitis palatini, cum laude etiam propinquorum meorum, dedi me cum allodiis meis principibus apostolorum Petro et Paulo, uenerabili quoque Bercario, in presentia  domni abbatis Brunonis et monachorum fideliumque suorum. Itaque iam dictus abbas et monachi annuerunt Cluniacensibus altare et quartam partem supra memorate ecclesie, acceptis sibi alodiis que erant libere conditionis, et absque iugo ullius aduocationis, sine alicuius iudiciaria potestate siue banno, ad postremum sine aliqua redhibitione omnis hominis. Hec igitur sunt alodia que tradidi Deo et sanctis apostolis Petro et Paulo, beato quoque Bercario, monachisque suis perpetualiter habenda. Roserias, Muctium, Iunchereium, cum appendiciis suis, uidelicet seruis et ancillis, terris cultis et incultis, siluis, pratis, aquis, aquarumque decursibus. Ut autem hoc meum donum eidem ecclesie et fratribus  inibi Deo seruientibus perpetuo habendum remaneat, et ut nullius calumniatoris iniusta inuasione rescindi ualeat domnum Hugonem Lugdunensem archiepiscopum et apostolice sedis legatum precepto iam dicti domni apostolici Gregorii rogaui ut facta excommunicatione hanc chartam confirmaret sub testimonio et laude omnium episcoporum, abbatum, et ceterorum Dei fidelium concilio Meldensi astantium. Ipse uero libentissime annuens petitioni mee assensum prebuit, et communi decreto totius sancti Concilii ut petieram confirmauit sub districtione huius anathematis. Auctoritate Dei omnipotentis et beatorum apostolorum Petri et Pauli excommunicamus, et a liminibus matris ecclesie separamus et remouemus, eterna quoque  damnatione percutimus et damnamus eos quicunque de rebus supradictorum alodiorum comitis Guarini aliquam fraudem uel iniustitiam fecerint ecclesie Deruensis monasterii, nisi resipiscentes et eidem ecclesie satisfacientes dignum penitentie fructum egerint.

    Signum Hugonis Diensis episcopi
    S. Amati uicarii pape Gregorii.
    S. Richardi archiepiscopi Bituricensis.
    S. Hugonis Trecasini episcopi.
    S. Rogeri Cathalaunensis episcopi.
    S. Rorici Ambianensis episcopi.
    S. Hugonis Grannopolitani episcopi.
    S. Hugonis Lingonensis episcopi.
    S. Haganonis Augustidunensis episcopi. 
    S. Hugonis Niuernensis episcopi.
    S. Arnulphi Suessionensis episcopi.
    S. Landrici Matisconensis episcopi.


Comes etiam Tebaldus, et uxor eius Alaidis nomine, et Odo filius eius laudauerunt et sua signa fecerunt.

    S. Tebaudi comitis. Alaidis uxoris eius.
    S. Odonis filii eius.







XuII. Charta fundationis monasterii subtus Brunechildum castrum in pago Caturcino, Hunaldo abbati Moisiacensi et Hugoni Cluniacensi subiecti.
[Gall. Christ., nou. I, Instr. 39.]


Legibus instructi diuinis, atque ecclesiastice sanctionis roborati exemplis credimus, et confitemur impietates, atque delicta humanis excessibus commissa, eleemosynarum largitate simulque bonorum operum assiduitate per Dei dispositionem posse redimi atque mundari: ipsa ueritate que Deus est attestante, que ait: Date eleemosynam, et omnia munda sunt uobis . Et iterum Scriptura: Fili, inquit, benefac semper, et Deo dignas oblationes offer: memor esto, quoniam mors non tardat, et testamentum inferorum manifestabitur tibi . His etiam, aliorumque diuinorum eloquiorum admonitionibus prouocati, nos uidelicet Artmannus et Ademarius uicecomites cognominati, auxiliante Domino prouidemus, atque disponimus pro  omnibus peccatis nostris ex facultatibus propriis nouiter monasterium construere, ad honorem ipsius omnipotentis Dei, et memoriam beatissimorum Petri et Pauli apostolorum principum, quibus a Domino collata est potestas ligandi atque soluendi, procul dubio pro defensione et melioratione nostrorum tam corporum quam animarum, simulque pro remedio animarum parentum nostrorum atque omnium tam uiuorum quam defunctorum fidelium. Igitur instinctu, et consilio multorum nobilissimorum uirorum, nos prenominati uicecomites Ademarus scilicet, atque Artmannus concedimus, atque donamus iure perpetue concessionis Domino Deo, sancte scilicet et indiuidue Trinitati, sanctissimisque eius apostolis Petro et Paulo in locis ipsorum Cluniaco  atque Moisiaco, simulque abbatibus uenerandis domno Hugoni, et domno Unaldo, et omnibus eorum successoribus abbatibus et monachis in supradictis locis Domino in perpetuum seruientibus, locum ad hec preerectum atque constitutum. Et est locus ipse in Caturcensi pago, in territorio subtus ipsum Brunechildum castrum; inter flumina uere et Auarionis, ipsum locum cum uniuersis appenditiis et adiacentiis suis, quidquid ibi uel alias ad hoc opus designauimus et donauimus, uel adhuc daturi sumus, et quodcunque ipsius loci habitatores, cum Dei auxilio, inibi acquirere potuerint, ut ita teneant et possideant cenobiorum supradictorum Cluniacensium et Moisiacensium habitatores, in proprio alode iure perpetuo. Damus etiam, et sub legali  descripto, et firma corroboratione illum mansum nostrum dictum de Monte Argillo in dominicatura propria, cum omnibus finibus suis, ingressibus et egressibus in proprio alodio possidendum. Hec autem omnia cum uniuersis reditibus suis, quantum a nobis demonstratum est, uel quantum in futuro, Deo annuente, acquisitum ibi fuerit; scilicet in terris, uineis, aquis, siluis, pratis, cultis siue incultis, totum ab integro cum ingressibus et egressibus suis, ita cedimus et donamus firma, et stabili cessione supradictorum monasteriorum habitatoribus absque ulla omnino retentatione: ut ita habeant, teneant et possideant fideliter per cuncta succedentia tempora, tali quoque conditione, ut neque nos, neque ullus unquam homo nostre uel alicuius  generationis, potestatem aliquam in supradictis honoribus requirat, neque iustitiam, neque uicariam, aut aliquam uiolentiam inferre presumat ipsius loci habitatoribus, quantum infra ipsos terminos designatum est; sed libera atque quieta hec omnia supradicta seruis Dei in eternum permaneant. Laudamus etiam et donamus, ut quicunque de beneficiis, et de feuis que de nobis tenent aliquid dare uoluerint, eiusdem loci in perpetuum teneant et possideant habitatores.

uolumus etiam atque rogamus de his omnibus priuilegium fieri a domno papa Romane Ecclesie, ut firma et stabilis hec nostra eleemosyna semper permaneat, quam si quis uiolare presumpserit, uel  aliquo modo inuadere tentauerit, sentiat se esse damnandum et nunc, et in perpetuum.

Hec autem facta sunt cum consilio et auctoritate domni Geraldi Caturcene Ecclesie pontificis, anno scilicet Dominice Incarnationis 1083, regnante Philippo rege Francorum, domno Gregorio uII pontificatum Romane Ecclesie tenente anno X, mense Septembrio, feria III, id est Nonas ipsius mensis, luna XIX, indictione uI, era MCXXI.

    Sig+num Armanni et Ademari uicecomitum.
    Sig+num Remundi Amelii.
    Sig+num Pontii Matfredi.
    Sig+num Raterii.
    Sig+num Matfredi Amelii.
    Sig+num Amelii Iustini. 
    Sig+num Bernardi filii sui, et Hugonis fratris sui.
    Sig+num Arnaldi de Mairaco, et filiorum eius.
    Sig+num Petri, Stephani, et fratrum eius.
    Sig+num Bernardi Hugonis, et fratrum eius.







XuIII. Testamentum domni Adefonsi regis Hispaniarum ad Cluniacum.
[BALUZ. Miscell., III, 44.]

In nomine Dei omnipotentis Patris et Filii et Spiritus sancti. ADEFONSUS, diuina fauente clementia, Hispaniarum rex.

Conuenit maiestati regie predecessorum regum uirtutes et bene acta imitari, per quod et apud  Deum et apud homines inueniat gratiam, et in posteros amabilem nominis sui transmittat memoriam. Subiit itaque mihi regi Adefonso in mentem quid egregium inter cetera egerat pater meus rex Fredelandus pia recordatione semper commemorandus. Comperta namque cenobii Cluniacensis tam celebri, tam probata tam sancta religione, diuino mox timore compunctus et amore societatem fratrum Deo et sancto Petro ibidem militantium humiliter expetiit, deuotius accepit, fidelissime quoad uixit retinuit, non inaniter credens se participem fore in eorum spiritalibus, si de sua temporali abundantia indigentie seruorum Dei fuisset munificus. Unde censum annualem, mille uidelicet aureos, quos uulgo mancales appellant, conuentui Cluniacensi  ad uestiarium proprie dedit; quem censum eodem modo per successores suos prefato loco annuatim reddendum instituit et firmauit. Quia uero placuit omnipotentie Creatoris in regno Hesperidum roborare solium meum, ego Dei gratia rex Adefonsus, sicut heres paterne dignitatis, ita quoque bone successor uoluntatis, pactum fraterne societatis cum meis Cluniacensibus inii, statui, firmaui, censum quoque largitatis paterne duplicaui, duo millia mancales in censu annuali Cluniaco persoluens. Communicato etiam cum uxore mea regina consilio, et primum Toletano archiepiscopo et ceteris episcopis meis et primoribus regni mei fidelibus meis uolentibus, consentientibus, laudantibus,  astipulantibus, constituo de prefato censu duplicato Cluniacensibus meis fratribus karissimis regie auctoritatis preceptum, a meipso quoad uixere firmissime tenendum, omnibusque succedentibus per secula uentura in regno Hispanie regibus perpetua lege seruandum. Hanc autem constitutionem facio pro anime mee remedio, pro animabus patris mei et matris ac fratrum meorum, pro uxore ac liberis meis, ut et uiuis prosit ad promerendam eternalem uitam et defunctis proficiat ad possidendam requiem sempiternam. Si quis uero successorum meorum regum precepti huius, quod absit, temerator existens aut uiolator censum Cluniacensibus constitutum siue ex toto abnegare siue minuere tentauerit, sicut ego fido in Domino  Deo, a regno Dei se nouerit alienum et iudicio diuino exheredandum, nisi uelociter resipiscat et abnegatas uel diminutas census condigna satisfactione restituat pensiones. Ut autem inuiolabile teneatur hoc meum preceptum hanc chartam fieri conscriptionis iussi, quam regia manu et auctoritate subtus firmaui et corroboraui, atque firmandam eque principibus ac fidelibus meis consequenter mandaui. Impetraui etiam a Cluniacensi abbate patre meo domno Hugone tunc temporis mecum in ciuitate Burgis commanente, ut omnibus superuenturis abbatibus suis successoribus constituat preceptum de commemoratione uel obsequio quod pro nobis, uidelicet pro patre meo, pro matre, pro fratribus meis, pro me, pro uxore mea regina, et  liberis ipse domnus Hugo abbas apposuit et ordinauit tam pro uiuis quam pro defunctis semper agendum.

Acta sunt Burgis in ciuitate.

Data apud Burgis ciuitatem anno ab Incarnatione Domini 1090, indictione XIII, Pasche diebus.





XIX. Littere episcopi Siluanectensis de abbatia Crispeii.
[Gall. Chr. X; Instrum. 207.]

HUGO, Dei gratia Siluanectensis episcopus, domino et carissimo sibi Hugoni Cluniacensis monasterii abbati, salutem et seruitium. Notum fieri uolumus uestre benignissime et nobis dilectissime sanctitati, libenti animo assensum prebuisse petitioni  domni Hugonis comitis de Crispeio super abbatia Sancti Arnulfi, fauente conuentu canonicorum sancte sedis Siluanectensis. Concedimus itaque ut monasterium Sancti Arnulfi de Crispeio sub uestre sanctissime dominationis uestreque religiosissime sanctitatis omnibus modis subdatur imperio. Et quia exoptamus nobis affinitatem uestre bonitatis, in ditione uestra situm sit ponendi et auferendi cuiuscunque persone uolueritis, et hoc quandiu uita ista fruemini. Concedimus preterea gratia uestri, ut post decessum uestrum successor uester abbas, uidelicet Cluniacensis, habeat potestatem ponendi abbatem in supradicta ecclesia secundum electionem Cluniacensis capituli: Ita tamen ut Siluanectensis  Ecclesia et eiusdem episcopus, ea que secundum Deum et auctoritatem SS. Patrum obtinere debent, non amittant; uerum ea secundum quod canonicus ordo postulauerit, obtineant. Ne quid autem graue uideatur uestre benignissime paternitati in huiusmodi constitutione, mandamus quia dum presentialiter insimul locuti fuerimus, Deo uolente, secundum discretionis uestre consilium quod emendandum fuerit emendabimus; uos autem in presenti ecclesie consulite.





XX. Acta concordie inite in concilio Claromontano inter Hugonem abbatem Cluniacensem et Pontium abbatem Case-Dei. 
[BALUZ., Miscell., III, 56.]

Nouerint omnes Ecclesie Dei fideles, tam presentes quam posteri, qualiter domnus Hugo abbas Cluniacensis et domnus Pontius abbas Case-Dei, fratresque eorum in Claromontensi concilio per manum domini pape Urbani secundi et uenerabilium archiepiscoporum domni Hugonis Lugdunensis et domni Aldeberti Bituricensis aliorumque multorum religiosorum uirorum, sopita omni simultate que inter eos ex quibusdam occasionibus emerserat, in pacem et concordiam redierint. Sciendum est itaque quia domnus abbas Pontius et fratres Case-Dei concesserunt domno Hugoni abbati et fratribus Cluniacensibus Boortense monasterium et ecclesiam de Amberto, ecclesiam quoque Sancti  Stephani de Castello, et ecclesiam Digneio, atque ecclesiam de Cosantia, ecclesiamque de uongeio, et ecclesiam de Prisceio, atque ecclesiam de Snireiaco, cum omnibus earum appendiciis, tam in terris et possessionibus quam in decimis ceterisque redditibus, et partem decime de ecclesia Cosiaci, partem quoque decime quam habebant in Ecclesia de Iudeis, ut habeant deinceps hec omnia in perpetuum. E conuerso domnus abbas Cluniacensis et fratres eius concesserunt domno abbati Case-Dei et fratribus eius obedientiam de Castellione iuxta castrum Corziacum et ecclesiam de Casa Mediana cum omnibus ad eas pertinentibus ut possideant ea omnia in perpetuum, ita tamen ut in Casa Mediana habitantes monachi preter duos aut tres non habeantur,  habitantes autem in castello quod uocatur Castellutium habeant facultatem sepeliendi uel in cemeterio capelle ipsius castelli uel in ecclesia de Auzac, que est parochialis. Cetera uero omnia que eo die in quo hec concordia facta est aliqua inuestitura tam fratres Cluniacenses quam fratres Case-Dei tenebant finierunt sibi in perpetua pace, nec sibi deinceps ea ad inuicem calumniabuntur. Conuenerunt etiam inter se ut quecunque de cetero terre uel possessiones sibi darentur ab illis qui eas aliqua inuestitura tenerent, fratres illi qui inde qualecunque donum susceperint, eas sibi sine calumnia et questione aliorum habeant. In Ecclesiis uero acquirendis, quicunque eorum primum partem adipisci  dono eius qui inuestitus est poterit, tenebit eam in pace, nec quilibet alterius congregationis uim aut calumniam inferre poterit, nec acquirendi uel edificandi ecclesiam in ipsa parrochia licentiam uel facultatem habebit. Clericorum autem uel militum quisquis in extremis positus, cuicunque loco eorum sese ad sepeliendum destinauerit, ibi sine calumnia sepelietur, et quecunque dederit locus ipse in pace retinebit, etiamsi se uel sua prius alteri parti deuouerit, excepto quod si aliqua aliis cum inuestitura primum dedit, non licebit ea nisi ipsis qui inde inuestiti fuerant habere. Cupientium uenire ad monasticum ordinem et habitum, nulli suscipiendi aditus, quocunque ire uelit, ab altero prohibebitur, etiamsi se ei primum deuouerit. Et si qua  tunc largitus fuerit, locus ipse quem ingreditur in pace possidebit, exceptis his que cum inuestitura aliis primum contulit. Suscepti ad habitum transire ab uno ad alterum monasterium non poterunt, nisi forte cum licentia abbatis sui.

Actum publice apud Clarum-montem et laudatum atque confirmatum auctoritate domni pape Urbani II, ut sic ab utrisque inconuulse teneatur, anno ab Incarnatione Domini 1095. Kal. Decembris, indictione Iu.





XXI. Raimundi uicecomitis Cadurcensis uitam monasticam in Moisiacensi cenobio amplectentis, et duas ecclesias Ansquitilio abbati condonantis. 
[Gall. Chr., nou. Instr. 40.]

Cum manifestum sit beatius esse dare quam accipere , et moneat unumquemque Scriptura: Miserere anime tue placens Deo , ego in Dei nomine RAIMUNDUS uicecomes dictus, qui toties ab aliis male acceperam tandem aliquando bene dare dispono, atque misere anime mee inspiratione diuina misereri eligo. Nam uitam meam qua tam inique uiuebam, ut Christianis omnibus audire tantum nefarium sit, relinquens omnia, religione monastica commutaui. Ecclesias uero que dicuntur de Calzada, quas parentes et antecessores mei per Simoniacam heresim praue distraxerant, ut oblationes earum, non per manus pauperum, sed, quod turpe erat, per manus concubinarum, distribuerentur,  in dispositione Deo seruientium ordinatione diuina constitui atque composui. Has igitur ecclesias que in Caturcensi pago constructe uidentur, maior in honore et nomine B. Marie semper uirginis: minor uero in honore sancti Audeni confessoris; cum suis cemeteriis et oblationibus, terris, uineis, aquis, molendinis, seu omni ecclesiastico honore, et omnibus ubique ad ipsas pertinentibus, ego supradictus Raimundus, simulque filii mei Pontius et Petrus, donamus et relinquimus Domino Deo uniuersorum, et beatissimis apostolis eius Petro et Paulo, in locis uenerabilibus Cluniaco et Moissiaco, abbatibus quoque presentibus domno Hugoni et domno Asquitilio, cunctisque eorum successoribus,  tam abbatibus quam monachis in ipsis locis Deo seruientibus, ut habeant, teneant et possideant in perpetuum alodum omni tempore, quandiu celum imminet terre. Hec, inquam, admonitione et industria summi et illustris uiri domni Geraldi nostri, id est Caturcensis pontificis: instantia uero atque diuturnis ad Deum orationibus uenerandi abbatis Asquitilii, cuncteque congregationis Moissiacensis, exhortatione quoque, et ut ita dicam, partim uiolentia filiorum suorum Petri et Pontii, consilio etiam et uoluntate amicorum meorum, ac multorum nobilium uirorum, tali tantaque deuotione peregi. Si quis itaque hanc nostram donationem irrumpere, uiolare, aut in aliquo minuere tentauerit, in primis iram Dei uiuentis incurrat, ac cum Dathan et Abiron  damnatione perpetua damnandum se sentiat in infernum. Cui autem melior apparuerit filius, aut propinquus meus, potentia sua totum ab integro restituat sancto Petro in supradicto loco Moissiaco, ut participes huius mee eleemosyne sit et hereditatis mee heres legalis permaneat; scilicet, ut quod de manu laicali, ubi hactenus erat, in omnipotentis Dei et seruorum eius stipendia commutamus atque transducimus, absque perturbatione et inquietudine ratum sit, et inconuulsum consistat omni tempore.

Facta cessio descriptionis huius auctoritate et consilio domni Geraldi sancte Caturcene Ecclesie episcopi, ac clericorum eius, anno Dominice Incarnationis  1101, indictione nona, presidente in Romana Ecclesia Paschale secundo papa, regnante Philippo Francorum rege, in presentia et corroboratione multorum testium.

Ego ipse Raimundus supradictus uicecomes, et filii mei Pontius et Petrus uicecomites, ita firmamus et corroboramus tenendum in perpetuum.

Ego Ademarus Ramo dictus, qui ipsas per successionem parentum meorum male tenebam et iniuste possidebam, ita libere et absolute dono atque derelinquo, simul cum filio meo in manibus et presentia supradicti abbatis domni Asquitilii, atque aliorum multorum testium, tam monachorum quam laicorum.

    Signum Aimonis Elie. 
    Signum Gauffredi militis de Calszeda.
    Signum Petri Amelii.
    Signum Sicardi.
    Signum Hugonis uicarii.







XXII. Concilium Massiliense confirmat placitum quod fecit Norgaudus episcopus Aeduensis cum domno abbate Hugone et monachis Cluniacensibus.
[MARTEN. Thes. Anecd., Iu, 125, ex chartario Cluniacensi.]

In nomine sancte et indiuidue Trinitatis, Patris, et Filii, et Spiritus sancti, amen. Omnes sancte uniuersitatis Ecclesie filios uolumus scire quam pacem quamue concordiam, Aeduensis episcopus Norgaudus  domno Hugoni Cluniacensium uenerando abbati filiisque eius Cluniacensibus fratribus tandem post diutinam controuersiam fecerit, qua litteraue factam corroborauerit. Querimonie inter Cluniacenses fratres et predictum Aeduensem episcopum N. pro illatis ab eodem episcopo iniuriis exorte fuerunt, et inter cetera iniuriarum damna idem episcopus, necnon et Matiscensis presul domnus Berardus quedam noua fecerunt priuilegia, que uidebantur contraria quedam contra Cluniacensis Ecclesie priuilegia continere. Ut autem domnus Paschalis II papa hoc comperit amore domni Patris Hugonis et Cluniacensium fratrum caritate excitus, scriptis suis illa contraria que memorata iam dictorum episcoporum priuilegia codtinebant damnare curauit; et  ad hec damnanda, atque simul Romane Ecclesie negotia peragenda et pertractanda Prenestinum episcopum domnum Milonem, totius Gallie legatione iniuncta, ad Gallias mittere studuit. Idem uero legatus Cluniacum ueniens, certo die inter prefatum episcopum fratresque Cluniacenses placitum denominatum statuit, in quo placito, quidquid supradictorum priuilegia episcoporum contrarium aduersum Cluniacensis Ecclesie priuilegia sonabant, precepto Domini pape in presentia episcoporum quos subintitulabimus, et cunctorum qui aderant exclusit ac damnauit, ecclesieque Cluniacensis priuilegia firmauit et corroborauit. In hoc quoque placito prememoratus Aeduensis episcopus N. decreto  et litteris domini pape Paschalis II commonitus, iustitiaque quam in ecclesiis subnominatis fratres Cluniacenses habebant exigente, domno Patri Hugoni fratribusque Cluniacensibus donauit, concessit ac laudauit ecclesiam de Carrellis, et ecclesias de castro de Lorma, scilicet ecclesiam S. Albani, et capellam eiusdem castri, ecclesiamque de Molinis, et ecclesiam de Treuello. Ecclesiam autem de Moncellis simili modo donauit, similiter concedit et laudauit. Statutum est tamen ut pro hac ipsa ecclesia duorum solidorum census annuatim reddatur. De hac iterum eadem ecclesia hec conuenientia habetur, ut si a Corbiniacensibus monachis fratres Cluniacenses interpellati de rectitudine fuerint, ubi Cluniacenses testificatorem suum poterint habere,  non differant in curia memorati episcopi Aeduensis N. iustitiam exsequi rectitudinis. Omnes etiam ecclesias quas uel predecessoris sui domni Aganonis tempore tenuerant, uel de quibus donum uel inuestituram, aut assensum habuerant laudauit. Preceptum est quoque domini pape Paschalis precepto et prefixum ac per prefatum Romane sedis legatum Prenestine episcopum domum Milonem corroboratum, ut sicut in prefati pape Paschalis uidelicet II priuilegio Cluniaco impertito continetur, tam ecclesie quam presbyteri ecclesiarum et res Cluniacensium uniuerse sine inquietudine libere et inuiolate permaneant. Hec uero de uizeliacensi abbatia statuta sunt et prefixa. Statutum est et preceptum ut Aeduensis episcopus a uizeliacensi abbate  professionem uel obedientiam non exigat, nec abbas ei ullo modo faciat. Fratres uero uizeliacenses sacros ordines ab ipso suscipient, si tamen episcopus canonice ordinatus fuerit. Quod si eos ordinare renuerit, a quolibet alio episcopo canonice ordinato ordinabuntur. Presbyteris quoque qui eidem abbatie deseruiunt, chrisma largietur absque aliqua retractatione.

Anno ab Incarnatione Domini 1103 acta sunt hec apud Massiliam per manum domni Milonis Prenestini episcopi et S. R. E. sedis legati in presentia episcoporum, scilicet Matiscensis B. qui cum tunc episcopatu suo Lugdunensis archiepiscopi domni Hu[gonis] uices agebat, et huius prefati Aeduensis episcopi N. in presentia quoque archiepiscopi de  Euroic domni Gerardi, et episcopi de Titfort domni Herberti, et episcopi Cestrensis domni Roberti, ac episcopi Belensis domni Poncii, hoc placitum et has conuentiones donorum prefatus Aeduensis episcopus N. sicut in presentia supradictorum episcoporum per manum domni M. cardinalis sepedicti firmauerat, sic Cluniaci in communi capitulo fratrum firmauit, laudauit et corroborauit, presente uizeliacensi abbate domno Artaldo, domnoque Gaufredo priore claustri, et domno Bernardo camerario, presente etiam conuentu.





XXIII. Charta Willelmi Burgundionum et Matiscensium comitis, qua donationes antecessorum suorum Cluniaco factas confirmat, aliasque de suo addit, commemorans  progenitores et antecessores suos. 
MABILL. Annal. Bened., u, 511.]

Notum sit cunctis amantibus ueritatem et pacem, quod ego Willelmus, Burgundionum comes et Mathicensium, laudo et confirmo ad Cluniacum omnes donationes quas antecessores mei Burgundionum comites et comites Mathicensium loco illi uenerabili usque hodie contulerunt: uidelicet Rainaldus pater meus, filius Willelmi; et ipse Willelmus, filius alterius Rainaldi; et ipse Rainaldus, filius alterius Willelmi; et que illic dedit Stephanus comes, patruus meus. Possessionem quoque in pago Leodiensi, quam Aywalliam uocant, quam mater mea Regina,  que fuit uxor Ralnaldi Mathicensium comitis dedit ad Marciniacum, ubi et ipsa multis iam annis in sanctimoniali habitu seruit Deo sub disciplina domni ac uenerabilis Hugonis abbatis. Nam de mea parte dono ad prefatum locum Cluniacum quidquid iure hereditario a maioribus meis mihi obuenit apud Bellum montem, qui locus est in episcopatu Lausanensi, et insulam proximam, quam dicunt Insulam comitum, quantum ad me res ipsa pertinet in hominibus, in terris, in uineis, in piscariis, uel ceteris redditibus. Sic laudo, sic offero res nominatas pro redemptione anime mee, et aui ac nutritoris  mei Cononis comitis et reliquo rum parentum meorum, etc.

Actum publice apud Berziacum uillam  in manu domni Hugonis Cluniacensis abbatis, anno Dominice Incarnationis 1107 indictione Xu, anno domni Paschalis pape secundi uIII, anno II Henrici regis quarti, anno uero ordinationis domni Hugonis abbatis Cluniacensis LIX  .



XXIu Charta donationis pro monasterio Cluniacensi a Willelmo et uxore sua Adeleyda.
[BALUZE, Histoire d' Auuergne, tom. II, preuu. p. 30.

Cum diuine nobis Scripture per Salomonem testetur auctoritas, diuitie uiri redemptio anime  eius, etc., has diuine admonitionis sententias considerantes, ego Willelmus et uxor mea Adeleyda ob remedium animarum nostrarum et antecessorum nostrorum de amplitudine prediorum que dedit nobis Deus beatis apostolis eius Petro et Paulo ad monasterium Cluniacense, cui uenerabilis abbas Hugo preesse uidetur, donare aliquid statuimus in pago Limagnie, terram scilicet Caurossam cum continentia sua et finibus suis, ea ratione ut ius alodiale et quidquid proprietatis aut dominicature in ea possideo predicto loco et monachis ibi Deo famulantibus delegem et transfundam perpetualiter obtinendum. Et ut hec traditionis charta firma et inuiolabilis permaneat nostra auctoritate roborauimus, et fidelium nostrorum assensu laudari  et astipulari fecimus.

    S. Willelmi filii eius.
    S. Stephani fratris eius.





XXu. Charta donationis Willelmi de Thierno eidem Cluniacensi monasterio.
[Histoire d' Auuergne, ibid.]

Dum constet certissimum fore cunctis recte sapientibus quod uidelicet omnis presentis seculi gloria siue, ut uerius dicatur, uana et deceptoria fallacie tota transit, etc. Hec igitur ego Willelmus de Thierno mente uersans simulque multitudinem peccatorum in quibus nunc usque sum diuersatus lacrymoso  corde considerans, ratum duxi ut iuxta Danielis consilium peccata mea eleemosynis redimerem, et quia a uiriditate bone actionis, heu proh dolor! pene arui estu secularium uoluptatum, illos saltem sustentarem quorum pia uita fructum offert bonarum iugiter uirtutum, eo quod a Christo uelut lignum fructiferum sint plantate iuxta fluenta sanctarum Scripturarum. Dum enim me sentiam fascibus iniquitatum mearum immersum, cunctis pietatis exspoliatum esse plumis, illorum qui cunctarum mundi cupiditatum uisco exuti assumunt pennas ut aquile et ad superna indeficienter euolant, mentis  contemplatione me confido ad regna celorum sustolli pennis. Huius ergo rei gratia dono Deo et sanctis apostolis Petro et Paulo patrique et domino meo Hugoni abbati, et ceteris senioribus fratribus Cluniacensibus quedam ex meis rebus, ut ipsi deinceps ea iure perpetuo possideant et prout uoluerint disponant. Sunt uero hec: In primis quidquid in ecclesia uel uilla de Carmis in dominium possideo, redditus uidelicet, uel consuetudines omnes et uicarias omnes ibi pertinentes, quicunque illas habeat ut sicut ego huc usque nunc tenui, ita deinceps eas seniores Cluniacenses teneant. Dono etiam uillam de Siurac, sicut eam tenebam, et consuetudines et uicarias ibidem pertinentes similiter. Simili modo uillam de Espentegui cum consuetudinibus et uicariis  omnibus. Medietatem quoque de clauso de uensac cum uicaria sua. Item quidquid habebam apud sanctum Porcianum de Borno cum uicariis et consuetudinibus et quantum una leuca tenet de silua de Borno in loco ubi ipsi monachi elegerint. Item quadraginta modios debitales de uino omni anno in Thiernensi pago, et decem ceruisie, et unum semimodium de melle, et quinquaginta rusticos cum consuetudinibus quas debebant, et quinquaginta porcos, totidemque multones.

Petrus de Artona, Eldinus de Montalegra, Petrus de Terzac. Isti sunt testes qui hoc uiderunt et audierunt.



XXuI.  Charta donationis ecclesie Sancti Saturnini Tolosani Cluniacensi monasterio facta ab Isarno episcopo Tolosano.
[CATEL, Mmoires de l'hist. du Languedoc, p. 873.]

In nomine Dei Patris omnipotentis, et Filii, et Spiritus sancti, in quo quidquid facimus in uerbo, uel in opere facere iubemur, et qui totius boni initium est et finis.

Ad notitiam presentium et futurorum scribitur hec conuenientia, quam ego Isarnus Dei gratia Tolose episcopus statuo et firmo, cum Hunaldo abbate Moyssacensi de loco Sancti Saturnini, quem ego laudo et committo domino Hugoni abbati Cluniacensi, et Hunaldo suprascripto abbati, ut ibi Domino  sub monastica regula omni tempore seruiatur. Hoc uidelicet pacto quod habendum semper retineo quartam partem omnium oblationum Ecclesie supradicti martyris, et proprium custodem altaris, et uictum ipsius custodis de claustro accipiendum, et domum ad opus custodis prope ostium ecclesie ad placitum meum. Retineo quoque clauem sepulcri martyris et clauem ante altare Sancti Ascicli. Et de omnibus que in predicta Ecclesia acquirentur a populo, retineo tertiam partem ad opera ecclesie, et tertiam partem episcopi, et unum cubitum candele episcopalem, alium prepositi, alium decani et alium sacriste, et alium ad opera eiusdem ecclesie, et luminaria ad prandium mihi necessaria, que ex consuetudine habere soleo, et tota opera fabrice  ecclesie suprascripte retineo in dominio dum uiuo. Post obitum meum conuenit inter nos, ut medietas operis ipsius ecclesie remaneat in potestate Sancti Stephani, et canonicorum eiusdem sedis. Consummata uero fabrica predicte ecclesie medietas omnium oblationum prefate ecclesie, illarum scilicet rerum que consueuerunt diuidi inter episcopum, et opera, et congregationem eiusdem loci, sit Sancti Stephani et episcopi ac canonicorum illius sedis. Retineo etiam pastum, quem recipere soleo in festum Sancti Saturnini sicut constitutum est, et tertiam partem omnium rerum que pro sepultura mortuorum predicte ecclesie conferentur uel dabuntur, ultra quinque solido. Retineo similiter mihi dum uixero omnem honorem prepositure, decanie, sacristanie.  Post obitum meum quidquid ex predictis honoribus solent tenere laici per manum episcopi remaneat Sancto Saturnino. Retineo et omnes stationes festiuitatum sicut ab antiquitus sunt constitute fieri apud sedem. Retineo etiam hoc laudante et conueniente Hulnaldo predicto abbate et congregatione ipsius loci, ut quicunque ex ciuitate uoluerit sepeliri in cemeterio nostre sedis, sine omni calumnia et contradictione recipiatur ac sepeliatur ibi. Omnia hec supra scripta ego Isarnus episcopus iam supra nominatus, retineo ad opus Sancti Stephani nostre sedis, et ad meum opus, et canonicorum eiusdem opus, et canonicorum eiusdem sedis propter laicalem feuum superius dixi, ut sit Sancti Saturnini,  et ex omnibus istis que mihi et sedi mee atque canonicis retineo, conuenit inter nos ut nichil unquam impediam neque alias transfundam, neque ullam difficultatem contra sedem meam, et canonicos ipsius sedis: similem conuentionem facio de omnibus illis que remanent iuris Sancti Saturnini. Propter hoc placitum, et propter constitutionem supradicti ordinis quod episcopus prenominatus Isarnus consentit ac permittit institui monasticam regulam in loco Sancti Saturnini, ego Guillelmus Tolosanus comes dono et laudo et firmo ipsi episcopo Isarno, ut propter excommunicationem apostolici, uel eius legati nunquam contra pellam illi honorem neque auferam, neque ullam uim inferam, et propter hoc idem placitum dono et firmo illi, ut ab hodierno die  de nullo clerico accipiam iustitiam qui habitet in suburbio uel in ciuitate postquam coronam habuerit in capite, neque accipiam iustitiam de Baiulis, neque de seruientibus suis qui sint in ciuitate, uel in burgo. Hec omnia sicut in hac charta scripta sunt, ita dono ego supradictus comes, et laudo et firmo Deo et sancto Stephano predicte sedis, et episcopo Isarno prenominato, atque canonicis eiusdem sedis presentibus et futuris, et ut nunquam irrumpere possim, sed semper firma stabilitate teneam et fideliter obseruem, in nomine sancte fidei osculatus sum predictum episcopum Isarnum, et canonicos eius sedis. Preterea constituimus, et perpetua obseruatione definimus, ut in prenominato loco Sancti Saturnini nunquam instituatur abbas, sed semper  habeat et teneat illum cum priore suo suprascriptus abbas Cluniacensis, ac successores eius per manum episcopi, et canonicorum ipsius sedis, exceptis illis que superius nominatim expressa retenta sunt, ad opus episcopi et canonicorum eiusdem sedis, salua auctoritate ipsorum.

Hoc totum factum est in presentia Hunaldi suprascripti abbatis, et Arnaldi abbatis sancti Audardi, et Petri prioris Sancti Stephani, et Ramundi eiusdem loci canonici, et Petri Benedicti, et Bernardi Benedicti, et Pontii Bernardi de Lauauro, et Isarni Reuel et Pontii Ebrardi.



XXuII. Charta donationis Ecclesie sancti Petri Cetonensis Cluniacensi cenobio. 
[BRY DE LA CLERGERIE, Hist. des comts d'Alenon et du Perche, pag. 72.]

In nomine Patris et Filii et Spiritus sancti.

Notum esse uolumus omnibus sancte Dei Ecclesie Dei fidelibus tam presentibus quam subsequentibus, quod ego Galterius Chesnellus dono domino Deo omnipotenti, et sancto Petro apostolo Christi atque monachis Cluniacensibus qui sunt positi ad sanctum Dyonisium in Nogento castro de Pertico, Ecclesie sancti Petri Cetonensis, cum omnibus appenditiis suis, omnia que deintus uel de foris uidebar habere, uidelicet omnem terram cultam et incultam que Ecclesie uidebatur iure pertinere, cemeterium ad faciendum edes monachorum, burgum etiam deforis  ad faciendas domos ad quoscunque homines illorum et ad totam uoluntatem suam faciendam; stagnum etiam ad usus monachorum inibi habitantium ad piscandum, et in omnes alias aquas meas piscationem. uolturam etiam molendini qui in ipso stagno situs est, de annonis suis concedo eis, et aream molendini in aqua Marosaia subtus montem Tedbarti. Adiungo etiam ecclesiam sanctissimi Nicolai cum omnibus appendiciis suis, terram cultam et incultam atque molendini aream subtus ecclesiam; posnadium quoque remitto omnium porcorum monachorum et hominum illorum qui in domo illi deseruiunt per omnes saltus meos, excepta sola foresta que dicitur Corbonum. Quod si in illa foresta porci  mei discurrerint, similiter quoque in illa porci monachorum discurrant. Ad edificia quoque eorum uel omnium hominum illorum facienda, et ad calefaciendum in omnes saltus meos ligna concedo, excepto foresta Corbono. Dono etiam omnem partem  meam decime de terra Cetonis, et de omnibus nemoribus meis si messes in eis facte fuerint. Si qui uero de feudo meo habuerint, et inde dare seu etiam uendere, uel in uadimonium uoluerint mittere libentissime concedo, ea scilicet ratione, ut nullam donationem uel uenditionem ad alium locum possint facere nisi monachis S. Petri Cluniensis Adhuc etiam addo tantum de pratis meis ecclesie supradicte Sancti Petri, quantum sufficere possit herba uni aratro per totum annum. Facio hoc donum pro redemptione anime mee et patris mei, et matris, atque pro omnibus parentibus meis, tam uiuis quam et defunctis, ut Dominus, intercedentibus omnibus sanctis, in presenti seculo et in futuro misereatur omnibus nobis. Facio autem hoc donum una  cum assensu fratris mei Iuonis Chesnelli, qui unum equum pro laudatione postea habuit, cum quo in Hierusalem perrexit. Laudauit etiam Dominus comes Rogerius, et corroborauit, atque filiis suis domno Roberto et domno Hugoni confirmari fecit. Si quis autem donum calumniari uoluerit, pietatem ex hoc non habebit, et nisi resipuerit et ad satisfactionem confugerit pereat in eterna damnatione cum diabolo et eius angelis. Ego quoque expugnare cum Dei adiutorio curabo, quousque conuictus et ad nichilum deductus iudiciaria potestate cogatur, ut triginta libras auri persoluat. Et ut hec charta firma permaneat, inde sunt testes qui hoc uiderunt et audierunt, domnus Hellus Cenomanensis episcopus, Guicherius decanus, Gauffridus, et alius Gauffridus  archidiaconi, Fulchradus archipresbyter, Guandabertus archidiaconus, Hubertus archipresbyter, Oddo et Hesgodres canonici, Hildebertus et Orricus, Rodulfus atque Gradulfus canonici. Domnus Rogerius comes, et domnus Robertus atque domnus Hugo filii eius, Guillelmus Goiettus, Gulferus de uilereio, Bernardus de Feritate, Rotrocus de Monteforti, Guillelmus Anatomus, Guillelmus Guittardus, Bladinus prepositus, Gerogius de Ulmo, Richerius et Girardus Forestarius, Iuo Paganus, de uilla-perdita, Durannus homo Gerogii.

Hoc autem sciant omnes catholici, quod in om nibus supradictis donis et in meo dominio et in omnibus que mei homines dederunt uel daturi  sunt, dedi et concessi cum assensu fratris mei Yuonis omnes consuetudines meas quas in eis habebam: teloneum, scilicet, uicariam, furtum, incendium raptum et quidquid consuetudinis in hac terra solet inquiri uel nominari.




ANNO DOMINI MCX
uALRAMUS EPISCOPUS NUMBURGENSIS





NOTITIA HISTORICA


Walramus, ab aliis scribitur Waleramus, Gualeramus, Walrabanus, episcopus Numburgensis ab a. 1090 ad 1110. Eius sunt:

1. Epistola ad Ludouicum, Thuringie Landgrauium, qua ipsum monet ut, pontifice deserto, imperatori fidem exhibeat. Ediderunt eam Dodechinus in Appendice ad Marianum Scotum a. 1090; Baronius h. a., n. 8; Goldastus in Apologia pro Henrico Iu, p. 51; Lunigius in Spicilegio ecclesiastico Archiui imperialis part. II, Append., p. 146; Leuckfeldius in Antiqq. Halberstadensibus, p. 693. uerum Ludouicus, in responsione quam Herrandus episcopus Halberstadensis scripsisse dicitur, nostrum acerbe refutat.

2. De unitate Ecclesie conseruanda, et de schismate inter imperatorem et pontificem. Inuentus est primum ab Ulrico Hutteno et 1520 Monguntie, in-4o editus: postea Simon Schardius inseruit collectioni De iurisdictione et auctoritate imperii, primum illi locum tribuens: deinde Goldastus Apologie pro Henrico Iu, p. 53. uide Iac. Burckhardum de uita Hutteni, part. II, p. 28, et nostrum supra libro III, p. 420.

3. De inuestitura episcoporum per imperatores facienda libellus in Collectione Schardii De iurisdictione imperiali, n. 14.

4. Epistolam eius de S. Leonardo confessore ediderunt Martne et Durand Collect. amplissime tom. I, p. 635. Data est autem ad serenissimam matronam domnam Gertrudem, que fuit, ut coniiciunt editores, Ecberti marchionis Saxonie  filia, relicta Henrici comitis de Northeim, auia Lotharii imperatoris.

5. Aliam epistolam ad Anselmum Cantuariensem, que in huius Operibus p. 137 sqq. exstat additis notis p. 578, supra tomo I, p. 112, memorat Fabricius.

6. Eius quoque epistola ad Ecclesiam Bambergensem, qua excommunicatum aliquem uitandum esse indicat, in codice Udalriciano, tomo II Corporis scriptorum medii eui Ioan. Georgii Eccardi, p. 263.

Adde de ipso Acta et Facta presulum Nuenburgensium in Syntagmate Paulliniano, p. 133; Sagittarii Historiam episcoporum Numburgensium  11.



uALRAMI EPISTOLA AD LUDOuICUM THURINGIAE LANDGRAuIUM CUM REFUTATIONE Quam sub nomine Lanograuii edidit Stephanus Haluerstadiensis episcopus.






[COMMENTARIUM.]

Hoc pariter anno, illustres confessores Catholicorum propugnatores ex hac uita migrasse Herimannum Metensem episcopum, et Adalberonem Wirceburgensem antistitem, Bertholdus affirmat; Eggebertum marchionem, nec non Bertholdum ducem pariter ex humanis sublatos strenuos propugnatores Catholicorum idem asserit. Unde patuit uia ut Henricus imperator in Italiam denuo se conferret aduersus Mathildem. Ita collabentibus in Germania rebus Catholicorum, data est occasio ualramo episcopo Magdeburgensi scribendi litteras ad Ludouicum comitem . . . . . quibus hortatus est eum, ut deficiens a Catholicis Henrico regi inhereret. Recitat eas Dodechinus in Appendice ad Marianum, simulque aduersarias ei redditas, quibus scite prudenterque eadem causa disseritur, quarum in primis que data  est a ualramo Magdeburgensi episcopo, sic se habet:





EPISTOLA uALRAMI.

uALRAMUS, Dei gratia id quod est, LUDOuICO serenissimo principi, cum instantia orationum semetipsum ad omnia deuotissimum.

Omni regno utilis est concordia, desiderabilis est iustitia; hec enim uirtus mater est probitatis, et conseruatio totius honestatis. Qui autem, intestina grassando dissensione, ad humani sanguinis alios irritat effusionem, profecto uir sanguinum est, atque illius particeps, qui, nostrum sanguinem sitiens, semper circuit querens quem deuoret .  Tu igitur, gloriosissime princeps, attendens quomodo Deus pacis est, et non dissensionis  quod ex te est, pacem cum omnibus habeas. Deus caritas est, diabolus odium. Tota lex et prophete in dilectione pendent . Qui autem odit fratrem suum, homicida est , nec habet partem in Christi regno et Dei.

Hoc ipsa ueritas, hoc discipulus ille ueritatis protestatur, qui de pectore Dominico Euangelii profundius potatus ueritatem, fluminis impetu letificat abundantius ciuitatem Dei. Sed ille, uas electionis, qui usque ad tertium celum raptus, non secundum hominem, sed per reuelationem Iesu Christi Euangelium suum didicit. Omnis, inquit, anima potestatibus sublimioribus subdita sit; non enim est potestas  nisi a Deo. Qui autem resistit potestati, Dei ordinationi resistit . Sicut amici nostri inter mulierculas et simplex uulgus somniant, regie potestati subdi non oportere, falsum esse ergo quod omnem animam potestati subdi oporteat. Sed nunquid ueritas mendacii arguenda est? An experimentum querimus eius qui in Apostolo loquebatur Christus? An emulamur Dominum? Nunquid fortiores illo sumus?  Fortiorem se confidit, qui Dei ordinationi resistit, quoniam non est potestas nisi a Deo. Sed quid ait propheta? Confundantur omnes, qui pugnant aduersum te, Domine . Et: Peribunt uiri qui resistunt tibi . Rudolphus, Hildebrandus, Eggebertus et innumeri principes Dei ordinationi in Henrico imperatore  restiterunt, et ecce quasi non fuerint, perierunt, quia profecto necesse est malum fuisse principium, quorum finis pessimus subsecutus est.

Nunc ergo quoniam, qui ex aduersa sunt parte suis aduersum nos eminus digladiantur ratiocinationibus, uestro iudicio, ubi ius, uel etiam in uestro iudicio conferamus, domicilio tantum non suo usuario, sed Christi et antiquorum Patrum utamur testimonio. Ac ne forte recusetur, lex huius esto certaminis, uel me in populorum transire sententiam, uel ex nostro triumpho uos Domino nostro imperatori lucri faciamus. Attendatur et illud: Si quis aliter euangelizat preter quod euangelizatum est uobis, anathema sit . Hoc anathema non de profane uanitatis usuario, sed de tertio intonuit  celo. De istis autem, qui ignorantes Dei iustitiam, et querentes suam statuere, iustitie Dei non sunt subiecti , fiducialiter dixerim: Maledicent illi, et tu benedices, qui insurgunt in me confundantur. Seruus autem tuus letabitur , quoniam, ut ait Dominus sine me nichil potestis facere , nec damnas iustum cum iudicabitur illi. Tu quis es, qui iudicas alienum seruum? Suo domino stat, aut cadit .





[COMMENTARIUM.]

Hucusque littere ualrami, quem nostri seculi politici statuant sibi sui ipsorum dogmatis auctorem et defensorem.---Has sane litteras  predictus comes Ludouicus suscipiens, uocato ad se uenerabili Stephano  Habuerstadensi episcopo eas tradidit legendas, rogauitque  eum quatenus his diligenti examinatione perspectis, iuxta rationem ueritatis congrua obuiaret responsione, et linguam blasphemantis , os quoque iniqua proferentis contra iustitiam auctoritate sancti Spiritus, et testimonio Scripturarum obstrueret, ne amplius contra Ecclesiam Dei latratus proferret insanos, et fureret. uenerabilis autem episcopus secundum petitionem comitis susceptis litteris, ac diligenti examinatione perspectis, uocato notario epistolam dictauit, in qua primum ualramum episcopum hereticum, Simoniacum redarguit, regem etiam Henricum hereticum et excommunicatum, ideoque nec regem dicendum comprobauit, episcopatus pro pecunia, pro gladio, pro adulterio, pro Sodomitica immunditia uendentem declarauit. Sed ipsius iam epistole textus exponatur, ut illius uenerabilis uiri feruor in tenore iustitie agnoscatur.





LUDOuICI RESPONSIO.

Comes LUDOuICUS, domino uALRAMO, quidquid tali uocabulo dignum est.

Sicut bonus homo de bono thesauro cordis sui profert bonum, ita malus homo de malo thesauro profert malum. Unde tibi tanta arrogantia ut me ad indignationem tam iniuriosis iniuriis prouocares? Etenim dominos et patres meos, qui me in uia iustitie confortant, uiros sanguinum similes Satane oblique appellas, et monita salutis, que suggerunt, inter mulierculas et simplex uulgus somniare dicis. Nunquid Deus indiget tuo iudicio, ut pro illo loquaris dolos? Docuit iniquitas os tuum, et imitaris linguam blasphemantium, ita ut recte de te dicat Propheta: Noluit intelligere, ut bene ageret, iniquitatem meditatus est in cubili suo .  Quamuis ergo quantum peruersus, tantum peruersa locutus sis, nos tamen ori nostro custodiam ponere decreuimus, et siluimus cum consisteret peccator aduersum nos . Sed excitat nos sermo diuinus, dicens: Responde stulto secundum stultitiam suam, ne sibi sapiens uideatur . Nunquid enim fatuitas personabit, et sapientia obmutescet? Nunquid loquetur mendacium, et ueritas silebit? Nunquid tenebre operient terram, et Dominus non orietur? Imo lux in tenebris lucet, et tenebre eam non comprehenderunt . Qua consideratione concaluit cor nostrum, et in meditatione nostra exarsit ignis . Loquimur igitur et clamamus, uulpesque paruulas, que uineas Domini demoliuntur ,  quantum possumus, arcemus, timentes prophetiam illam exprobrantem: Non ascendistis ex aduerso, nec opposuistis murum pro domo Isrel, ut staretis in prelio in die Domini . Audiant, non tu qui aures habes et non audis, qui oculos habes, et non uides , qui lumen quod in te est, tenebras fecisti: audiant, inquam, omnes cordati, qui aures audiendi habent, quam alte aut non intelligas, aut intelligere dissimules, neque quid loquaris, neque de quibus affirmes .

Ad subiectionem domini Henrici, quem imperatorem dicunt, nos inuitas, et  ut per omnia subditi simus, quasi apostolico argumento necessitatem imponis, dicens: Omnis  anima potestatibus sublimioribus subdita sit; non est enim potestas, nisi a Deo. Qui ergo potestati resistit, Dei ordinationi resistit . Quam Apostoli sententiam te male intelligere, peius interpretari, dicimus. Si enim omnis potestas a Deo est, ut tu intelligis, quid est quod de quibusdam dicit Dominus per prophetam: Ipsi regnauerunt, et non ex me; principes exstiterunt, et non cognoui eos? . Si omnis potestas a Deo est , quid est quod ait Dominus: Si oculus tuus scandalizauerit te, erue eum et proiice abs te?  Quid enim est potestas, nisi oculus? Certe Augustinus in expositione apostolice sententie , Omnis anima potestatibus sublimioribus subdita sit: Quod si potestas, inquit, aliquid iubeat  quod contra Deum sit, hic contemne potestatem; timendo [non timendo] potestatem: alioquin, nunquid iniquitas apud Dominum?  nunquid Christus peccati minister est? Absit! Quid ergo dicemus? Nunquid ab Apostolo diuersa sententia prophetie euulgatur? Augustinus: Minime. Diuersas tibias inflat spiritus unus.

Itaque audiamus Apostolum concordantem, et seipsum exponentem, et inimicum ultoremque suum destruentem: Non est, inquit, potestas, nisi a Deo. Quid sequitur? Qui ergo, inquis, potestati resistit , et reliqua. Absit! Non hoc sequitur, sed quid sequitur? Que autem sunt, a Deo ordinata sunt . Nempe hoc est quod querimus. O lingua dolosa! o cor machinans malum,  spiritus uadens et non rediens, cur mentitus es Spiritui sancto? Arguat te conscientia tua. Ecce fugit impius nemine persequente. Cur ut deciperes, supprimere ueritatem uoluisti? Cur medullam, cur animam huius sententie furatus est? Nam, si hec uerba de medio sententie apostolice tollantur, contraria sibi inconueniens et exanimis iacebit. Impletur sermo diuinus: Qui parat proximo suo foueam, incidet in eam . Certe nec culpam forti nec penam euadere poteris. Quid infelix, quid iudici uenturo, cum a seruis negotiatoribus locum [f. lucrum] requiret, responsurus es, qui Dominice pecunie fraudator in medium produxeris? Quare non iudicium et laqueum proditoris timuisti,  ne similem reatum similis uindicta sequeretur? Preuidens per Spiritum sanctum Apostolus te, tuique similes hereticos in Ecclesia emersuros, qui bonum malum, et malum bonum dicerent, qui tenebras lucem, et lucem tenebras ponerent , qui de sententiis ueritatis occasionem inducendi erroris captarent cum premisisset: Non est potestas, nisi a Deo, ut coniecturam reprobi intellectus amputaret: Que autem sunt, inquit, a Deo ordinata sunt. Da igitur potestatem ordinatam, et non resistemus, imo dabimus illico manus.

Miror autem, si in te uel gutta sanguinis est, quod non erubescis dominum Henricum regem dicere, uel ordinem habere. An ordo tibi uidetur ius dare sceleri, fas nefasque diuina et humana confundere?  An ordo uidetur tibi, in corpus suum peccare? uidelicet  uxorem propriam sceleri omnibus seculis mundi inaudito lupanar facere? An ordo tibi uidetur, cum Dominus dicat: Defendite uiduam , uiduas iudicii equitatem postulantes nefanda contaminatione prostituere? Hec qui ordinata, qui sana dixerit, hunc insani capitis esse, insanus iurat Orestes. Usque ad hec miserrima tempora natura secretum amauit, sed traditus in reprobum sensum rex uester nature inuolucrum detexit, qui omnem pudorem ponit in propatulo. Ut autem illa, que sine numero sunt, taceamus, uidelicet, concremationes ecclesiarum, depredationes, homicidia, incendia, truncationes, et his similia, que ille potest, nos enumerare  non possumus: ea, que maxime Ecclesiam Dei grauant, loquamur. Audi ergo uera, non fucata, audi fortia, non faceta. Omnis qui dignitates spirituales uendit, hereticus est. Dominus autem Henricus, quem regem dicunt, episcopatus et abbatias uendit; etenim Constantiensem, Babenbergensem, Moguntinensem, et plures alias pro pecunia, Ratisponensem, Augustensem, Strazburgensem pro gladio, abbatiam Fuldensem pro adulterio, monasteriensem episcopatum  pro Sodomitica immunditia uendidit. Que si impudenter negare uolueris, teste terra, omnes etiam a furno redeuntes scioli concludent. Ergo dominus Henricus hereticus est. Pro quibus nefandis malis ab apostolica sede excommunicatus, nec regnum, nec  potestatem aliquam super nos, quia Catholici sumus, poterit obtinere.

Sane, quia fratrum nos odiis fatigas, intellige nulli nos odium de inaffectione, sed de pietate intendere. Absit ut dicamus: Henricus inter fratres aut Christianos reputetur, qui toties corripientem Ecclesiam non audiens, sicut ethnicus et publicanus habetur. Cuius odium pro magno sacrificio Deo offerimus, dicente cum Psalmista: Nonne qui oderunt te, Domine, oderam, et super inimicos tuos tabescebam? perfecto odio oderam illos, et inimici facti sunt mihi . Cuius odii dignitatem ueritas commendans, ait: Si quis non oderit patrem, et matrem, et fratres et sorores, adhuc  autem et animam suam, non potest meus esse discipulus . Non ergo de odio iuste reprehendunt, qui animam nostram, cum a uia Dei exorbitamus, qui patrem et matrem, et omnem affectum, qui nobis in uia Dei obstat, odisse precipimur. Inde est quod omni studio, omni conatu laboramus, ut hostes Ecclesie nos quoque ut aduersarios caueamus, et non quia nostri, sed quia Dei inimici sunt, odio habeamus. Porro quod de pace cum omnibus hominibus habenda persuades, meminisse debes, quia premisit Apostolus: Si fieri potest .

Fieri autem non potest ut cum iis qui Deo contrarii sunt pacem habeamus. Quis autem nesciat Dominum Saluatorem, non solum pacem commendare,  cum dicit: Pacem meam do uobis, pacem relinquo uobis , sed etiam ipsam pacem existere, sicut ait Apostolus, ipse est pax nostra, qui fecit utraque unum?  Quid ergo ait pax nostra commendans pacem? Nolite, inquit, arbitrari, quia ueni mittere pacem in terram; non ueni pacem mittere, sed gladium . Quid est hoc? Quare pax gladium? quare pax bellum indicit? Nimirum ut destruatur pax diaboli. Habet enim et diabolus pacem suam, de qua Dominus dicit: Cum fortis armatus custodit atrium suum, in pace sunt ea, que possidet . O quam potenter per uos satellites suos atrium suum hoc tempore diabolus custodit, qui scuto falsitatis et galea perfidie protecti, nulla ueritatis iacula,  nulla fidei spicula admittitis! Potest tamen Dominus noster, utpote fortior armatus superueniens, fortem uestrum uincere, et arma in quibus confidit auferre. Non ergo correcte culpamur, si pacem illam omni bello crudeliorem detestamur, quam ipsa ueritas super Hierusalem flendo reprobat, dicens: Et quidem in hac die, que ad pacem tibi . Et quam psalmus: Super iniquos zelaui, pacem peccatorum uidens .

Quod uero papam Gregoriam, regem Rodulphum, marchionem Eggebertum pessimi interitus damnas, et dominum tuum, quia illis superstes est, bonificas liquet profecto ab omni spirituali te consideratione manere uacuum. Nonne beatius est bene mori quam male uiuere? Beati enim qui persecutionem patiuntur  propter iustitiam . Iam et Neronem, quia apostolis Petro et Paulo, iam et Herodem quia Iacobo apostolo, iam et Pilatum quia Domino Iesu Christo superuixerint, beatos estimas. Qua opinione quid insanius aut infelicius dici potest? Quapropter et ab hac blasphemia linguam magniloquam compesce, nisi forte in numero illorum te constituis qui in fine, iustorum uidentes gloriam, seram et infructuosam agentes penitentiam, pre angustia spiritus gementes dicent: Hi sunt, quos aliquando habuimus in derisum, et in similitudinem improperii; nos insensati uitam illorum estimabanus insaniam, et finem illorum sine honore. Ecce quomodo computati sunt inter filios Dei, et inter sanctos sors illorum est. Ergo errauimus a uia ueritatis,  et sol iustitie non luxit nobis. Quid nobis profuit superbia, et diuitiarum iactantia quid contulit nobis? Transierunt omnia uelut umbra . Que nos uerba in memoria adamantina scribentes, omnem similitudinem extollentem se aduersus ueritatem Dei contemnimus, et gloriantes in tribulationibus, calumniari, proscribi, et exterminari, denique occidi possumus, flecti uel uinci non possumus. Et cum magno tripudio illud, quod tu puer adolescens, iuuenis frequentatus nondum corde senex concepisti, de patribus nostris exsultamus, qui, contemnentes iussa principum, meruerunt premia eterna. Porro sententias tuas diligenti curiositate trutinantes, quasi spiritualia spiritualibus comparare uolumus. Sed sicut, et reliqua non pauca.





uALRAMI EPISTOLA AD ECCLESIAM BAMBERGENSEM.



Serenissimis dominis sancte Babenbergensis Ecclesie reuerentissimis fratribus, G. u. Niumburgensis episcopus, cum orationis instantia seruile obsequium ac semetipsum ad omnia deditissimum.

Fraternum est fratrem adiuuare, omnesque bonos condecet malignantium uiolentiam propulsare. Notificamus fraternitati uestre quod H cum suis sateltitibus meam preposituram depredatus est. Quem, quoniam canonicis induciis ad satisfactionem uocauimus,  et uenire non uult, intime uos rogamus, et pro eodem fraterne uicissitudinis obsequio monemus, quatenus ille, quicunque inter uos hanc habet potestatem, in sua prelatione notificet, quoniam et a limitibus Ecclesie et a fidelium consortio canonice est excommunicatus; uos etiam excommunicatum habetote, et ut rebellem et blasphemum compellite ad satisfactionem.





uALRAMI EPISTOLA DE uITA S. LEONARDI CONFESSORIS.



uALERAMUS, Dei gratia Huenburgensis episcopus, serenissime matrone domne GERTRUDI  , deuotum seruitium, instantiam orationum ac semetipsum omnino in omnibus deditissimum.

Mirabilis Deus in sanctis suis, et cuius mens diuinitus est inflammata, sepius diuina predicanda sunt miracula. Optimam partem dicitur Maria elegisse, quia, sedens secus pedes Domini, audiebat uerbum illius; pro multiplici administratione corporee refectionis Martha notatur nimium sollicitari, et erga plurima turbari. Porro, inquit, unum est necessarium, quod in partes scinditur, ad finem tendit; unum uero summum bonum est uera eternitas et beatitudo in idipsum. Raptentur insipientes circa  uiles huius seculi uanitates; tibi uero, iuxta Saluatoris admonitionem, unum uideatur necessarium, ut inhabites in domo Domini omnibus diebus uite tue, et uideas uoluntatem Domini, et uisites templum eius. Filie Babylonis quibus ignorant congregant diuitias; tu uero, thesaurizando in celo, supergressa es uniuersas. Age igitur quod agis, operare quod operaris, domum Christo, sacrarium Spiritui sancto, ut cum terrestris huius habitationis domus soluatur, domum non manu factam inuenias in celis, urbem fortitudinis nostre Sion saluatorem, Ierusalem celestem, cuius participatio eius in idipsum. Beata que credis, quia quod oculis uidisti, operibus exsequeris. Sic sanctus Leonardus in honorem sancte Marie paruulam primo fundauit ecclesiam, ubi omnibus  diebus uite sue inhabitans, tandem de hac ualle translatus est ad montem uirtutum, ubi sicut letantium habitatio est omnium. Benedictus Deus, quia et tu quasi turtur, inuenisti nidum altare Domini uirtutum, ubi, utinam! per intercessionem sancti Leonardi in salutem totius patrie uirtutes fiant, sicut ubique in oratoriis sancti Leonardi aspicimus, nisi incredulitas omnium obstet uirtutibus. Hereticorum peruersitas aduersus Christianos maxime  temporibus sancti Leonardi incanduerat, ideoque, sicut uiua uoce fratrum percepimus, eorum malitia mirifica sancti Leonardi in hac uita, et opera penitus sunt abolita, uel sinistra interpretatione, sicut in ipso Saluatore nostro, infamata. Post transitum uero eius eorumdem inuidia scelus addidit sceleri, et, ut memoria eius penitus auferretur de terra, uita eius, ubicunque inueniri potuit, est concremata. Quam magna, quam inusitata, quam denique incredibilia quotidie per eum fiunt mirabilia, nulla prorsus antiquitatis, ut opinor, pandit historia. Sanctus Leonardus, sicut ipse ueraciter perpendi, ad inuocationem desolatorum semper est adiutor, clementissimus in opportunitatibus, in tribulatione,  descendens de celo uultu instar solis rutilo, oculis stellantibus, habitu candidissimo; ad tactum eius quilibet ferri rigor uelut cera a facie ignis mollitur, sicque captiui, a uinculis absoluti, inter fugiendum fluminibus obstantibus diuinitus transuectantur. Plurima id genus eius sunt mirabilia fidem excedentia, sed nulli prorsus fidelium inficienda: sicut per sanctum Leonardum Boamundus de paganorum captiuitate, et rex Anglicus de fratris sui tyrannide integre suam recuperarunt potestatem, ita per eumdem mirificum sanctum dilatet etiam Dominus te ad orientem et ad occidentem, septentrionem et meridiem, crescatque uestra probitas in mille millia. Possideat semen uestrum portas inimicorum suorum et benedicantur in te omnes tribus Germanie. Fideliter  credas et nullatenus dubites, quia, quod de reliquiis ipsius mirifici sancti tecum partitus sum, auditu ipsius uocis sum adeptus, siue in corpore, siue extra corpus, nescio, Deus scit. Et ne falsarium redarguant increduli, confido in eius bonitate, quomodo pro tua deuotione tibi idem continget experiri, presertim cum multorum testimonio comprobatum sit clementissimum sanctum cum desolatis, quasi aliquem cum amico suo sermocinari.





uALRAMI EPISTOLA AD S. ANSELMUM.

Conqueritur de uarietate ceremoniarum inter altaris sacrificium uarie a uariis obseruari solitarum. 




CIRCA ANNUM DOMINI MCX
GILBERTUS EPISCOPUS IN HIBERNIA LUNICENSIS





NOTITIA HISTORICA


Gilbertus, episcopus in Hibernia Lunicensis [al. Lumnicensis] hodie Limericensis circa annum 1110, superstes adhuc anno 1139, scripsit libellum De statu Ecclesie, editum ab Usserio in Epistolis Hibernicis p. 78, et Gilberto Crispino perperam tributum a Pitseo p. 196. Premisit Usserius eiusdem Gilberti epistolam ad episcopos et presbyteros Hibernie p. 77, subiuncta 88 altera breui ad Anselmum Cantuariensem.





GILBERTI LUNICENSIS AD EPISCOPOS HIBERNIAE DE USU ECCLESIASTICO



Episcopis [et] presbyteris totius Hibernie, infimus presulum GILLE Lunicensis in Christo salutem.

Rogatu, nec non et precepto multorum ex uobis, karissimi, canonicalem consuetudinem in discendis horis et peragendo totius ecclesiasticis ordinis officio scribere conatus sum, non presumptiuo, sed uestre cupiens parere piissime iussioni, ut diuersi et schismatici illi ordines, quibus Hibernia pene tota delusa est, uni catholico et Romano cedant Officio. Quid enim magis indecens aut schismaticum dici poterit. quam doctissimum unius ordinis in alterius Ecclesia idiotam et laicum fieri? Quicunque ergo catholice membrum se profitetur Ecclesie, sicut una fide, spe, caritate, in corpore iungitur, ita Deum ore et ordine cum ceteris membris laudare iubetur. Unde  Apostolus: Ut unanimes uno ore honorificetis Deum . Sicut igitur linguarum per superbiam  facta dispersio, ad unitatem in apostolica humilitate ducta est, sic ordinum per negligentiam et presumptionem exorta confusio, ad consecratam Romane Ecclesie regulam per uestrum studium et humilitatem ducenda est. Quantum ergo debeat morum unitas seruari a fidelibus, quamuis ex multis locis sacre Scripture manifestum sit, presens tamen Ecclesie depicta imago oculis subiecta patenter ostendit. Namque omnia Ecclesie membra uni episcopo uidelicet Christo, eiusque uicario beato Petro apostolo, atque in eius sede presidenti apostolico, subiici et ab eis manifestat gubernari. Hec tandem premia pro tantulo opere a uobis omnibus expostulo; ut, sicut hic Deum uno corde et ore laudare debemus, sic ei, uestris precibus adiutus, una uobiscum  psallere in celestibus ualere merear. Amen  .





GILBERTI LUNICENSIS LIBER DE STATU ECCLESIAE.



Imago generalis Ecclesie supra notata, primas nominum litteras pro ipsis nominibus idcirco continet; quia spatium scribendi ipsa nomina tota non habet. Infima tamen linea tria hec tota uocabula describit, moniales, canonicales, uel uniuersales. Et tota quidem imago pyramidis formam pretendit; quia inferius ampla est, ubi carnales et coniugatos recipit; superius autem acuta, ubi arctam uiam religiosis et ordinatis proponit. Nec sola generalis forma superius arctatur; sed et singulares formule, quas ipsa continet, in supremo acuuntur.

Prima ergo pyramide  parochiam nominant; que in summo sacerdotem habet, et sub ipso diaconum, tertium subdiaconum, quartum acolytum, quintum  exorcistam, sextum lectorem, septimum ostiarium. Amelarius tamen nouem dicit gradus Ecclesie; addens psalmistam et episcopum. Sed tamen episcopus, archiepiscopus, patriarche et prophete, generalis Ecclesie gradus sunt; singularis uero ideo illis tantum superioribus perfecta est; quia in baptismate et corpore Domini ueniam largiendo, filios suos fideles ad celestem patriam transmittit. Quia uero quilibet de choro sola iussione presbyteri potest officio psalmiste fungi, psallere scilicet siue cantare, in numero graduum Ecclesie psalmistas non ponimus. Septem ergo gradus a septiformi spiritu singulis collati sunt Ecclesiis; quia quamuis singule in eis persone non seruiant, omnes tamen septem gradus  sustinens solus sacerdos, Omnipotenti gratanter ministrat.

Qui autem sub his gradibus intra sinum parochialis Ecclesie continentur, trifarie diuiduntur. Ex quibus superiores in pyramide oratores intellige; et quia quidam ex eis coniugati sunt, ideo uiros et feminas nominauimus. Sinistrales uero in pyramide aratores sunt, tam uiri quam femine. Dextrales quoque bellatores sunt, uiri atque femine. Nec dico feminarum esse officium orare, arare, aut certe bellare; sed tamen his coniugate sunt atque subseruiunt, qui orant, et arant et pugnant. Nec seiunctas ab Ecclesia putamus presenti, quas Christus cum matre sua collocat in celesti. Et hos tres legitimos fidelium ordines ab initio admittit Ecclesia, ut pars  in ea  orationi uacans, alios ab impetu fallacis inimici defendat; alia, labore desudans,  ab aliis uictus penuriam repellat; tertia militie studio dedita, ceteros a corporis hostibus securos reddat.

Secunda uero pyramis subscribitur monasterium; et habet in acumine abbatem, et sub ipso sex gradus; qui ipse sacerdos est, atque sub hiis oratores tantum; quoniam non est monachorum baptizare, communicare, aut aliquod ecclesiasticum laicis ministrare; nisi forte, cogente necessitate, imperanti episcopo obediant. Quorum propositum est soli Deo, relictis secularibus, in oratione uacare.

Has itaque duas pyramides  subiectas possidet pontificalis Ecclesia; que et ipsa, in modum pyramidis, ad basim duabus minoribus ampla, in supremo acuitur et subscribitur  episcopatus, pro eo quod episcopo in summa sede dirigitur. Cui, pro paruitate spatii, paruula punctis notata supponitur pyramis; ut declaret episcopum in ecclesia proprie sedis habere sacerdotes et ceteros sex gradus, et tres supradictos fidelium ordines; quod ex numero punctorum patet. Nec idcirco due tantum Ecclesie pontifici subiiciuntur, quod duabus possit esse contentus; sed per unam omnes parochias, et per alteram omnes abbatias, quas regit, obtinere figuratur. Obtinet enim ut minimum decem Ecclesias, ut plurimum uero mille.

Hoc eodem ordine duas sequentes pyramides  secundo suppositas episcopo constat. Qui rursum duo episcopi, cum  suis Ecclesiis uni archiepiscopo subiunguntur. Cuius Ecclesia subscribitur diecesis: et habet in propria sede septem gradus, et tres ordines fidelium. Habet ergo extra parochias et monasterium: et ut plurimum uiginti episcopos regit, ut minimum uero tres. Ad eumdem modum alii duo episcopi subnectuntur alteri archiepiscopo. Sed et duo archiepiscopi cum suis ecclesiis et episcopis obediunt uni primati. Cuius Ecclesia subscribitur primatus: et habet in propria sede septem gradus et tres ordines fidelium, extra uero parochiam et monasterium; et ut plurimum obediunt ei sex archiepiscopi, ut minimum unus. Eodem quoque modo alteri primati in secunda pagina, obediunt duo archiepiscopi cum suis episcopis quatuor.


Qui postremum duo primates seruiunt uni et summo Romano pontifici pape, cuius Ecclesia subscribitur  generalis, et habet parochiam, monasterium, episcopos, et dieceses. Ne etiam secum in summum arce residet: quia, sicut Ne arce preerat inter undas diluuii, ita Romanus pontifex regit Ecclesiam in fluctibus seculi. Quibus utrisque preeminet Christus; qui utriusque Testamenti legislator est, et utraque fecit unum ; summus Paterfamilias, qui excubantes fideliter in hoc tabernaculo honorifice coronat in regno. Coniungitur autem imperator pape, rex primati, dux archipontifici, comes episcopo, miles sacerdoti, quia iste persone pares illis secularibus iure decernuntur.

Expeditis ergo in communi speculatione figuris, et membris et capite Ecclesie, nunc qui singulis ordinibus conueniat explicemus. Coniungatorum est,  nullam usque in sextam uel etiam septimam progeniem sanguine sibi coniunctam, aut illi quam habuerit aut quam habuit sibi proximus, uel commatrem ducere uxorem; cum quibus enim semel iuncta est Ecclesia, cum eisdem iterum replicare illicitum dicit [ducit] Ecclesia. Coniugatis etiam preceptum est, ut et ipsi domum Domini frequentent, ibique Deum suppliciter adorent et precentur; primitias, oblationes, et decimas suas fideliter persoluant; mala solerter deuitent, bona desideranter inquirant, et omnino pastoribus suis obediant.

Ostiariorum uero est, certas horas obseruando designare, et ecclesiam, cum his que in ea recluduntur, seruare; ut nullus Iudeus, uel gentilis, siue catechumenus, hora sacrificii intersit, nec omnino  canis aut aliquis immundus siue sanguinolentus in eam intret, cauere; excommunicatos eliminare. Lectorum autem est, aperte et distincte in ecclesia omnia, preter Epistolam et Euangelium, legere. Exorcistarum est etiam, fiducialiter adiurando et imperando in nomine Domini, de obsessis corporibus demones effugare; siue catechumeni sint, siue baptizati. Acolytorum est, luminaria certis horis accendere et exstinguere; altaris et sacrificii necessaria ad manum subdiaconi preparata habere. Atque hi quatuor ordines in officiis suis solent indui superhumerali, alba et cingulo, et tamen possunt perfrui coniugio.

Subdiaconorum est, epistolam legere, aquam et uinum calici infundere, oblatam patene imponere, et  sic ad altare diacono deferre; et idcirco castos esse. Cum supradictis autem uestibus, in sinistra manu fannonem, et quasi scopam tergendi altare et quoddam onus Domini leue portant; et tunicam strictis manicis in solemniis induunt. Diaconorum est dicere: Exeant qui non communicant; et: Humiliate uos ad benedictionem; et: Humiliate capita uestra Deo; et: Ite missa est; et: Benedicamus Domino; et Euangelium legere et pronuntiare, sacrificia super corporalia statuere, sacerdoti ministrare, paschalem cereum benedicere; et in absentia presbyteri baptizare, et horas celebrare, stolam etiam super sinistrum humerum ferre, et indui dalmatica in solemnibus, id est, tunica amplis manicis. In festiuis autem, Quadragesime  induuntur diaconus et subdiaconus casulis in tota missa, nisi cum legunt.

Sacerdotum autem sunt quatuordecim officia, preesse, subesse, orare, offerre, predicare, docere, baptizare, benedicere, excommunicare, reconciliare, ungere, communicare, animas Deo commendare, corpora sepelire de quibus singulis pertractandum est. Preesse ergo sacerdotis est; iuste de singulis subiectis dicernere, penitentiam recte et misericorditer iniungere, et precipere mansuete. Subesse uero est, episcopo ex animo humiliari et seruire. Offerre autem eius est; panem et uinum cum aqua singulis diebus immolare, et in solemniis Te Deum, et Benedictus, et Magnificat, et ante sacrificium thus super et circa altare et sacrificium incendere. Diaconus  enim ante Euangelium incensat altare. Orare quoque ipsius est; suppliciter Deum adorare  et pro admirandis operibus laudare, et benedicere pro perceptis beneficiis gratias agere, et pro percipiendis deprecari. Quod totum maxime in celebrandis horis et missa peragitur; de quibus, quia breuiter non potest, in sequentibus tractabitur. Predicare etiam eius est; gentiles, Iudeos, infideles uel catechumenos ad gratiam baptismi uocare, et hereticos ad catholicam fidem reuocare.

Baptizare eius est; exorcizatos credentes, et sanctam Trinitatem confitentes, sub trina mersione sacro fonti intingere. Quod, sicut et missa, in ecclesia debet fieri; nisi prohibeat necessitas. Et sacrificium quidem corporis et sanguinis Domini sepe fit, ob  recordationem passionis eius, sicut ipse precepit, dicens: Hoc est corpus meum, et sanguis meus; hec facite, quotiescunque sumitis, in meam commemorationem . Baptisma uero non iteratur, ne inuocatio sancte Trinitatis exinanita putetur; quia Christus pro peccatis nostris semel mortuus est . Docere eius est; baptizatos qualiter contra superbiam humilitate, contra inanem gloriam deiectione, contra inuidiam beneuolentia, contra iram modestia, contra tristitiam hilaritate, contra auaritiam largitate, contra gulam abstinentia, contra luxuriam castitate muniantur, instruere. Hec enim octo uitia, et omnia que ex eis nascuntur, quamuis peccata non sint, tamen semper peccare  suggerunt, ipsis uidelicet consentire; quandiu namque non consentit eis animus, nequaquam transgreditur, sed potius coronatur. Docere etiam eius, singulis Dominicis, quibus in hebdomada diebus abstinere et feriare fideles debeant, predicare.

Benedicere potest, presente episcopo, aquam et sal in Dominicis sacerdos; et prandium, et sponsum, et sponsam, et lecturos lectiones preter Euangelium, et  aquam iudicii uel panem et cetera. In absentia uero episcopi; potest benedicere coronam clerici et uelum uidue, nouos fructus, candelas in Purificatione sancte Marie, cineres in capite ieiunii, ramos in Dominica Palmarum, et peregrinaturos, et lecturum Euangelium, et populum cum dimittitur; aquam  benedictam aspergit, ad benedicendas nouas domos et cetera noua. Excommunicare eius est, criminibus lapsos, semel, bis et tertio reuocatos; et non penitentes a communione fidelium eliminare, ut nec in uictu nec in loquela quisquam eis communicet. Reconciliare eius est; penitentes prope mortem de criminalibus, ex consensu tamen episcopi, ad unitatem fidelium recipere. Ungere potest quemlibet fidelem semel in quolibet graui dolore, quia unctio sancta non solum anime, sed et corporis sepe medelam tribuit. Communicare statim debet baptizatos, et fideles omnes ter in anno  et prope mortem positos, si quesierint uerbo uel signo, uel teste fideli quod prius quesissent.


Commendare debet orando animas fideles de corporibus egredientes, et earum memoriam in missa et orationibus frequentare. Quamuis enim promissa sit indulgentia peccatori quacunque hora peniteret, tamen pena peccantem quelibet exspectat; purgatorius uidelicet ignis, qui corpore statim egressos et minus per lamenta penitentie purgatos ad plenitudinem recipit purgandos. Quod ergo pro eis hic fit in orationibus et eleemosynis, proficit eis ad purgationem, quia sudor uiuorum requies est mortuorum. Sepelire corpora fidelium, ultimum est sacerdotis officium; ipse enim tertio terram super corpus cum fossore infundit, dicendo: De terra plasmasti me. Adiacent etiam cemeteriis sanctorum alia loca, in quibus submersorum et occisorum fidelium corpora  conduntur, quia ipsorum anime Deo commendari non prohibentur. Nam infidelium et sceleratorum corpora longe sunt a fidelium proiicienda; quibus enim uiuis non communicamus; nec mortuis.

Enumeratis autem atque descriptis sacerdotis officiis; quibus in his uti debeat uestibus perspiciamus. Sicut ergo septem gradus sunt, quibus sacerdos eleuatur, ita septem sunt uestes quibus ordinatur: indumentum quotidianum, amicta, alba, cingulum. fannon, stola et casula. Et cetera quidem omnia officia sine casula, et cum stola sola aliquando potest. Quodiana ad missam, ut paucissima, sunt quatuor: camisia, tunica, femoralia, calceamenta. Addunt tamen Romani caligas. Dicit quoque Amalarius  sacerdotem debere indui sandaliis et dalmatica; sed pontifices apud nos his utuntur.

Octo sunt ergo quibus sustentatur sacerdos; parochia, mansus, atrium, cemeterium, templum, altare, calix cum patena, corpus cum sanguine; quia singule sibi, subiectis quasi quibusdam gradibus, honore et dignitate preferuntur. Parochiam appello populum, primitias, oblationes et decimas persoluentem. Mansum dico terram aratri, quam ad minus debet habere sacerdos, atrium cum domibus suis clausuram. Hec autem sunt utensilia sacerdoti oportuna, que sine benedictione episcopi sufficiunt: aqua  benedicta aspergit [aspersorium], textus sancti Euangelii, psalterium, missale, horarius, manuale, et synodalis liber, uela, candelabra cum candelis, arca uestimentorum, pixis cum oblatis et ferrum eorum, ampulla cum uino et altera cum aqua, peluis ad manus lauandas cum manutergio, truncus aut lapis cauus ubi aqua unde sacra lauantur effunditur, absconsa etiam sub candela, et lecturiale sub libro.

Et superiores quique gradus possunt inferiorum officia ministrare. Episcopus ergo sacerdotis singula ministrat; licet, etiam ipso presente, quasi quoddam sit proprium sacerdotis offerre, baptizare, horas celebrare, ungere, communicare, commendare, sepelire. Sunt preterea septem presulis officia, confirmare, benedicere, absoluere, synodum tenere, dedicare,  consecrare, ordinare. Confirmare eius est; frontes fidelium baptizatorum chrismate ungere. Benedicere autem dico presulem ea que non sunt utensilia ecclesie; consecrare uero ipsa utensilia. Benedicit ergo pontifex reginam et uirginem cum uelatur, et quemlibet fidelem benedici postulantem, et totum populum ante pacem; benedicit etiam supramemorata, que non licet sacerdoti in eius presentia. Absoluit presul populum de uenialibus in capite ieiunii, de criminalibus in Cena Domini. Tenet quoque synodum bis in anno, in estate et in autumno. Hoc modo congregatis omnibus presbyteris totius episcopatus, perscrutatur episcopus ne quid alicui eorum desit in omni ordine, uel utensilibus ecclesie, neue quisquam eorum alteri quidquam fecerit iniurie;  quod tribus diebus sit. Pacatis itaque omnibus, absoluti permittuntur abire in pace.

Dedicat etiam pontifex atrium, templum, altare, tabulam altaris. Dedicare enim est locum Deo afferre, benedicere et sanctificare. Consecrat autem episcopus utensilia ecclesie  uestimenta uidelicet sacerdotalia et pontificalia, altaris uelamina, calicem, patenam et corporalia, uasculum Eucaristie, chrisma, oleum et uas chrismale, thus et thuribulum, baptisterium, arcam uel scrinium reliquiarum, cimbarium  crucem, tintinnabulum et ferrum iudiciale  . Ea enim tantum consecrat, que a communi usu in cultum diuinum separantur. Ordinat  episcopus abbatem, abbatissam, sacerdotem, et ceteros sex gradus. Utitur etiam episcopus, pro dignitatis honore, baculo et annulo, chirothecis et mitra, balteo, dalmatica, et sandaliis. Oportet autem eum sacram Scripturam et traditiones Patrum habere, ut possit de singulis iuste discernere, et quelibet querentibus rationabiliter respondere.

Archiepiscopo omnia supradicta conueniunt; insuper pallio honoris induitur; quia ipse, adiutus tamen ab omnibus diecesis sue episcopis, ordinat episcopum. Si quis enim ipsorum ordinationi adesse non possit, litteris suis se excusans atque legatis, assensum  suum in ordinandis facere confirmat. Primas quoque et ipse archiepiscopus est; nec ipse archiepiscopum ordinat. Utrumque enim, archiepiscopum et primatem, oportet Rome ab apostolico ordinari, aut a Roma eis a papa pallium afferri, qua [atque a] cepiscopis sublimari; que tunc tantum datur licentia, si forte infirmitatis uel belli aut aliqua alia causa necessaria intercesserit. Eo tantum ergo preest primas archiepiscopo; quod cum multi sint in eadem regione archiepiscopi, solus ex eis qui regem ordinat; et in tribus solemnitatibus coronat, et apud quem concilio pro ueritate peraguntur, ipse eorum primatum tenet.

Locum itaque quem apud orientales patriarche  possident, hunc apud nos primates quodammodo obtinere uidentur; utrique Romano pontifici primo gradu supponuntur. Sed, quia patriarche sedibus president apostolicis , idcirco archiepiscopo ordinant, et pares quodammodo Romano ascribuntur. Soli tamen Petro dictum est: Tu es Petrus, et super hanc petram edificabo Ecclesiam meam . Papa ergo solus uniuersali preeminet Ecclesie; et ipse omnes ordinat et iudicat; et ab omnibus ordinatur, quia ex consensu totius Ecclesie Romani eum sublimant qui quotidie chlamide coccinea induitur, ut semper martyrio paratus probetur.





GILBERTI EPISTOLA AD S. ANSELMUM






INTRA ANNUM MCX-MCXuII
GISLEBERTUS CRISPINUS ABBAS WESTMONASTERIENSIS





NOTITIA HISTORICA IN GISLEBERTUM


Gislebertus, propter habitudinem capillorum Crispinus, ab an. C. 1084 ad 1117 abbas Westmonasteriensis, ordinis Benedictini, scripsit teste Trithemio cap. 353, et II, 105, illustr. Benedictin. ad Anselmum, Cantuariensem archiepiscopum, altercationem Christiani cum Iudeo quodam  de fide Christiana, interlocutoribus Gamaliele et Paulo: que Gisleberto etiam tribuitur a Lelando et Baleo, et in codicibus mss.  ex quorum fide illam una cum premissa ad Anselmum epistola  edidit Gabriel Gerberonius, in preclara sua Anselmi editione Paris. an. 1675, recusa an. 1721, pag. 512. De hoc Gisleberto uidendus Ioannes Picardus in notis ad lib. II Epist. Anselmi, epist. 16. Altercatio hec sine nomine auctoris prodierat Colon. 1537, fol., et contracta atque interpolata cum prefatione ad Alexandrum Lincolniensem episcopum, sub nomine Guilelmi de Campellis in tomo XX Bibl. Patrum Lugd., pag. 1884. Cetera Gisleberti scripta laudantur: Commentarius in Isaiam et Ieremiam; Homilie in Canticum canticorum; De casu diaboli, De anima, Contra peccata cogitationis, locutionis et operis. In prologos S. Hieronymi in Biblia, et liber ad Cantorem Sagiensem. Denique uita Herluini abbatis Beccensis, de quo Guil. Gemmeticensis lib. uII Hist. Northmannorum cap. 22, pag. 279: Si quis, inquit, conuersionem et conuersationem ipsius plenius nosse desiderat, librum qui de uita eiusdem Patris uenerandi, eleganti sermone conscriptus est a uiro religioso Gisleberto Crispino, postea abbate Westmonasterii, et tam nobilitate generis, quam scientia seculari et diuina pollenti perquirens relegat, in quo sufficienter reperiet unde suo desiderio satisfaciat. Hec uita edita a Dacherio ad calcem Lanfranci Operum Paris. 1648, fol. Librum De statu Ecclesie, quem huic Gisleberto Pitseus tribuit, Gilberti Lunicensis esse, Oudinus tom. II, p. 929 et 957, Caueus ad annum 1101 aliique adnotarunt.

Alterius, ut uidetur, Gillieberti Disputatio Ecclesie et Synagoge in lucem data ab Edmundo Martene et Ursino Durando tom. u Thesauri anecdotorum, pag. 1497, 1506.



DISPUTATIO IUDAEI CUM CHRISTIANO DE FIDE CHRISTIANA, SCRIPTA A DOMNO GISLEBERTO ABBATE WESTMONASTERII






EPISTOLA NUNCUPATORIA. Gislebertus hanc disputationem examinandam ad S. Anselmum transmittit.


Reuerendo Patri et domino ANSELMO sancte Cantuariensis Ecclesie archiepiscopo, seruus et filius suus frater GISLEBERTUS, Westmonasterii cenobii procurator et seruus, prosperam in hac uita diuturnitatem, et beatam in futura [1 1Kb] eternitatem.

Paternitati et prudentie uestre [2 1Kb] discutiendum mitto libellum, quem nuper scripsi pagine commendans que Iudeus quidam olim mecum disputans, contra fidem nostram de lege sua proferebat, et que ego ad obiecta illius pro fide nostra respondebam. Nescio unde ortus, sed apud Moguntiam litteris educatus, legis et litterarum etiam nostrarum bene sciens erat, et exercitatum in Scripturis atque disputationibus contra nos ingenium habebat. Plurimum mihi familiaris sepe ad me ueniebat, tum negotii sui causa,  tum me uidendi gratia, quoniam in aliquibus illi multum necessarius eram, et quoties conueniebamus, mox de Scripturis, ac de fide nostra sermonem amico [3 1Kb] animo habebamus. Quadam ergo die solito maius mihi et illi Deus otium [4 1Kb] concessit; et mox unde solebamus inter nos questionem cepimus. Et quoniam que opponebat, conuenienter satis et consequenter opponebat; et ea que opposuerat, non minus conuenienter prosequendo explicabat; nostra uero responsio uicino satis pede ad opposita [5 1Kb] illius respondebat, et Scripturarum eque testimonio  nitens eadem [6 1Kb] ipsi concessu [7 1Kb] facilis esse uidebatur, et approbanda, rogauerunt quidam, qui aderant, ut memorie darem nostram hanc disceptationem [8 1Kb] fortasse aliquibus profuturam. Scripsi igitur, et tacito mei et ipsius nomine scripsi sub persona Iudei cum Christiano de fide nostra disceptantis, scriptumque et exaratum hoc opus uestre transmitto examinandum censure. Si res approbanda est, uestro placebit approbata iudicio; si uero respuenda est, seu tota, seu pars eius aliqua, quidquid respuendum erit, accipite amico dictum in aure; et quia soli amico innotuit, silentio supprimatur, nec alicui hec ad legendum pagina communicetur, saluo quidem amore mutuo et integra prorsus pace mutua, deleatur quidquid delendum esse uobis placuerit,  aut corrigatur, si quid est quod corrigi [9 1Kb] posse tibi uisum fuerit. Fateor quamlibet protuleritis sententiam, animo libenti excipiam, et aure obtemperanti audiam. Tamen quidam ex Iudeis, qui tunc Londonie erant, opitulante misericordia Dei, ad fidem Christianam se conuertit apud Westmonasterium, coram omnibus fidem Christi professus baptismum petiit, accepit, et baptizatus Deo se inibi seruiturum deuouit, et monachus factus nobiscum remansit.

Sic ergo Iudeus ille disputator, aliis pluribus interpositis, me prouocando adorsus est.





DISPUTATIO IUDAEI CUM CHRISTIANO DE FIDE CHRISTIANA, SCRIPTA A DOMNO GISLEBERTO ABBATE WESTMONASTERII.



IUDAEUS [10 1Kb] .

Quia Christiani dicunt te litteris eruditum et facultate dicendi expeditum, uellem ut toleranti animo mecum agas, qua ope rationis et quo auctoritatis testimonio Iudeos culparis, quia legem a Deo datam obseruamus, et Moysi legislatori obsecundamus. Si enim lex bona, et a Deo data est, obseruanda est; cuius enim decretum obseruandum erit, si Dei mandatum non est obseruandum? Si uero lex obseruanda est [11 1Kb] , cur eius obseruatores canibus assimulatis fustibus extrusos usquequaque insectatis? Si uero eam minime obseruandam dicitis, culpandus est Moyses, qui nobis eam adeo inani uanitate tradidit obseruandam. Quod si partem excipiendo, id obseruandum  esse dicitis, illud uero minime obseruandum uel abolendum esse censetis, date consilium quomodo effugiemus illud indictum a Deo maledictum: Maledictus qui non permanserit in omnibus que in lege scripta sunt . Legislator nichil excipit, sed uniuersaliter ea omnia mandat obseruari. uos autem ad uestrum arbitrium, legis et mandatorum obseruantiam determinatis. Et, ut scias quia his in rebus rationi potius uacare uolo quam contentioni, ab aliis secedamus, et cui nostrum fauor audientium applaudat omnino recusemus [12 1Kb] .



CHRISTIANUS.

Rationabiliter satis hec omnia tu requiris, et hec omnia queri conuenit; sed a te uice pari [13 1Kb] requiro  ut mecum animo patienti agas. Nam si modus altercationis nostre is habeatur, ut concedas quidquid tue legis pagina testatur, uel ratione tam euidenti astruitur, ut a te nulla euidentiori refutetur, presto sum ut de his tecum agam, et undecunque uolueris,  idque potius ueri causa [14 1Kb] et tui amore [15 1Kb] facio, quam studio disputandi, nec hominum acclamationes curo; sed uincat cui ratio attestabitur, et Scripture auctoritas contestabitur. Primum itaque legem bonam et a Deo datam esse dicimus, tenemus, astruimus; ac proinde quidquid in ea scriptum est, diuino sensu intellectum, suis temporibus obseruatum et obseruandum esse sancimus. Diuino quidem sensu legis mandata intelligenda esse dicimus, quia, si humano sensu ea omnia et ad litteram accipimus, multa sibi inuicem aduersantia et multum repugnantia uidemus. Cum enim peracta creatione mundi Moyses dicat: uidit Deus cuncta que fecerat, et erant ualde bona . Quomodo in discretione [16 1Kb]  animalium postea scribit hec munda, et illa animalia esse immunda, his uti permittit, illa non solum non tangere, sed eum qui tetigerit morte multari et puniri mandat? Quomodo enim est immundum quod est ualde bonum? Ubi enim cuncta nominauit, et ualde bona esse dixit, neque hoc, neque illud animal excepit. Quomodo igitur Deus cuncta creauit ualde bona animalia, et postea uetat comedi hec uel illa animalia, et causam reddit, dicens ea esse immunda animalia? [ [17 1Kb] Nec solum ea prohibuit que sui natura homini ad uescendum noxia sunt; uerum et multa que gustu iucunda, et usu eque salubria ad comedendum existunt. Aliquid ergo sacramenti hec in se continent, que, licet a Deo dicta sint, tamen a se inuicem ad litteram omnino dissident.  Sacramentum sacre rei latens signum esse dicimus.] Item scimus quia dixit Deus ad Adam: Ecce dedi uobis omnem herbam afferentem super terram [18 1Kb] semen, et uniuersa ligna que habent in semetipsis sementem [19 1Kb] generis sui, ut sint uobis in  escam . Qua igitur ratione dedit Deus primo homini uniuersa ligna in escam, et statim postea prohibuit ne sumat de ligno scientie boni et mali in escam? Ubi uniuersaliter ligna concessa homini commendat, nullum exceptum fuisse lignum insinuat. Non igitur absque mysterio id accipiendum est. In Exodo inter alia precepta de faciendo altari Dominus Moysi ita precepit: Altare de terra facietis mihi, et offeretis super illud holocausta et pacifica uestra . Et de qua materia altare fieri liceret, et quomodo ita subdidit: Quod si de lapidibus illud edificare uolueritis, de non sectis lapidibus edificabitis illud . In expletione autem tabernaculi, et uasorum, atque utensilium tabernaculi, ita legitur: Fecit  Moyses altare thymiamatis de lignis setim, habens per quadrum singulos cubitos, et in altitudine duos . Et post pauca: Fecit et altare holocausti de lignis setim, quinque cubitorum per quadrum, et in altitudine trium . Non temerario quidem ausu seu presumptione fiebat, quod tam discreta dimensione altitudinis et quadrature fiebat. Item post aliquanta: Fudit bases eneas in introitu tabernaculi, et altare eneum cum craticula sua  Item in fine: Candelabrum stabit cum lucernis suis, et altare aureum, in quo adoletur incensum coram arca testimonii . Quomodo ergo iubet Deus ut altare de terra faciatis, et super illud holocausta uestra offeratis,  econtra Moyses altare thymiamatis fecit ligneum, fecit et altare holocausti ligneum, fecit altare eneum, fecit et aureum, fecit etiam aliquando lapideum? Multum itaque aduersum uidetur ut aliud et aliter quam Dominus per Moysem iubet: ab ipso Moyse agatur aliter ergo quam littera sonat, et hoc accipi oportet. Rursum cum ea omnia humanis usibus Deum creasse Moyses dicat, eaque omnia homini subdidisse commemoret, ut presit, inquit, piscibus maris, uolatilibus celi, animantibus terre, et omni reptili quod mouetur in terra , cur postea uetat ne homo aret in boue et asino? onus aliquod, quodcunque tibi placet, asino imponere licet, et ponere iugum boui cum asino quare non licet? Ad pascua ducere bouem  cum asino licebit, et in pascuis ea simul esse et compasci lex permittit, et arare ea simul prohibet et interdicit. Si autem propterea uenit, quia hoc immundum animal lex dicit, quare circa illud cetera que dicta sunt permittit, solum arare excipit? Equus in lege immundum animal esse perhibetur, et alia multa, nec tamen arare bouem cum equo uel alio animali immundo prohibetur in lege. Hanc non solum in his que dicta sunt mandatis, sed etiam in quampluribus aliis legalibus ceremoniis [20 1Kb] contrarietatem  uidemus; nisi ea competenti sensu intellexerimus. Discreto itaque et diuino sensu hec intelligenda et discutienda sunt, quia fieri non potest ut ad litteram sumpta ea omnia impleantur. Si uero legem debito sensu accipimus, omnia legis mandata debita obseruatione obseruare poterimus, quedam ad litteram, et sine ullo figurarum profundo, quedam figurarum uelamine adumbrata esse intelligo. Quedam ad tempus obseruari iussa sunt. quedam sine ulla temporum determinatione obseruanda sunt. Que enim sacramenti [21 1Kb] alicuius prenuntiatiua erant, et ueritatis future figura, suo tempore manifestata rei atque ueritatis presentia, non oportuit ut eorum remaneret prenuntiatio et figura. Num, sicut ipso usu loquendi, uerborum  utimur uicissitudinibus dicendo, erit, quandiu futurum est, ipsumque erit, prorsus omittentes, in presenti, est assumimus, quodque ipsum iam preteriisse significantes, utimur fuit, sic in rebus prenuntiatiuis alicuius sacramenti, ubi presens manifestatur sacramentum, eius iam superfluo seruaretur seu figura seu signum? Que uero alicuius mysterii significatiua non erant, sed aperte seu fidei ueritatem insinuant, seu caritatis [22 1Kb] edificationem commendant, ea et a nobis et a uobis non ad tempus, sed in perpetuum obseruanda sunt, eorumque transgressio nullatenus esse potest inulta. Harum que in lege erant figurarum ueritas tandiu et per tot secula exspectata, tandem erat aliquando  exhibenda. Nunquid semper promittendum erat: Aperiam in parabolis os meum; loquar propositiones ab initio . Nunquid semper futurum erat: Donec ueniat qui mittendus est, et ipse erit exspectatio gentium?  Tandem ergo predestinatis a Deo temporibus uenit, Mediator Dei et hominum, homo Christus iehsu aperiens nobis sensum, ut intelligeremus Scripturas, dissoluens profunda mysteria, que de eo in lege et prophetis scripta erant, in quem te oportet credere.



IUDAEUS.

Si ad tempus hoc uel illud sermo Dei seruandus est, eoque tunc annullato, item alius ad aliud tempus  obseruandus est, sicque per temporum uicissitudines, diuine immutantur sanctiones, quomodo stabit semel locutus est Deus?  Quo pacto ratum erit in eternum, Domine, uerbum tuum permanet in celo?  Quid, queso, mea interest cur Deus hoc animal mundum, illud immundum iudicet, hoc uti permittat, illo uti prohibeat? Quis enim adiuuit Spiritum Domini, aut quis consiliarius eius fuit, ut istud agi permittat, illud fieri prohibeat. Iussit. Obsequendum [23 1Kb] igitur  est, eique obsequi summa uirtus est. Prohibuit. Fieri igitur iam non licet; idque si postea fiat, peccatum esse dicimus, ac debita pena puniendum. Ut ergo seruemus littere figuram, contemnemus litteram? ut seruemus alterum, que ratio est damnare [24 1Kb] alterum? Seruemus litteram, seruemus et littere figuram. Maneat paruo sensui nostro littera, maneat et uestro, atque addatur spiritualis et concessa nobis [25 1Kb] a Deo mysterii latentis intelligentia. Abstineamus a porco, quia lex iubet, abstineamus et ab eo si quod est quod per porcum significatur, peccato [26 1Kb] . Non aremus in boue et asino, quia id legislator prohibuit, et, si qua euitanda intellexeris [27 1Kb] per hanc asini et bouis copulam, fas est euitare, imo peccatum est non euitare. Ita et de ceteris. Ita  enim lex adimpletur, et adimplenda esse censetur. Sed ita his prelibatis ad Christum ueniamus, in quo questionis et controuersie causa tota consistit; nam eum noui cultus, nouarum institutionum ac legis prorsus immutate dicitis uos habere auctorem, in quem dicis quia oportet me credere. Christum credo prophetam quidem omni uirtutum prerogatiua excellentissimum, et Christo credam; sed in Christum neque credo, neque credam, quia non credo nisi in Deum, et in unum. Audi, inquit, Isrel, Deus tuus, Deus unus est : unus, non triplex, sicut uos Christiani et negando dicitis, et dicendo negatis. Dicitis enim, Deus est Pater, Deus est Filius, Deus est Spiritus sanctus; alius Pater, alius  Filius, alius Spiritus sanctus; et tamen non tres Dii, sed unus est Deus. Dicitis utrumque: qui uult credat uel alterum, uel utrumque. Isrel uero nostra gens audit et credit: Deus tuus, Deus unus est, non creatus in tempore, non factus ex muliere, quoniam si proprie dici posset, antequam tempus fuit, ipse fuit; tempus ipse creauit, et sub tempore celum, et terram et que in eis sunt omnia ipse creauit. Sequitur aliud in Decalogo mandatum: Non assumes nomen Dei tui in uanum . In uanum nomen Dei assumit, qui homini nomen cultumque diuinitatis attribuit. Nam si [28 1Kb] uanitas est omnis homo uiuens; qui hominem Deum credit, et Deum appellat, homini nomen cultumque diuinitatis attribuit. Non igitur credo in Christum, neque spes  mea est in Christo, quoniam: Beatus uir, cuius est nomen Domini spes eius . Sed Christum credo, et Christo credam, cum uenerit, quoniam de eo Moyses testatur et dicit: Prophetam suscitabit uobis Deus de fratribus uestris, tanquam me audietis eum . Et quoniam uotis omnibus optandum erat ut ueniret, et quo signo aduentus eius dignosci posset, audi quid super hoc Isaias propheta denuntiat: Erit in nouissimis  diebus preparatus mons domus Domini in uerticem montium, et fluent ad eum omnes gentes, et dicent: uenite, ascendamus ad montem Domini, et ad domum Dei Iacob . Si ergo Christus iam uenit, ubi in toto orbe terrarum, preter pauculam gentem Iudeorum, dicitur: Ascendamus ad domum Dei Iacob  Alii uestrum dicunt, eamus ad domum Petri, alii ad domum Martini. Nulli uero dicunt: Eamus ad domum Dei Iacob. Audi adhuc de aduentu Christi sequentia: Et conflabunt gladios suos in uomeres, et lanceas suas in falces. Non leuabit gens contra gentem gladium, nec exercebuntur ultra ad prelium . Nunquidnam ordo militaris nostra hac etate conflat gladios suos in uomeres, et lanceas in falces? uix fabri  sufficiunt, uix ferrum sufficit fabricandis militaribus armis. Ubi terrarum inueniri potest, non leuabit gens contra gentem gladium, nec exercebuntur ultra ad prelium? Ubique orbis terrarum uicinus insidiatur uicino, opprimit, necat; gens contra gentem effusis uiribus preliatur, regnum aduersus regnum excitatur, et ab ineunte ipsa puerili etate quisque exercetur ad prelium. Constat ergo quia uos Christiani, longe de Christo et de eius aduentu erratis.



CHRISTIANUS.

Reuera semel locutus est Deus, et nefas est ut unquam ullus sermo Dei annulletur, diuine sanctiones non immutantur per ullas temporum uicissitudines,  quia Christus non uenit legem soluere, sed adimplere.---Amen, inquit, dico uobis, iota unum, aut unus apex, non preteribit a lege, donec omnia fiant . Nunquid uult Christus legem damnare, qui comminatur inquiens, iota unum aut unus apex non preteribit a lege donec omnia fiant? Non eam igitur uult soluere, sed adimplere. Lex prohibet homicidium, Christus iram et odium; Lex prohibet adulterium carnis, Christus ipsum etiam appetitum cordis [29 1Kb] . uobis lex prohibet uti porcine: et ea tunc ab eo animante abstinentia uobis necessaria erat [30 1Kb] , quoniam ueritatis future figura erat, et figura seruanda erat, donec adesset ipsa ueritas. Nunc autem nobis seu uobis necessaria non est, quoniam ipsa figure ueritas iam presens  adest. Quamuis abstinere liceat, et multi nostrum abstineant non solum ab ea, uerum et ab omni carne alia, magno et eodem iudice, quisquis nostrum se tuetur. Moyses carnem suillam immundam appellat, ut ea prohibet, et propterea dicitis quia ea uti non licet. Moyses non alius, sed idem ipse carnem suillam dicit mundam et ualde bonam, et eam ad uescendam sicut cetera scribit Deum fecisse bonam, et ideo dicimus quia uti ea licet.  Postquam enim enuntiauerat [31 1Kb] Deum creasse uniuersa, pisces maris, uolucres celi, cuncta animantia terre, in quibus est anima uiuens, non longe infra subdidit: uidit Deus cuncta que fecerat, et erant ualde bona . Quod ualde bonum est, ex nulla parte malum est. Quod uero nulla ex parte malum est, quomodo malum et immundum est? Quidquid ergo nature a Deo facte in carne suilla consideratur, mundum et ualde bonum est, atque uti licet. Quia uero per hoc animal, uoluptas et immunditia figuratur, immundum, propter hoc, hoc animal esse designatur [ [32 1Kb] ut uitium hoc studiosius caueatur, etiam animal ad uescendum interdicitur, per quod designatur], et ea immunditia uti non licet. Si ergo [33 1Kb] mundum et immundum esse hoc animal  intelligitur, et eo uti et non uti a Deo nobis permittitur, unde et sacra testatur auctoritas: Non quod intrat in os, coinquinat hominem, sed que [34 1Kb] de corde exeunt fornicationes et cetera, que enarrat uitia, ea coinquinant hominem . Non itaque caro suilla, que in os intrat, coinquinat hominem, sed uoluptas, et immunda [35 1Kb] uoluptatis cuiuslibet concupiscentia, que de corde procedit, ea coinquinat hominem. Propter hoc apostolus quoque Paulus ait: Omnia, que uobis apponuntur ad uescendum, sumite cum gratiarum actione, nichil interrogantes propter conscientiam [36 1Kb] . Eadem ratione licet arare in boue et asino, et prohibetur [37 1Kb] ne aremus in boue et asino. Nunquid de bobus, ut ait apostolus Paulus, cura est Deo?  An propter nos lex hoc dicit? Qui ergo terram colit, aret in boue et asino, si melius non potest, quia Deus permittit, quia omnia hec humanis usibus creauit. Sed quia bos ungulam findit et ruminat, et ad excolendam terram omnino est idoneum animal, rectorem in Ecclesia designat discretum, in his que agit sensum habentem, qui rectum discernit a prauo, et qui mandata Dei, que audit et que legit, meditatur, et meditando ruminat apud se die ac nocte, nec solum sibi utilis existit, sed alios edificat, et docendo instruit. Huic tam idoneo predicatori non est associandus ad predicandum uerbum Dei alter moribus indiscretus, seu idiota et litteris imperitus, quia non solum sibi male uiuendo est inutilis, sed malo suo exemplo et immunde uiuendo  aliis noxius existit. Porro hec uitia per asinum designantur, qui neque ungulam findit, neque ruminat, et omnino est inertissimum animal. Que uero dicta sunt de faciendo altari, et quare Dominus prohibuit ne homo comederet de ligno scientie boni et mali, profundum in se continet mysterium, sed alias et ad alios hec discutienda pertinent. Hec quidem in figura contingebant, et dicebantur uobis;  scripta sunt autem ad correptionem nostram, in quos fines seculorum deuenerunt, sicut dicit Paulus ex uestra gente noster apostolus . Fines seculorum sunt nouissimi dies, de quibus Isaias prenuntiat, dicens: Erit in nouissimis diebus preparatus mons domus Domini in uertice montium , ad quem reuera confluent omnes gentes, sicut Psalmista quoque predixerat: Reminiscentur, et conuertentur ad Dominum uniuersi fines terre, et adorabunt in conspectu eius uniuerse familie gentium . Uniuersi [38 1Kb] fines terre iam credunt in Deum [39 1Kb] , iam adorant Christum uniuerse familie gentium, una et concordi uoce dicunt. Eamus ad montem Domini et ad domum Dei Iacob , non ad domum  Iacob, sed ad domum Dei Iacob, hoc est, ad domum Dei quem coluit Abraham, quem coluit Isaac, quem coluit Iacob, quem coluit Moyses quoque et Aaron, ut ostendant unum Deum esse et eorum qui ante legem fideles fuerunt, et eorum qui sub lege exstiterunt, et eorum qui nunc existunt credentes in Deum uniuerse multitudinis gentium Quod autem dicere nos arguis: Eamus ad domum Petri, eamus ad domum Pauli et ad domum Martini, nullus, qui sane sapit, hoc ita dictum esse intelligit: nullam quippe domum Petro seu Paulo facimus, sed in honorem atque memoriam Petri seu Pauli Deo eam condimus. Nec ulli pontificum fas est dicere in consecrationibus ecclesiarum: Tibi Petro, seu Paulo, hanc domum, uel hoc altare consecramus.  [ [40 1Kb] Sed tibi Deo in honore Petri seu Pauli hanc domum uel hoc altare consecramus.] Propterea uero hec domus potissimum appellatur domus Dei Iacob, ac specialiter nominatur Iacob, quia primus omnium legitur Iacob Deo instituisse hanc domum. Erexit, inquit, Iacob lapidem in titulum, fundens oleum desuper, et dixit, uere locus iste sanctus est , et enumeratis que uiderat celestibus mysteriis obstupefactus addidit: Quam terribilis est locus iste, non est hic aliud nisi domus Dei et porta celi . Domus ergo Dei nostri est domus Dei Iacob, quia Deum, quem colimus, coluit Abraham, Isaac quoque et Iacob. In hac domo Dei quotidie diuinus sermo recitatur, populus fidelis, que bona appetat, et que mala fugiat,  edocetur, ac simul que appetendorum sint premia, et que mala que agunt pena comitetur. Inde et forenses cause a Christianis aguntur, a proximis proximorum calumnie audiuntur, ac debita cuique reatui pena infertur. Non occides, inquit lex : qui autem [41 1Kb] occiderit, imo sicut Christus ipse adiecit, qui irascitur fratri suo, reus erit iudicio . Cui ergo [42 1Kb]  ira et odium tollitur, uti gladio et lancea non per mittitur. Qui abrenuntiat ire et odio, facillimum est ut abrenuntiet lancee et gladio. Multo quippe facilius est conflare gladium suum in uomerem, et lanceam suam in falcem, quam tumore cordis submisso, humilem fieri ex superbo, seruum ex libero; abnegare uxorem, filios, domum, arma, agros, equos, et omnia que possidet, adhuc autem ut se ipsum abneget. Quod tamen sepenumero fieri uidemus, uidetis et uos, quia multi olim in rebus seculi agentes, superbi et potentes, ad bella instructissimi et pugnaces, rapiendis aliorum rebus inhiantes, propter Deum abnegatis omnibus pompis secularibus, pauperrimi sponte per diuersa peregrinantes  loca, sanctorum suffragia requirunt, aut quolibet inclusi specu agunt uitam sub aliquo [43 1Kb] prelato. In huiusmodi uero seruorum Dei cohabitatione adimpletur etiam illud denuntiatum per Isaiam prophetam miraculum: uitulus, leo et ouis simul morabuntur; et puer paruulus minabit eos . Puer paruulus leonem et ursum cum agno minat, cum in domo Dei pastor eque nobili quondam et ignobili, potenti et impotenti, forti et infirmo imperat. Puer non sensu, sed malitia; paruulus non iusto regiminis uigore, sed ab omni fastu seculari aut generis indignitate. Ut igitur breuiter dicam, hec est institutio uite [44 1Kb] Christianorum, ut quisque diligat proximum, sicut seipsum, et quod sibi fieri non uult, aliis non faciat. Hoc est uerbum, de quo ait  apostolus Paulus: uerbum consummans et abbreuians in equitate posuit Dominus super terram . De hac uerbi consummatione Isaias propheta dicit: Consummatio abbreuiata inundabit iustitiam ; consummationem enim et abbreuiationem Dominus Deus exercituum faciet in medio terre. De hoc etiam uerbo idem propheta Isaias predixerat: uenite, inquit, ascendamus ad montem Domini, et ad domum Dei Iacob; et docebit nos uias suas Dominus, et ambulabimus in semitis eius, quia de Sion exibit lex, et uerbum Domini de Ierusalem . Que, inquam, lex alia de Sion exitura predicatur? Quod, inquam, uerbum Domini de Ierusalem exiturum esse prenuntiatur?  lex, que per Moysen data est, non ex monte Sion exiit, quia non in monte Sion data est, sed in monte Sinai. Que igitur lex exiit de Sion, nisi lex Noui Testamenti per Christum data, que de monte Sion exiit, quoniam de monte Sion Christus celum ascensurus discipulis suis legem per mundum uniuersum predicandam commendauit: Euntes [45 1Kb] , inquit, in mundum uniuersum predicate Euangelium omni creature . Hoc est [46 1Kb] illud bonum uerbum, id est, Euangelium, quod de Ierusalem  exiit: predicate Euangelium omni creature: qui crediderit et baptizatus fuerit, saluus erit . In quo Euangelio uias suas, uias nouas edocuit Dominus, uie ueteres fuerunt, oculum pro oculo. dentem pro dente . uie noue sunt, si quis te percusserit in unam maxillam, prebe ei et alteram; auferenti tunicam, dimitte et pallium . uie ueteres fuerunt, diliges amicum tuum, et odio habebis inimicum tuum . uie noue sunt, si esurierit inimicus tuus, ciba illum; si sitit, potum da illi . He sunt uie Domini, he sunt semite Domini, per quas perfecti ambulant Christiani [ [47 1Kb] hanc Christiane institutionis uitam licet nunc pauci seruent Christiani], quondam seruabant reges, et cum regibus  subdite eis nationes. Quid uero si potens aliquis, si uiolentus aliquis praue agit, et corrigi non uult? Mihi uindictam, dicit Dominus, et ego retribuam . Et quanta erit illa diuine animaduersionis seueritas? Audi Psalmistam: Deus manifeste ueniet, Deus noster, et non silebit. Ignis in conspectu eius exardescet, et in circuitu eius tempestas ualida . Tamen, circa nouissima dierum illorum, cirea seculi consummationem hec mala et multo duriora prenuntiata sunt a Christo, et a prophetis ante Christum. Surget, inquit in Euangelio, gens contra gentem, et regnum aduersus regnum, et erunt pestilentie et fames, et signa magna erunt ; et nisi abbreuiati essent dies illi, non fieret salua omnis caro . Unde in postrema uisione Danielis de extremo temporum et tribulatione illa intolerabili circa finem seculi ita legitur: Et faciet Rex iuxta uoluntatem suam et eleuabitur, et magnificabitur aduersum omnem Deum [48 1Kb] , et aduersus Deum deorum: loquetur magnifica: et diriget, donec compleatur iracundia . Et post pauca: ueniet, inquit, tempus, quale non fuit ab initio, usque ad tempus illud . De abbreuiatione quoque tribulationis ita subdidit: Usquequo horum finis mirabilium. Et audiui uirum, qui erat indutus lineis, iurantem per uiuentem in eternum. quia in tempus, et tempora, et dimidium temporis . In nouissimis ergo diebus, id est,uergente  mundi uespera, quando uenit plenitudo temporis, in qua misit Deus Filium suum in terris, pax illa, superius dicta, in Ecclesia Dei primitiua fuit, diuque longe lateque permansit. Circa uero finem seculi, hoc est, circa nouissimorum finem dierum, dissensio illa per mundum, et tribulatio, que superius [49 1Kb] dicta est, ebulliet, et seuissima erit, atque iam ebullire cepit. Paucis et succincte nunc ad ea, que de aduentu Christi proposuisti, respondimus, responsuri plenius, cum ad id et tempus nos et  ratio perduxerit. Ad Christum redeamus, in quem dixi et dico quia oportet te credere.

Quamuis enim pace mea concedo esse dictum, et salua fidei assertione contestor esse approbandum [50 1Kb] , quia non debemus credere nisi in Deum et in unum, tamen dixi et dico quia in Christum te oportet credere.

Nomen Dei in uanum nequaquam assumimus, quia nulli creature nomen cultumque diuinitatis attribuimus; et si quis attribuendam dicit esse, omnino redarguimus. Et tamen dixi et dico quia in Christum oportet te credere, quia Christum constat Deum et hominem esse. Licet enim credamus Deum assumpsisse hominem in unitatem persone, et Christum credamus Deum et hominem esse, tamen duas  naturas in eo credimus, et omnino discretas utriusque nature proprietates asserimus. Manens quippe incommutabiliter Deus id quod erat, assumpsit quod non erat. uerbum quod erat in principio apud Deum, per quod omnia facta sunt, et sine quo factum est nichil, caro factum est, et habitauit in nobis . Quia ergo Christus Deus est, Filius Dei est uirtute, non gratia, Patri consubstantialis, par et ceternus, ante omnia existens tempora, et in eum credimus. [ [51 1Kb] Quia uero] factus in tempore, homo est, Filius Dei est, non uirtute, sed gratia, Deo inferior, minoratus etiam paulo minus ab angelis, sub tempore factus, natus ex muliere [52 1Kb] , et in eum scilicet hominem assumptum non credimus. Item: quia Deus est, nec mori, nec pati, nec  nasci potuit; quia homo est, et mori et pati, et nasci potuit, et uoluit; et per passionis sue mysterium a morte nos redemit. Propheta ipse Isaias Deum et hominem futurum esse Christum prenuntians, ait: Ecce, inquit Dominus, ponam in fundamentis Sion lapidem probatum, angularem, pretiosum; qui crediderit in eum, non confundetur . Lapidem dicit, et aperte subsequitur, qui crediderit in eum, non confundetur. [53 1Kb] Per lapidem itaque sic probatum, angularem, pretiosum, summum aliquem, Christum utique designat hominem. Sed, si homo tantum esset, profecto idololatriam et profanari profheta suaderet, qui in hominem credi oportere nos admonet. Quia uero non  est homo tantum, uerum et Deus, cui in psalmo dicitur: qui sustinent et, non confundentur , ideo addidit, qui crediderit in eum, non confundetur. Igitur Christus, quia homo est, positus est in Sion lapis probatus, angularis, pretiosus, lapis probatus; quia peccatum non fecit, nec inuentus est dolus in ore eius, lapis angularis, quia circumcisionem iustificat ex fide, et preputium per fidem, utrumque parietem in se colligens,  atque utrumque populum in se unum faciens, lapis pretiosus, quia mors eius apud Deum tanti exstitit, ut peccata totius tolleret mundi. Sed, quamuis lapis probatus, angularis, pretiosus fuerit, non in eum, sed ei debita obseruatione credimus. Quia et Deus est  et ei et in eum debito diuinitatis cultu credimus. Quod autem [54 1Kb] dicis et nos negando dicere, et dicendo negare unum et triplicem Deum, modis omnibus negamus unum et triplicem dici, quia in Deo nullam dicimus triplicitatem, sed unum trinum dicimus, quia in deitatis unitate personarum credimus trinitatem. Quare autem dici non debet triplicitas, et quare dici potest trinitas, suo loco dicemus, et quod dicemus, ratione et auctoritate  astruemus.



IUDAEUS.

Que me ratio [55 1Kb] , que me Scripturarum cogit auctoritas ut credam quod Deus homo fieri queat, uel homo factus iam existat? Si nulla apud Deum est transmutatio, nec ulla uicissitudinis obumbratio , quomodo penes eum tanta rerum fieri potest alteratio [56 1Kb] , ut Deus homo fiat, Creator creatura, et incorruptibilis credatur factus esse corruptela? Quomodo, queso, accipitur: In principio, Domine, terram fundasti, et opera manum tuarum sunt celi. Ipsi peribunt; tu autem permanebis. Mutabis eos, et mutabuntur; tu autem semper idem ipse es?  Quomodo Deus semper idem ipse est, si alteratus homo fieri potest? si  Deus est immensus, quomodo uili et parua humanorum dimensione membrorum potuit dimensus circumscribi? si Deus est incircumscriptus, quo argumentationis genere dicetur quod dimensione corporea circumscriptus totus sub angusto matris utero potuit comprehensus teneri? Ad hec, si Deus est quo nichil maius siue sufficientius cogitari potest, qua necessitate coactus humane calamitatis particeps, et tantorum factus est consors et patiens malorum? Denique si Deus homo factus est, quomodo stabit quod ipse locutus ad Moysen dixit: Non enim uidebit me homo, et uiuet?  Multum repugnare uidetur ut Deus homo factus sit [57 1Kb] et ab homine uel ab ipsa matre sua uideri non  potuerit. Absit enim ut circa Deum aliquid phantasticum fuisse dixeris! Unde fatemur quia nullo modo fas est de Deo talia excogitare, nedum dicere aut predicare, quoniam nec ratio id posse fieri sinit, nec ulla Scripture auctoritas occurrit, que huic errori uestro assentanea seu uicina sit. Nam illud Isaie uaticinium, quod ad uestrum accipiendo sensum male omnino deprauatis: Ecce uirgo concipiet et pariet filium; et uocabitur nomen eius Emmanuel,  hoc est, nobiscum Deus!  Quid ad rem unde agimus? nunquid ab homine nunquam corrupta, sed uiro nupta, uirgo adhuc existens concipiet et pariet filium? Animo libenti accipimus de Christo dictum, et uocabitur nomen eius, nobiscum Deus, hoc est, tante dignitatis et gratie erit apud Deum, ut in eo et per eum Dominus, id est, Domini uirtus sit nobiscum. Nunquid quoties ad uestrarum solemnia missarum dicitis: Dominus uobiscum, statim consequitur ut Deus homo fiat, uel in turba homo factus consistat [58 1Kb] ? Propheta igitur rem sacram [59 1Kb] commemorans, et nascituri Christi eminentiam prenuntians, nichil de eo absurdum, nichil de eo contra naturam dixit esse futurum, nichil praue suspicationis relinquens: Ecce, inquit, uirgo concipiet.  Qua ergo temeritatis presumptione quisquam hominum audet scribere quod nullo modo fuit propheta ausus dicere, quod de Deo [60 1Kb] femina conciperet, et conceptum de eo [61 1Kb] filium pareret. Propheta dixit, concepit et peperit filium , uos ex uestro sensu coniicitis, et commentatum usquequaque diuulgatis: Et post partum uirgo permansit, quod nusquam a propheta dictum accipitis [62 1Kb] . Iniuriosum igitur est quod fronte tam impudenti sacra prophetarum eloquia, ad hominum uoluntatem commentando, ita interpretamini.



CHRISTIANUS.

Nullam in hoc sacramento repugnantiam rerum metuimus, nullam Scripturarum dissonantiam ueremur.  Sed Scripturarum interim [63 1Kb] omittamus auctoritates, quibus, Deo adiuuante [64 1Kb] , omnimodis astruemus quia Deus homo factus est, et ab hominibus uisus est. Nam aperte exclusa omni equiuocationis ambiguitate, ita [65 1Kb] Ieremias propheta denuntiat: Hic est Deus noster, et non estimabitur alius ad [66 1Kb] eum. Hic adinuenit omnem uiam discipline, et dedit [67 1Kb] eam Iacob puero suo, et Isrel electo [68 1Kb] suo, [ [69 1Kb] Post hec in terris uisus est, et cum hominibus conuersatus est . Post hec, post legem, inquit, datam, post uiam discipline datam Iacob puero suo, et Isrel electo suo.] Deus homo factus est, et cum hominibus conuersatus est, natus ex uirgine, clauso matris utero, salua omni dignitatis [70 1Kb] integritate. Unde  propheta Ezechiel dicit: Et dixit Dominus ad me; porta hec clausa erit, et non aperietur; et uir non transibit per eam [ [71 1Kb] sed Dominus Deus Isrel ingressus est per eam, et clausa erit principi. Princeps ipse sedebit in ea, ut comedat panem suum coram Domino . uirgo igitur concepit, quia porta clausa erit, et uir non transibit per eam]. Post partum uirgo permansit, quia Dominus  Deus Isrel ingressus est per eam, et clausa erit. Ipse Dominus Deus Isrel ingressus est per eam, factus homo sicut psalmus dicit: Tanquam sponsus procedens de thalamo suo . Et quamuis homo, tamen princeps. Et sicut alius psalmus dicit: Inter mortuos liber  sedebit, ut comedat panem coram Domino . Quem panem? meus, inquit, cibus est, ut faciam uoluntatem Patris mei, qui in celis est . Nobiscum Deus, non sicut ad missarum solemnia, dicimus, Dominus uobiscum, sed, sicut apertius alibi Isaias dicit: [ [72 1Kb] Puer natus est nobis et filius datus est nobis, et] uocabitur nomen eius Admirabilis, Consiliarius, Deus, fortis, Pater futuri seculi, Princeps pacis . Quia conceptus ille nouus nec usitatus, et magne rei mysterium erat; idcirco propheta premisit: Propter hoc dabit Dominus ipse uobis signum: Ecce uirgo concipiet, et pariet filium . Illam enim absurditatem sensu uestro conceptam et adinuentam, quod de Dei substantia conceperit, nulli fidelium fas est dicere uel cogitare [ [73 1Kb] quia de Deo, hoc est potentia [74 1Kb] , et uirtute Dei concepit, quoniam non humano usu [75 1Kb] , nec ullo uiri semine concepit]. Qui enim sine uiri semine ex nichilo primum creauit hominem, sine uiri semine, ex aliquo, id est, ex matris carne hominem Christum creare potuit. Et quoniam humano usu conceptus, a peccato originali immunis non fuisset, nec inter  mortuos liber, ut inter mortuos solus liber sit, sicut Psalmista dicit, et a peccato immunis, ideo eum nasci sine peccato, hoc est sine uiri coitu ex uirgine oportuit. Ut ergo hec sine preiudicio dicta sint, quia Scripturarum testimonia suo loco seruamus ponenda, necessitas quoque summa et ratio exposcebat ut Deus homo fieret, et per humanitatis sue mysterium ad uitam nos restitueret. Homo igitur factus est, non id desinens esse quod erat, sed id assumens quod non erat. Non conuersione diuinitatis in carnem, sed assumptione humanitatis in Deum, dicimus Deum hominem factum. Et sicut anima rationalis et caro, propter unitatem persone, unus est homo [76 1Kb] , quamuis omnino alterius est nature anima et alterius caro, nec anima conuertitur in  carnem, seu in animam caro, sed, manente utraque natura, persone conseruatur unitas. Deus et homo, propter unitatem persone, unus est Christus; quamuis Deus nec in hominem conuersus fuerit, nec in Deum homo; sed diuisa [77 1Kb] Dei et hominis natura, indiuisa Dei et hominis persone conseruatur [78 1Kb] et odoratur unitas. Neque enim omnia que aliquo modo fiunt aliud quam erant, desinunt esse id quod  erant. In accidentium enim quorumdam alteratione, ut cum homo niger fit albus, seu albus niger, superueniente altero, petit omnino alterum. At cum homo fit armatus, siue exarmatus, uel ex nudo indutus, seu ex induto nudus, nichil prorsus in se sic alteratus homo uel accipit, uel amittit. Suscepit ergo Deus hominem in unitatem persone, ingenita bonitate sua, non nostra, et multa necessitate, non sua, sed nostra, et ratione magna, tibique approbanda, si audita uis uel rationaliter admittere, uel rationabiliter excludere. Scripturarum uero auctoritas exacto [79 1Kb] sensu interpretata, sed tam euidens tibi apponetur [80 1Kb] , ut nil excogitare queas, quod contra opponatur [81 1Kb] . Nosti quoniam Genesis apertissime commendat qualiter homo primus sit conditus, qua  dignitate sui prestans, et qua eminentia supra cetera terre animantia erat positus. Dominamini, inquit, piscibus maris, et uolatilibus celi, bestiis terre et omni reptili quod mouetur in terra . Unde accepit a Deo uetiti mandatum: Ex omni, inquit, ligno paradisi comede; de ligno autem scientie boni et mali ne comedas. In quacunque die comederis ex eo [82 1Kb] , morte morieris . Non leuiter erat accipiendum quod sub tanto inuectionis maledicto uetitum erat. Nulla tamen necessitate coactus, sed propria uoluntate subactus, morem gerens uxori, obedire maluit uxori quam precepto Dei. Tetigerat illa, et comederat; dedit uiro, et comedit; et utrique mordendo uetitum, mortis et damnationis subierunt maledictum. Inobediens  Deo Adam effectus est, protinus concessum omne ius amisit, excussum ditionis sue iugum a ceteris animantibus sensit, et dignitatem sui iam amittendo, nuditatem suam erubuit, et currens ad folia fici, pudendam membrorum turpitudinem operuit. Ab hoste igitur seducti, hostique turpiter subacti, mox de paradiso uoluptatis, in quo erant, sunt expulsi, obseratus est paradisi aditus, positus est, ad custodiendam uiam ligni uite, gladius ille uersatilis et flammeus. Gratias Deo quia licet ille gladius flammeus [83 1Kb] erat, non tamen in perpetuum fixus, sed uersatilis erat, quia quandoque misericordia Dei erat remouendus. Infelices itaque et miseri parentes genuerunt filios sub eadem mortis et miseriarum  conditione genitos. Ad laborem nascebatur homo, ad laborem moriebatur homo; in peccatis concipiebatur, in doloribus parturiebatur, miser ad erumnas et labores nascebatur. In sudore uultus tui, dixit Dominus ad Adam, uesceris pane tuo, donec reuertaris ad terram de qua sumptus es, quia terra es, et in terram reuerteris . Unde et beatus Iob ait: Homo, natus de muliere, breui uiuens tempore, repletur multis miseriis; qui quasi flos egreditur, et conteritur, et fugit uelut  umbra, et nunquam in eodem statu permanet . Post hanc denique qualemcunque uitam, morientes quo tunc ibant? Nemo in celum, sed omnes in infernum; tamen iusti spe bona quod ab inferis per Christum eruerentur, et per Christum ad superos in celum reuehi mererentur. Audi Patres eminentissimos id aperta uoce contestantes: Descendam, inquit Iacob patriarcha, lugens filium meum in infernum . Et alibi ad filios suos: Deducetis canos meos cum dolore ad inferos . Unde et beatus Iob, cui, Domino attestante [84 1Kb] , uir non erat in terra similis : Infernus, inquit, domus mea est, et in tenebris straui lectum meum . Tamen liberationis spe arreptus, paulo  post addidit: Scio quod Redemptor meus uiuit, et in nouissimo die de terra surrecturus sum . Qui Redemptorem attestatur, uenundatum seu captiuatum se fuisse [85 1Kb] , et redemptum esse non inficiatur. Audi et beatum Dauid: Deus redimet animam meam de manu inferi, cum acceperit me ; et acceptam dicit ab inferis animam suam et redimendam ab infero. Unde et alibi exsultans dicit: Domine, eduxisti ab inferno animam meam, saluasti me a descendentibus in lacum . Cui dicit, eduxisti, saluasti, nisi ei [86 1Kb] de quo in alio psalmo dicit: Iter facite ei, qui ascendit super occasum, Dominus nomen illi . Et quoniam solus ascendere super occasum noluit, audi quod  Psalmista addidit [87 1Kb] : Ascendens in altum, captiuam duxit captiuitatem . Ezechias quoque moriturus ait: Ego dixi in dimidio dierum meorum: uadam ad portas inferi . Et postea subdidit: Tu autem eruisti animam meam, ut non periret . Hec, inquam, spes iustorum erat tunc morientium nemo ergo in celum; sed omnes, qui tunc moriebantur, descendebant in infernum. Originalis itaque [88 1Kb] delicti expiationem, et malorum tantorum euacuationem fieri oportebat, nullo quidem creati hominis merito, sed ingenita optimi Creatoris bonitate et gratia. Ne ergo in eternum homo periret, restitui hominem oportebat: restitui autem non  poterat, nisi Deus hominem assumeret, necessitatem nostram subiret, noster causidicus contra aduersarium ipse fieret, et nostre actionis negotium agens, non suadendo [89 1Kb] , sed iusto rationis iudicio aduersarium excludens, causam nostram finiret. Restituendus itaque Deo homo erat, ac per hominem qui Deo semetipsum abstulerat. Quis autem hominum de communi massa perditionis natus id explere posset, ut reliquam humani generis massam restitueret? uix enim sibi iustitia cuiusque sufficit; non est immunis  a peccato infans, cuius uita est unius diei super terram. Quod si nouus, uel aliunde natus homo [ [90 1Kb] seu angelus factus homo] hominem liberaret non sic ad pristinum [91 1Kb] dignitatis ingenite statum restitui posset. Cum enim angelis homo par creatus, non natura, sed rationis et concesse libertatis gratia, soli Deo Creatori ad seruiendum erat obnoxius, ad eumdem libertatis statum, seu per hominem, seu per angelum restitui non ualebat. A quo enim quis a seruitute redimitur, ei obnoxius esse ad seruendum iudicatur. Quia ergo per alium plena hominis restitutio fieri non ualebat, necesse fuit ut Creator creature subueniret, creaturam Creator subiret, ut per ipsum Creatorem homo restitutus, soli Creatori ad seruiendum obnoxius remaneret,  et hostis iure ditionem supra genus humanum habitam amitteret. Nihil enim in Christo suum hostis inuenerat, qui, neque in iniquitatibus conceptus erat, neque in peccatis partus fuerat, neque ullam prorsus peccati maculam uiuendo contraxerat. Qua igitur presumptione iniusta mors in eum feriendo deliquit, in quo nichil suum repererat, nichil omnino iuris habebat, iure amisit eam iurisdictionem, quam peccato primi hominis in hominem primum eiusque posteritatem obtinuerat. Mors itaque Christi, et originalis peccati apud Patrem hostia et propitiatio fuit, atque humani generis plena integraque restitutio exstitit. Reseratus est in eius obitu paradisi aditus, remotus est gladius ille uersatilis et  flammeus. Iam in crucis patibulo affixus et moriens ait ad Latronem: Hodie mecum eris in paradiso . Tunc quoque adimpletum est quod per Osee prophetam dictum est: O mors, ero mors tua; morsus tuus ero, inferne . Huius igitur nostre restitutionis sacramentum, in prophetis habebamus promissum, aliquando per figuras rerum, aliquando per uerborum enigmata, aliquando euidenti promissione et aperta. Primis illis temporibus loquens Deus ad Abraham de hoc sacramento ait: In semine tuo benedicentur omnes gentes terre . [ [92 1Kb] In Christo enim, qui de semine eius oriundus erat, benedicentur omnes gentes terre.] Quandoquidem uniuersum genus humanum sub maledicto primi  parentis oppressum, per eum [93 1Kb] ab illo maledicto absoluitur, et benedictioni atque gratie priori restituitur. Nam in Isaac gens nulla benedicitur, nulla gens eius ditioni subacta fuisse legitur. In Dauid uero et Salomone qui regum terre illius fortiores aliis et potentiores exstitere, quomodo omnes gentes benedicuntur; cum omnes circumquaque, preter Iudaicam, gentes eis [94 1Kb] aduerse et contra eos [95 1Kb] dimicantes semper fuere. De successoribus eorum  regibus regno fugatis, captiuis, exheredatis frustra mentio ulla haberetur. In Christo itaque restat ut hec intelligantur, et intellecta omnibus modis adimpleantur.



IUDAEUS.

uiolentiam Scripture infers, et ad fidei uestre assertionem Scripturas intorques. Nam Ezechiel propheta aperte [96 1Kb] portam appellat, et de porta loquitur; tu feminam appellas, et de femina ad uoluntatem tuam disputas Res he omnino sunt remote, et nulla sibi inuicem similitudine sunt admote. Hoc denique ultimo exemplo aperte tota tua de Christi ortu refellitur disputatio. Nam Deus dixit ad Abraham: In semine tuo, hoc est, in Christo, qui de semine eius oriundus erat, benedicentur omnes gentes  terre . Deus dixit Christum de semine Abrahe oriundum, tu dicis eum sine ullo uiri semine fuisse ortum. Sed procede ad reliqua Scripturarum exempla, utrum aliqua apertius dicta sint et [97 1Kb] sententie atque fidei uestre magis assentanea.



CHRISTIANUS.

Commode ad opposita respondet, quisquis uicino pede prosequitur atque respondet. Dicimus Ezechielem prophetam figurate fuisse locutum de porta illa, quoniam nullo modo ad litteram accipi possunt que locutus est de porta illa: Et dixit, inquit, Dominus ad me: Porta hec clausa erit, et non aperietur; et uir non transibit per eam, quoniam Dominus Deus  Isrel ingressus est per eam, et erit clausa principi. Princeps ipse sedebit in ea, ut comedat panem coram Domino. Per uiam uestibuli porte ingredietur, et per uiam eius egredietur . Hec ad litteram nemo explere potest, nam si Dominus Deus Isrel, qui per prophetam loquitur: Celum mihi sedes est, et terra scabellum pedum meorum ; et alibi: Celum et terram ego impleo , si, inquam, Dominus Deus Isrel totus ubique est, unde ingressus est per portam, et quo egressus est per portam illam? Si Deus est incircumscriptus, quomodo eum in porta sedere ad litteram accipi potest? quomodo erit clausa principi, si princeps ipse Dominus Deus Isrel ingressus per eam sedebit in ea, ut comedat panem coram Domino?  Quem panem, uel cuiusmodi panem, unde factum, uel unde delatum comedat Dominus Deus Isrel, et coram Domino. Quis est alius iste Dominus, ut coram eo panem comedat Dominus Deus Isrel? Quia ergo hec ad litteram accipi non possunt; per portam illud intelligi oportet, ut hec omnia considerentur, et considerata fieri posse conuenienter intelligantur. Dominus ergo Deus Isrel ingressus per portam illam, ad nos egressus exiit,  quia Deus homo factus in utero uirginis, ex carne uirginis. Nam aliter ab originali peccato non fieret immunis, sicut in psalmo legitur: Tanquam sponsus procedens de thalamo suo . Ad nos homo exiit atque, Ieremia teste, in terris uisus est, et cum hominibus conuersatus est . Porta clausa erit, quia uiro clausa [98 1Kb] erit, nec uir transibit per eam. Clausa principi seruabitur, ut per eam ingrediatur, quia Dominus Deus Isrel ingressus est per eam. Neque enim ante conceptionem et partum Christi mater eius uiro [99 1Kb] cognita fuit, quoniam porta clausa erit, atque clausa principi seruabitur. Et quoniam totum hoc Incarnationis Dominice mysterium sola uirtute diuina sine humano contagio peractum est, alibi propheta Isaias dicit:  Rorate, celi, desuper, et nubes pluant iustum; aperiatur terra, et germinet Saluatorem . Rore, inquit, et nube celesti, hoc est sola creatione et operatione Dei, sicut paulo post subdidit: Ego Dominus creaui eum: aperta est terra, uterus uidelicet uirginis, et protulit Saluatorem . Princeps ipse sedebit in ea, quoniam in ea quoque humanitate, quam Christus pro nobis assumpsit, omnia sibi subdita accepit. Unde et in psalmo dicitur: Minuisti eum paulo minus ab angelis, gloria et honore coronasti eum, et constituisti eum super opera manuum tuarum . Comedit panem coram Domino, faciens uoluntatem Patris sui, qui eum misit ad nos. De hoc Domino, et Domino, in psalmo dicitur: Dixit Dominus Domino  meo: Sede a dextris meis . Quis Dominus hoc dicat? et cui Domino hoc dicat? audi euidentius in alio psalmo: Dominus dixit ad me: Filius meus es tu, ego hodie genui te. Postula a me, et dabo tibi gentes hereditatem tuam, et possessionem tuam terminos terre . Dominus ergo est Pater, Dominus et Filius. Sed quia in Deo nichil est extrinsecus sumptum, et apud Deum nulla temporum uicissitudo seu mutabilitas est, atque in Deo nulla essentie diuersitas intelligi potest, quis enim in Deo diuersa copularet? quia ergo in Deo nichil horum est, sed quidquid in eo est, unum et idem omnino substantialiter est, ante omnia existendo, et post omnia subsistendo, consequitur quia sicut Pater est Deus, et Filius Deus est [100 1Kb] compar,  ceternus et consubstantialis, non tamen duo dii, sed unus est Deus, quia non alterius, sed unius eiusdem omnino substantie est Pater et Filius. Idem de Spiritu sancto intelligi necesse est. Quod autem Spiritus sanctus sit, multis Scripturarum locis aperte legis. Spiritus Domini ferebatur super aquas . Et alibi: uerbo Domini celi firmati sunt, et spiritus oris eius omnis uirtus eorum . Et alibi: Sanctus enim Spiritus discipline effugiet fictum , et in quampluribus aliis ueteris Testamenti locis de Spiritu sancto  mentio et sermo habetur. Quia uero Spiritus Dei non est alterius substantie quam Deus, sed unius eiusdemque omnino substantie est Deus et Spiritus eius, compar, ceternus et consubstantialis, quidquid enim de Deo substantiale est, unum et idem omnino est; a quo enim Deus aliquid a se diuersum acciperet? quia, inquam, ita est, consequitur quia Deus est Pater, Deus Filius, Deus Spiritus sanctus, et tamen non tres dii; sed unus est Deus, Pater, et Filius, et Spiritus sanctus. Nullam uero in deitatis unitate recipimus triplicitatem, quoniam triplicitas tollit essentie simplicitatem: quamuis recipiamus personarum trinitatem, quoniam personarum trinitas essentie non adimit unitatem. Commodius uero dici potest personarum trinitas, quam personarum  triplicitas, ne unaqueque persona subintelligatur tripliciter accepta. Sed quoniam inter fideles solos de unitate deitatis ac personarum trinitate in deitatis unitate, sermo habendus est, quia sine periculo dicitur, quidquid uentilando [101 1Kb] discutitur, atque auctoritatis testimonio dirigitur, si uis, procedamus ad reliqua de Christo Scripturarum testimonia. Postea ad hec, prout poterimus, discutienda reuertemur. Quamuis enim hoc mysterium nulla humana ratio potest comprehendere, tamen uidemus per speculum in enigmate ,---inuisibilia enim Dei, per ea que facta sunt, intellecta conspiciuntur, sempiterna quoque eius uirtus et diuinitas . Illud quoque [102 1Kb] aliud exemplum, quod refellendo posuisti, nichil nos impedit. Si enim  mater Christi, de cuius carne in eius utero Christus carnem accepit, de semine Abrahe orta fuit, de semine Abrahe Christus originem duxit, quamuis sine ullo uiri semine de uirgine matre ortus fuit.



IUDAEUS.

Si fas est Christianis hoc modo Scripturas de Christo legere et interpretari, multo plura inuenietis que ita quoquo modo poteritis interpretari. Non uestras litteras nescimus, et fortasse multa dicis esse apud uos scripta, que apud nos scripta esse non credimus. Sed si Deus mihi et tibi uitam prestare uoluerit, maiori otio ad te reuertar, librorum conferemus apud nos et apud uos exemplaria, et ista requiremus exempla. Ipse quidem fateor summe ineptie, imo dementie esse, seu me, seu te contra  euidentia Scripturarum exempla et auctoritates resistere, et idcirco non est opus ad presens te ulterius disputando procedere. Nam reuera, uos Christiani, multa profertis de lege et prophetis, que non sunt scripta in lege et prophetis. Illud enim quod de Ieremia posuisti: Post hec in terris Deus uisus est, et cum hominibus conuersatus est , multaque alia huic usui superius annexa, Ieremias non dixit, non scripsit. Quod si hoc in Ieremia scriptum esse inueneris, cetera ueracissime dicta esse [103 1Kb] concedo. Si autem in Ieremia non inueneris,  depone tantam aduersum nos animositatem. Erubesce contra nos adinuentam falsitatem, et agnosce primam apud nos permanere in lege et prophetis ueritatem. Nam et illud quod uos uniuersi Christiani ore tam seuero aduersus nos profertis: Ecce uirgo concipiet et pariet filium . Isaias non dixit, non scripsit, sed tantum: Ecce, inquit, abscondita concipiet et pariet filium. Tamen si hoc ipsum dixisset Isaias quod uos dicitis, non tamen addidit quod ex uestra parte additis, quod uirgo in conceptu mansit et quia post partum uirgo permansit. Hoc nec Isaias dixit, nec ullus alius propheta.



CHRISTIANUS.

Quia Christus ueritas est, fides Christi nulla falsi tate indiget, nec in Ecclesia Christi ullus est locus  falsitati. Que proferimus scripta in lege et prophetis, accepimus a uobis scripta esse in lege et prophetis. Legem enim et prophetas Ecclesia Christi a uobis accepit, et quod a uobis accepit, immutatum per tot secula ad hec usque conseruabit tempora. Temporibus Ptolomei regis Aegypti septuaginta interpretes, uestre gentis tunc eruditissimi doctores, legem et prophetas ex Hebreo in Grecum interpretati sunt. Nostri autem de Greco in Latinum, uerbum ex uerbo, uel sensum ex sensu postea interpretati sunt. Ab ipsis exemplaribus primis accepimus quidquid in lege et prophetis scriptum habemus. Lege nouos, lege ueteres ueteris Instrumenti libros [104 1Kb] , lege apud Grecos, lege apud Latinos, nunquam in lege aut prophetis  reperies apud nos uarietatem, sed eamdem ubique ueritatem et ueritatis unitatem in lege et prophetis, per totum orbem terrarum inuenies apud nos. Illud quod de Ieremia posui, Ieremias scripsit et dixit. Ieremiam hoc dixisse uniuersa per orbem Ecclesia Christi testatur, et a primis temporibus primisque interpretibus uestris hec ita accepit, et sine ulla alterationis controuersia tenuit Ecclesia Christi. Quamuis enim non habeatur in eo libro qui sub nomine Ieremie titulatur, Ieremias tamen hoc dixit, quia ille qui hoc scripsit, ex ore Ieremie hoc scripsit Baruch, qui Ieremie notarius exstitit. Unde sic in Ieremia legitur: uocauit ergo Ieremias Baruch filium Nerie, et scripsit Baruch ex ore Ieremie omnes  sermones Domini quos locutus est ad eum [105 1Kb] in uolumine libri .



IUDAEUS.

De istis septuaginta doctoribus nichil apud nos aliud habetur, nisi quod temporibus Moysi, Moyses ipse septuaginta uiros elegit senes populi, quos sui adiutores, et earum que erant in populo altercationum iudices esse constituit. Isti nec Scripturas docuerunt, quia nondum erant, nec Scripturas interpretati sunt. Procedente uero temporum atque rerum serie, apud nos postea fuerunt Dauid et prophete, qui multa  dixerunt, multa scripserunt; sed que dixerunt, Hebrea lingua dixerunt; que scripserunt, Hebreo stylo scripserunt, et apud nos. Quidquid ergo aliud in lege et prophetis, quam apud nos habetur; et aliter quam primum exemplar continet, aliquis interpretatus est, falso interpretatus est, nec alicuius auctoritatis esse potest. uidete igitur unde habeatis, quoniam a nobis ea non habetis.



CHRISTIANUS.

Septuaginta illos sub Moyse uiros interpretes fuisse non dicimus, sed tantum senes populi atque iudices. Sed illos fuisse septuaginta interpretes dicimus, quos ad id officii populus Iudeorum misit ad Ptolomeum regem Aegypti, iam subacto regno Iudeorum ab [106 1Kb] Antiocho rege Aegypti. Hi a uobis Alexandriam  missi sunt, et apud Alexandriam Scripturas omnes, quas tunc habebatis, ex Hebreo in Grecum interpretati sunt. At uero nunc ita sit apud uos, seu aliquo modo immutatum, uel prorsus de medio sit sublatum, nescio, sed quoniam lex sanxit quod in ore duorum uel trium testium stabit omne uerbum , plane concedi oportet apud uos. ut stet illum uerbum quod septuaginta interpretes uestre gentis approbati testes pari consensu attestantur [107 1Kb] esse dictum, et in Ieremia scriptum, necdum enim Christiani erant. Denique in exordio fidei nostre gens uestra, fidei nostre emula, magna adhuc eminentie erat, multos uiros adhuc habebat summe facundie et magni ingenii, et utriusque lingue Hebree atque Latine optime instructos.  Multi quoque tunc gentiles philosophi litteris Grecis, Hebreis et Latinis eque instructi erant, omnes aduersus fidem nostram insurgebant, ac questiones, bella et seditiones mouebant, questiones, inquam, mouebant domi, foris plerumque, etiam uniuersalibus consiliis uniuersaliter per prouincias denuntiatis. In manus [108 1Kb] lex et prophete habebantur, reuoluebantur prolata testimonia, in utraque lingua discutiebantur; tamen nullus uestrum hanc presumpsit calumniam, ut false interpretationis eos argueret, qua fidem nobis facile adimere posset. Philosophi ergo gentiles, hac omissa penitus calumnia, prophetas pro uili habebant, dicta eorum respuebant, sed callida dicendi uersutia fidem nostram  ledere attentabant. Philosophi uestre gentis prophetas refellere non uolebant nec ualebant, sed, hac item omissa calumnia, Scripturas longe aliter intelligi oportere dicebant, suo sensu exponebant, causeque sue prophetas res atque tempora conterminare tentabant. Sed quamuis astiterunt reges terre, et principes conuenerunt in unum aduersus Dominum et aduersus Christum eius, frustra fremuerunt gentes, et populi meditati sunt inania . uerum de his hactenus Isaias eodem spiritu aspiratus quo et Ieremias, idem licet aliis uerbis  prenuntiat: Hec dicit Dominus: Propter hoc sciet populus meus nomen meum in die illa, quia ego ipse qui loquebar, ecce adsum ; hoc est, ipse [109 1Kb] qui per Moysen loquebar, qui per alios prophetas loquebar, per memetipsum locutus, ecce adsum. Ad cuius occursum hortatur uos idem propheta in alio loco: Prepara te, Isrel, in occursum Domini tui, quoniam uenit ; et de quo eius ad nos aduentu loquitur, audi euidentius: Habitantibus in regione umbre mortis, lux orta est eis . Que, inquam, lux, audi absque ulla equiuocationis ambiguitate: Paruulus enim natus est nobis, filius datus est nobis . Quis, inquam, paruulus est iste qui natus est nobis, filius qui datus est nobis? audi adhuc: Et  uocabitur nomen eius, Admirabilis, Consiliarius, Deus fortis, Pater futuri seculi, Princeps pacis : et cuiusmodi pacis? multiplicabitur eius imperium, et pacis non erit finis , quia, sicut sequitur, amodo et usque in sempiternum erit .---Ipse ego qui loquebar , qui adinueni omnem uiam discipline, et dedi eam Iacob puero meo, et Isrel electo meo ; ecce adsum  homo factus, cum hominibus in terris conuersatus . Christus ergo, quia homo est; puer natus est nobis, et filius datus est nobis, quia et Deus est, uocabitur nomen eius, Admirabilis, Consiliarius. Deus, fortis, Pater futuri seculi, Princeps pacis, et pacis non erit finis, quia amodo et usque in sempiternum  erit. Si puer ille, sicut alius quilibet, in iniquitatibus conceptus esset, et in peccatis eum mater peperisset, quid puer ille ab alio differret? quomodo solus inter mortuos liber existeret?  quomodo eius generationem idem ipse propheta inenarrabilem diceret: Generationem, inquit, eius quis enarrabit?  Sed super generationem eius ideo obstupuit, et inenarrabilem dixit, quia neque in iniquitate mater eum concepit, neque in peccatis mater eum peperit, sed uirgo concepit, uirgo peperit, et ideo solus inter mortuos liber exstitit. Illud denique quod negatis esse scriptum in Isaia: Ecce uirgo concipiet et pariet filium . septuaginta uestri interpretes, fide et scientia approbati testes, ita interpretati sunt, et ita  interpretari propheta ipse uoluit, dicendo et scribendo: Ecce abscondita, sicut dicitis, concipiet et pariet filium. Nam si communi sensu absconditam, id est, domi reclusam intellexit, et nichil aliud, quid mirum, quid nouum in eo conceptu? et cuius mysterii signum conceptum illum esse uoluit? Propter hoc, inquit, dabit Dominus ipse uobis signum: Ecce, inquit, abscondita concipiet, et pariet filium, et uocabitur nomen eius Emmanuel. Butyrum et mel comedet, ut sciat reprobare malum, et eligere bonum  . [ [110 1Kb] Si ad litteram, et communi sensu hec dicta accipiuntur, quomodo ille puer comestione butyri et mellis sciet reprobare malum et eligere bonum?] quam discretionem boni et mali dat comestio mellis et butyri? Quid ad rem scribere quod ille puer comederet butyrum et mel, si ad litteram hec accipi uellet? Quod signum, uel cuius rei signum esset, quod abscondita, id est domi reclusa aliqua puella conciperet? Omnia ergo hec, nisi ad figuram et spirituali atque mystico sensu dicta accipiantur, puerili omnino sensu et inani dicta esse a propheta considerantur, quod quia credi et dici absurdum est; abscondita, hoc est, ab amore uiri et omni contagione peccati seruata concipit, sicut angelus ad uirginem respondit: Quomodo, inquit  illa, fiet istud, quoniam uirum non cognosco? Et respondens angelus dixit ei: Spiritus sanctus superueniet in te, et uirtus Altissimi obumbrabit tibi . Umbram, inquit, faciet tibi abscondendo te ab omni feruore libidinis. Propterea, quod nascetur ex te sanctum, uocabitur Filius Dei . Cui Deus Pater in Psalmo dicit: Ego hodie genui te . Et quia istud hodie non presentaneum et transitorium tempus, sed eternitatis perpetuitatem uolebat intelligi; idcirco alio in psalmo dicit: Ante luciferum genui te . Quid igitur: Hodie genui te. et ante luciferum genui te, nisi ante tempus et tempora ego Deus Pater Deum Filium genui te ceternum quamuis te sub tempore et temporis conditione  creauerim hominem ex femina factum? Has duas in Christo naturas alio in psalmo Dauid breuiter commendat: ueritas, inquit, de terra orta est , quia de terra ortus est natus homo ex femina [111 1Kb] , sed quia omnis homo mendax ; plusquam homo est qui non mendax, imo ueritas ipsa et Deus est. Puer ergo iste homo et Deus butyrum et mel comedit, quia, sicut paulo superius idem psalmus dicit: Misericordia et ueritas obuiauerunt sibi, iustitia et pax osculate sunt . Butyrum enim gratiam unctionis et misericordiam designat; mel uero, quod curandis uulneribus adhibitum edendo sanat, iudicii et ueritatis seueritatem denuntiat [112 1Kb] . Licet enim Scriptura dicat, cui uult miseretur, et quem uult  indurat , quia nec ipsum misereri, nec ipsum indurare ulla in parte a iustitia seu a ueritate exorbitat. Misericordiam Dei et iudicium ubique ueritas comitatur; et in Scripturis pro alterutro ueritas sepe habetur: Uniuerse, inquit, uie Domini, misericordia et ueritas . Et in alio psalmo: Opera manuum eius ueritas et iudicium , quia, seu misereatur cui uult, seu iudicet et puniat quem uult, uerax et iustus  est [ [113 1Kb] misericordiam exhibendo, uerax et iustus est, debitam iudicii sententiam inferendo]. Butyrum igitur et mel Christus comedet, ut sciat reprobare malum et eligere bonum, id est, ut sciri faciat quia reprobat malum et eligit bonum, reddens unicuique iuxta opera sua, bonos remunerans, et malos debita animaduersionis ultione condemnans. De hoc sacramento Dominice Incarnationis uideamus que in alio loco idem propheta dicit, et prophetiam summatim percurramus. Domine, quis credidit auditui nostro? et brachium Domini cui reuelatum est? Et ascendit sicut uirgultum coram eo, et sicut radix de terra sitienti, et non est species ei neque decor, et quasi absconditus uultus eius, et despectus; unde nec reputauimus eum: uere languores nostros ipse  portauit, et dolores nostros ipse tulit. Ipse enim uulneratus est propter delicta nostra, attritus est propter scelera nostra. Disciplina pacis nostre super eum; cuius liuore sanati sumus. Omnes nos quasi oues errauimus, unusquisque nostrum in uiam suam declinauit, et Dominus posuit in eo iniquitatem omnium nostrum. Oblatus est, quia ipse uoluit, et non aperuit os suum. De angustia et de iudicio sublatus est; generationem eius quis enarrabit? Propterea dabit impios pro sepultura, et diuitem pro morte sua, eo quod iniquitatem non fecit, nec inuentus est dolus in ore eius, et uoluntas Domini in manu eius dirigetur . Animos itaque uestros ad credendum obstinatos [114 1Kb] uidit propheta, et ait: Domine, quis credidit auditui nostro?  Et demonstrat quod audierat. et brachium Domini, cui reuelatum est? De hoc brachio idem ipse alibi ait:Parauit Dominus brachium suum in oculis omnium gentium, et uidebunt omnes fines terre salutare Dei nostri . Hoc brachium Domini, hoc salutare Dei, de quo in psalmo dicitur: Ponam in salutari, fiducialiter agam in eo . Cui reuelatum est? uos enim repulistis eum, qui ad uos missus uenerat, sicut ipse conqueritur per eumdem Isaiam prophetam: Cognouit bos possessorem suum, et asinus presepe domini sui, Isrel me non cognouit, et populus meus non intellexit me . Unde apertius in psalmo dicitur: Populus, quem non cognoui, seruiuit mihi, in auditu auris obediuit mihi. Filii alieni  mentiti sunt mihi; filii alieni inueterati sunt, et claudicauerunt a semitis suis . Idcirco eum repulistis, quia homo erat, quia puer natus erat. Unde sequitur: Et ascendit super uirgultum coram eo . De radice enim Iesse uirga exiit; de uirga uirgultum ascendit. uirgultum ascendebat, quoniam iehsu proficiebat etate et gratia apud Deum et homines . et quia uultus diuinitatis eius sub assumpti nube hominis absconditus erat et despectus; nec reputauimus eum. uere languores nostros ipse tulit, hoc est abstulit,  et dolores nostros ipse portauit, hoc est asportauit. Ipse enim uulneratus est propter delicta nostra, attritus est propter scelera nostra . Unde apostolus Paulus ait: Proprio Filio suo non pepercit; sed pro nobis omnibus tradidit illum .---Disciplina pacis nostre super eum, cuius liuore sanati sumus . Ipse enim est Agnus qui tollit peccata mundi, qui mediator Dei et hominum existens, morte sua nos Deo reconciliauit, quia mors eius apud Deum hostia pro peccato originali atque propitiatio fuit. Omnes nos quasi oues errauimus , brachium Domini non cognoscendo, quod parauit Dominus in oculis omnium gentium, nec in homine Deum esse eum reputando. Unusquisque nostrum in uiam  suam declinauit , quoniam ab eo qui est uia, ueritas, et uita aberrauit; et Dominus posuit in eo iniquitatem omnium nostrum ; quoniam pro iniquitate et peccato totius mundi mortem pertulit. Factus enim pro nobis, sicut ait Apostolus, maledictum , hoc est, particeps mortis quam primo homini intulit illud indictum a Deo maledictum: In quocunque die comederis, morte morieris , mortem pro nobis pertulit, et morte sua maledictum illud et mortem euacuauit. Et quoniam uniuersa hec propria uoluntate, non coactus, pertulit, idcirco addit: Oblatus est, quia ipse uoluit, et non aperuit os suum . Hec quidem assumpti hominis esse uidentur. Cetera, que sequuntur, hominem excedunt, et Dei  solius existunt. Unde ipse in [115 1Kb] Euangelio ait: uenit enim princeps mundi huius, et in me non habet quidquam . Sed unde hec in eo libertas? quia princeps mundi huius nichil suum in eo inuenit, quia de angustia et de iudicio sublatus est , quia mortuus teneri ab ipsa morte non potuit. Resurrexit enim a mortuis, sicut Psalmus dicit: Caro mea requiescet in spe; quoniam non derelinques animam meam in inferno, nec dabis semen tuum uidere corruptionem . Unde ergo hec tanta in homine potestas? Quia plusquam homo erat; Deus enim erat in Christo, sicut ait apostolus Paulus, mundum reconcilians sibi , cuius generatio est inenarrabilis . Quomodo enim Deus  ex se consubstantialem ante tempora et semper gignat Filium, quis enarrabit? [ [116 1Kb] quomodo predestinatis temporibus ex matre sine uiri semine homo creatus sit, et eum Deus ipse assumpserit in unitate persone, quis enarrabit?] Nec illam igitur nec istam Christi generationem aliquis enarrabit. Propter scelus, non quidem suum, sed populi mei, percussi eum . Quid enim sceleris admisit, qui peccatum non fecit, nec inuentus est dolus ia ore eius?  Si ergo uerum est quod beatus Iob testatur. [ [117 1Kb] Omnis homo mendax, et alibi]  Non est homo qui non peccet , nec infans cuius uita est unius diei super terram. Si uerum est quod et beatus Dauid testatur: Omnis homo mendax , et alibi: Non iustificabitur in conspectu tuo omnis uiuens , plusquam homo est qui peccatum non facit; supra hominem prerogatiua excellentie eius fuit, qui uerbo non offendit , nec inuentus dolus est in ore eius . De eodem sacramento in psalmo dicitur: Speciosus forma pre filiis hominum, diffusa est gratia in labiis tuis, propterea benedixit te Deus in eternum . Et continuatim eumdem alloquens, ita subiungit: Sedes tua, Deus, in seculum seculi, uirga directionis uirga, regni tui , [ [118 1Kb] percurre psalmum, et uide ad unam eamdem personam  psalmum huc usque continuatum.] Deus itaque est, cui dicitur: Sedes tua, Deus, in seculum seculi, uirga directionis, uirga regni tui. Cui uero dicitur: Sedes tua, Deus, in seculum seculi, nisi cui superius dixerat: Speciosus forma pre filiis hominum; diffusa est gratia in labiis tuis, propterea benedixit te Deus in eternum? Quem speciosum forma pre filiis hominum appellat, ab hominis natura eum non separat, et hominem esse constat. Eumdem igitur, quem speciosum forma pre filiis hominum appellat, Deum in subsequenti uersu aperte nominat, dicens: Sedes tua, Deus, in seculum seculi. Ex his ergo et aliis Scripturarum exemplis [119 1Kb] credidimus, et credendum esse astruimus quia  Christus est Deus et homo, discreta omnino [120 1Kb] utriusque nature essentia. Hunc iam uenisse dicimus [121 1Kb] , quia signa, que de eius aduentu predixerunt prophete, iam subsecuta esse uidemus. Ut enim de multis unum assumam, Iacob benedicens Iudam filium suum ait: Non deficiet princeps de Iuda, et dux de femoribus eius, donec ueniat qui mittendus est; et ipse erit exspectatio gentium . Quia ergo iam per millia annorum defecit princeps ex Iuda et dux de femoribus eius, ac pene iam ipsum euanuit nomen Iudeorum, dicimus quia Christus iam uenit exspectatio gentium; et in psalmo dicitur: Obscurentur oculi eorum, ne uideant; et dorsum eorum semper incurua . Quia igitur iam per totum  orbem terrarum dorsum uestrum aliis gentibus est incuruatum, iam defecit princeps ex Iuda, et dux de femoribus eius, et idcirco dicimus quia Christus iam uenit exspectatio gentium. Item, quia adimpletum est: Reminiscentur, et conuertentur ad Dominum uniuersi fines terre; et adorabunt in conspectu eius uniuerse familie gentium , dicimus quia Christus iam uenit exspectatio gentium, cui honor et imperium per eterna secula seculorum. Qui ergo crediderunt in eum, non confundentur,  fundentur, sicut testatur Isaias propheta. Qui ergo non crediderint, audi de gentibus: Confundantur omnes, qui adorant sculptilia et qui gloriantur in simulacris suis . Audi et de Iudeis: Deleantur de libro uiuentium, et cum iustis non scribantur .



IUDAEUS.

Ex hac ergo tua illatione colligi potest. Confundantur et Christiani, quia et Christiani adorant sculptilia, et gloriantur in simulacris suis; ipsum etenim Deum effigiatis aliquando miserum pendentem in patibulo cruci clauis affixum, quod ipso etiam uisu horrendum est idque adoratis, et circa crucem effigiatis semipuerum solem nescio unde exterritum, et fugientem lunam semipuellam lugubrem, semumque  lucis sue cornu occultantem. aliquando autem Deum effigiatis sublimi solio sedentem, manuque porrecta signantem; et circa eum quasi magno dignitatis prestigio, aquilam, et hominem uitulum et leonem. Hec effigies Christiani exsculpunt, fabricant et depingunt unde possunt; et ubi possunt, adorant et colunt: quod lex a Deo data omnino fieri uetat. Nam in Exodo ita scriptum est: Non facies tibi sculptile, neque omnem similitudinem que est in celo desuper, et que in terra deorsum, nec eorum que sunt in aquis; non adorabis ea, neque coles . Lex igitur eradicat omne sculptile; et eum, qui fecerit, horrenda iudicat condemnatione



CHRISTIANUS

Si unquam lex omne ita damnat sculptile, et nullo modo rei alicuius licet fieri similitudo, peccauit Moyses, qui rerum similitudines effigiauit, et exsculpsit; imo peccauit Dominus, qui eas effigiari et exsculpi mandauit. Nam in Exodo Dominus ita precepit: Facies mihi sanctuarium, iuxta omnem similitudinem tabernaculi, quod ostendam tibi, et omnium uasorum, in cultum eius . Item post pauca: Facies et laminam ex auro purissimo, in qua sculpes opere celatoris sanctum Domino . Item: Sumes duos lapides onychinos, et sculpes in eis nomina filiorum Isrel, opere sculptoris, et celatura gemmarum . Ecce rerum similitudines effigiantur  et effigiari a Domino precipiuntur. Ecce sculpture fiunt Domino in lapidibus onychinis et auro. In libro uero Regum legitur, ubi templum Domino edificatur: Omnes parietes templi sculpsit per circuitum uariis celaturis, et torno, et fecit in eis cherubim, et palmas et picturas uarias quasi prominentes de pariete et egredientes . Fecit quoque et mare fusile decem cubitorum; et stabat super duodecim boues . Idem post pauca: Fecit in oraculo de lignis oliuarum duo  cherubim decem cubitorum altitudinis . Idem: Induxerunt sacerdotes arcam federis Domini in locum suum, in oraculum templi in Sanctum sanctorum, subter alas cherubim . Ecce aperte nominat picturas et sculptilia, non improbando sed approbando ea que in templo Domini facta existunt sculptilia. Nam Deus ipse omnia que facta sunt approbando se insinuauit accepisse. Et non poterant, inquit, sacerdotes stare et ministrare, propter nebulam: impleuerat enim gloria Domini domum Domini . Isaias propheta dixit: In anno quo mortuus est rex Ozias, uidi Dominum sedentem super solium excelsum et eleuatum. Seraphim stabant super illud; sex ale uni, et sex ale alteri . De illis  quatuor animalium speciebus, quas derisione iniusta notasti, Ezechiel propheta ita loquitur: Similitudo uultus quatuor animalium, facies hominis, et facies leonis a dextris ipsorum quatuor, [ [122 1Kb] facies uero uituli a sinistris ipsorum quatuor, et facies aquile desuper ipsorum quatuor .] Quod ergo Isaias uidit, dixit et scripsit, quod Ezechiel uidit, dixit et scripsit, licet post eos scribi, et dici et picture aliqua nota signari. Sicut enim littere quodammodo fiunt uerborum figure et note, ita et picture scripturarum rerum existunt similitudines et note. Quid plura? sermonem colligamus, et ad proposite questionis finem accedamus. Prohibuit Deus ne fiant sculptilia, et tamen, sicut legimus, a Deo iussa sunt fieri sculptilia. Competenter  igitur mandatum legis accipiendum est, imo sicut ipse legislator declarat intelligendum est. Non, inquit, facies sculptile , etc., causamque demonstrat: Non adorabis ea, neque coles . Exclusa igitur perfidi cultus idololatria, facta sunt ab eis, et fieri possunt a nobis sculptilia. Facimus Deo picturas, facimus Deo celaturas, facimus Deo et sculpturas; sed diuino cultu nec colimus eas, nec adoramus. Nam ipsam crucem, quam crucem sanctam dicimus, utique lignum, non Deum, esse dicimus, nullamque in se, aut ex se, uirtutem habere eam dicimus; ac postquam benedictione pontificali sanctificatur in memoriam Dominice passionis, iam crucem non diuino, sed debito uenerationis  cultu attollimus, adoramus et colimus; sicut in psalmo dicitur: Adorate scabellum pedum eius, quoniam sanctum est . Debito uenerationis cultu idcirco dicimus, quia alio modo dicimus. Christianus colit Deum; alio modo dicimus, colit rusticus agrum. Item alio modo dicimus adorat homo Deum, alio modo dicimus, adorat homo aliquem alicuius dignitatis uirum, uel aliquod alicuius dignitatis signum. Nam in  libro Regum legimus quod Bersabee adorauit regem Dauid, et in multis uestrarum Scripturarum locis legimus quod homo hominem adorauit, quamuis in lege scriptum sit: Dominum Deum tuum adorabis . Cum igitur Christianus crucem adorat, diuino religionis cultu adorat in cruce passionem Christi, propter hominis, a Deo assumpti in unitatem persone, passionem, ac debito uenerationis cultu adorat crucis effigiem, ipsius Dominice passionis exsculptam similitudinem. Ut ego paucis et breuiter concludam, [123 1Kb] nullam omnino Christianus diuino cultu rei alicuius adorat effigiem, debito tamen honoris cultu sacratas sacrarum rerum colit et honorat effigies et picturas. Recita ergo Scripturas, legem scilicet  et prophetas, uidebis ea omnia, que dixi, scripta esse in lege aut prophetis, aut eadem uerba, aut eumdem omnino sensum habentia. Cogita, inquam, et recogita quid exspectatis, et quousque exspectatis, et quo signo exspectata [124 1Kb] , cum aderunt, dignoscetis. Nam qui promittebatur mittendus, uenit iam missus, sicut attestantur signa quibus prenuntiabatur iehsu Christus, exspectatio gentium, cui honor et imperium per omnia secula seculorum. Amen.

[125 1Kb] Reuerendissimo ALEXANDRO, Dei gratia Lincolnensi episcopo, quidam fidei Christiane propugnator et seruus, in spiritu Dei recta sapere, et de eius semper consolatione gaudere. Quam plurimum litteris istis instructus, ait, non solum humanis, sed  etiam diuinis legibus eruditus, et personalis gratie honore preditus, mitto uobis disputatiunculam paruam uestro examinandam iudicio, quam nuper cum quodam Iudeo confligens edidi. Quidam mihi cum cognitus esset Iudeus cuiusdam negotii causa, tandem cogente amore frequenter illi suadebam quatenus Iudaismo relicto Christianus efficeretur; cui etiam multimodas erroris sui uias ueritatis luce monstraueram, et quod dicebam sue legis et nostre testimoniis approbabam; sed cum obdurato corde in sua infidelitate persisteret, atque errorem suum ineptis questionibus et argumentationibus tueretur, tandem amicabili conuentione conuenimus, et disputandi gratia resedimus. Igitur rogauerunt me  auditores ut hoc pro utilitate fidei litteris traderem, quibus libenter obediens pro capacitate ingenioli mei sub persona Iudei et Christiani disputantis apicibus adnotaui. In quo si quid bene dictum, Dei gratie tribuatur; si quid otiosum et inutile, uestra prudentia nouerit resecare, siue totum, siue partem, libentissime feram quidquid uobis placuerit facere. Ergo Iudeus ille plurimum sua lege peritus, nostrarum etiam litterarum non inscius sic incepit.




uolume back matter






INDEX EPISTOLARUM SANCTI ANSELMI ORDINE ALPHABETICO DIGESTUS. [1Kb]



A
    Ade comitisse, Cum uestra, lib. II, ep. 91.
    Adale comitisse, Quamuis me, lib. I, ep. 77.
    Adelidi regine, De floribus psalmorum, lib. Iu, ep. 121
    Adriano, Fratrem et filium, lib. III, ep. 144.
    Albani  monachis, Gratias ago Deo, lib. III, ep. 54.
    Alberto medico, Affectum mee dilectionis, lib. I, ep. 28. Item, Non solum, lib. I, ep. 36.
    Alexandro regi Scotorum, Gratias agimus, lib. III, ep. 132.
    Alfero priori et monachis S. Eadmundi, Gratias ago, lib. III, ep. 118.
    Anesgoto, In principio, lib. I, ep. 16.
    Anheli abbatisse, Qual ter et me, lib. III, ep. 70.
    Anheliti abbatisse et sanctimonialibus, Si uos multum, lib. Iu, ep. 10.
    Anselmo nepoti, Quoniam singulariter, lib. Iu, ep. 31. Item, Non egeo, lib. Iu, ep. 52. Item, Sollicitudinem tristitiam, lib. Iu, ep. 114.
    Anselmus  De corpore et sanguine Domini, Nota quia, lib. Iu, ep. 106
    Antonio subpriori, Gaudeo et gratias ago, lib. III, ep. 91.
    Arnulfo, Quod uestra, lib. I, ep. 30.
    Arnulfo abbati Troarnensi, Littere quas, lib. III, ep. 141.
    Atsero archiepiscopo Lundensi, Quod me rogastis, lib. Iu, ep. 127.

B
    Balderico priori Bec. et fratribus, Nondum uobis, lib. II, ep. 51. Item, Quamuis diuina, lib. III, ep. 7. Item, Deo de me, lib. III, ep. 8. Item, Gratia Dei faciente, lib. III, ep. 15. Item, Gratias ago, lib. III, ep. 27.
    Balduino regi Ierusalem, Benedictus Deus, lib. Iu, ep. 9. Item, Quamuis Dei dona, lib. Iu, ep. 36.
    Balduino abbati, Quamuis de uestra, lib. II, ep. 4.
    Basilee, Didici per legatos, lib. III, ep. 138.
    Beccensibus monachis, Sciens et certe sciens, lib. II, ep. 9. Item, Mittite nostras, lib. II, ep. 14. Item, Mox ut de mari, lib. II, ep. 18. Item, Bene fecistis, lib. II, ep. 26. Item, Quecunque scripta, lib. III, ep. 1. Item, Quod humiliter, lib. III, ep. 4. Item, Quamuis nostrum, lib. III, ep. 39.
    Beccensibus iuuenibus et adolescentibus, Legi in litteris. lib. III, ep. 17.
    Beccenses monachi S. Anselmo, Audita concessione, lib. III, ep. 6.
    Benedictus S. Anselmo, Amor scribere, lib. III, ep. 46.
    Bernardo monacho, Audiui a Domino, lib. III, ep. 50.
    Bernardo priori S. Albani et monachis, Fratres a uestra, lib. Iu, ep. 103.
    Bozoni, Mirari potest, lib. III, ep. 22. Item, Gratias ago, lib. III, ep. 25.
    Burgondio et Richere. Sciatis quia, lib. III, ep. 43. Item, Qualiter me habeam, lib. III, ep. 63. Item, Mandasti mihi, lib. III, ep. 66.

C
    Cantuariensibus monachis, diploma, Ego Anselmus, lib. III, ep. 71. Item, De reditu nostro, lib. III, ep. 89. Item, Scio desiderium uestrum, lib. III, ep. 101. Item, Querit uestra fraternitas, lib. Iu, ep. 55.
    Clementie comitisse, Relatum mihi, lib. III, ep. 59.
    Clerus et populus oppidi Watafridie cum rege Murchertacho, et episcopo Dofnaldo: S. Anselmo, Pater sancte, lib. III, ep. 165.
    Cepiscopis et amicis suis, Condoleo et mentem, lib. III, ep. 122.
    Connio, Exigit caritas uestra, lib. III, ep. 75.
    Cestrensibus monachis, Benedictus Deus in donis suis, lib. III, ep. 49. 

D
    Deuotissimus amicus S. Anselmo, Considerata, lib. III, ep. 170.
    Diaco S. Iacobi episcopo, Cum semper nos, lib. Iu, ep. 19.
    Ad dominam quamdam, Libentissime. lib. III, ep. 157.
    Donnaldo, Donato, etc., Odorem religionis, lib. Iu, ep. 116.
    Durandus abbas Case Dei, S. Anselmo, Baiocenses duo, lib. I, ep. 61.
    Durando abbati Case Dei uestre Paternitatis, lib. I, ep. 62.

E
    Eadmundi  monachis, Laudo uos, lib. III, ep. 61.
    Elfero priori et monachis, S. Eadmundi, Misereor et compatior, lib. Iu, ep. 21. Item, Quod hactenus, lib. Iu, ep. 78.
    Elie comiti, Gaudeo et gratias ago, lib. Iu, ep. 97.
    Episcopis Hibernie, Odorem religionis, lib. Iu, ep. 116.
    Ermengarde, Quamuis uos, lib. II, ep. 40.
    Ernulfo abbati, D. Nicolaus frater, lib. II, ep. 52.
    Ernulfo priori, etc., Qualiter me, lib. III, ep. 76. Item, Gratia Dei, lib. III, ep. 77. Item, De hoc, lib. III, ep. 80. Item, De salute, lib. III, ep. 82. Item, Quod uos, lib III, ep. 90. Item, Quod tamdiu, lib. III, ep. 110. Item, Intimo cordis, lib. III, ep. 117. Item, Priores litteras, lib. Iu, ep. 32. Item, Benefecistis, lib. Iu, ep. 40. Item, Litteras uestre, lib. Iu, ep. 41. Item, Miseriis et tribulationibus, lib. Iu, ep. 58. Item, Pro causa, lib. Iu, ep. 66.
    Eulalie abbatisse, et filiabus suis, Gratias ago, lib. III, ep. 125.---Per quemdam seruientem, lib. Iu, ep. 128.--- Quamuis uestrum, lib. Iu, ep. 129.
    Eustachio patri Gaufredi monachi Beccensis, Domnus Gaufridus, lib. III, ep. 83.

F
    Farmanno, Orduino, et Beniamin, Scio filii, lib. III, ep. 108.
    Folcerado, Cogitaui ipse, lib. I, ep. 46. Item, Si Dominus abbas, lib. III, ep. 21.
    Frodeline, Postquam odorem, lib. I, ep. 37.
    Fudoni, Diu est quod, lib. III, ep. 14.
    Fulconi, Cogit me dulcis, lib. I, ep. 52.
    Fulconi abbati, Filius uester, lib. II, ep. 15
    Fulconi episcopo Beluacensi, Audio quod, lib. II, ep. 41. Item, Scio, mi dulcis, lib. III, ep. 11.
    F. abbatisse, et illius congregationi, Quamuis uestram, lib. Iu, ep. 104.

G
    G . . . episcopo, Gratias agimus uestre sanctitati, lib. Iu, ep. 124.
    Gaufrido, Iuhel nepos, lib. III, ep. 150.
    Gelduino abbati Aquicinensi Unde R. uestra, lib. III, ep. 63.
    Gerardo monetario de Atrebato, uenerabilis archiepiscopus, lib. I, ep. 13.
    Gerardo Eboracensi archiepiscopo, Notum facio, lib. III, ep. 52. Item, Quamuis me talem, lib. III, ep. 60. Item, Quamquam praua, lib. III, ep. 131. Item, Sciat caritas uestra, lib. Iu, ep. 15. Item, Sedis apostolice, lib. Iu, ep. 38. Item, Charituti uestre, lib. Iu, ep. 65. Item, Letor de uestro bono, lib. Iu, ep. 65.
    Gerardus Eboracensis archiepiscopus, Robertus Cestrensis, Heribertus Norwicensis, Rodulfus Cicestrensis, Samson Wigorniensis, et Willelmus Wintoniensis electus, S. Anselmo, Sustinuimus, lib. III, ep. 121.
    Gerardo Morinorum episcopo, Multa propter, lib. II, ep. 49.
    Gerardus S. Anselmo, Mentem ueritatis. lib. Iu, ep 39. 
    Gerberto Abbati, Sicut nobis, lib. I, ep. 9.
    Gerontoni abbati, Quidam monach. lib. III, ep. 87.
    Geruino Ambianorum episcopo, Frater ille, lib. III, ep. 32.
    Gisleberto, Dulcia mihi, lib. I, ep. 75.
    Gisleberto abbati Westmonasteriensi, Et si tarde, lib. II, ep. 16.
    Gisleberto abbati, Si uelim scribere, lib. II, ep. 36.
    Gisleberto abbati, et monachis Cadomiensibus, Postquam a uestra, lib. II, ep. 44. Item, Si sane, si bene, lib. II, ep. 47.
    Gisleberto Ebroicensi episcopo, In principio mee, lib. III, ep. 10.
    Gisleberto Lunnicensi episcopo, Gratias ago R. uestre, lib. III, ep. 43.
    Gislebertus Lunnicensis episcopus, S. Anselmo, Audiui, Pater, lib. Iu, ep. 86.
    Goffrido episcopo Parisiensi, Quamuis diuina, lib. III, ep. 12.
    Gondulfo, Cum tibi propono, lib. I, ep. 4. Item, Ideo tam amicus, lib. I, ep. 7. Item, Instat et instat, lib. I, ep. 14. Item, Non est opus, lib. I, ep. 20. Item, Si nes cirem, lib. I, ep. 26. Item, Et meus Gondulfus, lib. I, ep. 33. Item, Omnes quotquot, lib I, ep. 50. Item, Cum tu non, lib. I, ep. 59. Item, Antequam mihi, lib. I, ep. 69. Item, Quanquam dignitas episcopalis, lib. II, ep. 3. Item, Si uestre, lib. II, ep. 46. Item, Audiui quia, lib. III, ep. 78. Item, Primum gratias ago, lib. III, ep. 85. Item, Gratias ago uobis, lib III, ep. 92. Item, Gondulfo ep. Ernulpho, priori et archidiacono Cantuariens. Willelmo, Nuper relata, lib. III, ep. 112. Item, Notum sit, lib. Iu, ep. 29. Item, De salute, lib. Iu, ep. 33. Item, Ubi et qualiter, lib. Iu, ep. 34. Item, Litteras Domini, lib. Iu, ep. 35. Item, Quamuis uestra, lib. Iu, ep. 44. Item, De his que erga me, lib. Iu, ep. 61. Item, Precatus sum, lib. Iu, ep. 71.
    Gregorius papa, S. Anselmo, Quoniam fructum, lib. II, ep. 31.
    Guarnerio, Pro dilectione, lib. III, ep. 113.
    Gualterio abbati, Cum scriptum sit, lib. I, ep. 53.
    Gualtero, Si cor meum esset, lib. I, ep. 76.
    Gualtero priori et monachis S. Wandregisili, Domnus Northmannus, lib. II, ep. 43.
    Gualtero, Domnus Robertus, lib. II, ep. 48.
    Gualtero, legato cardinali, Quod manducat, lib. III, ep. 35. Item, Litteris a uestra, lib. III, ep. 36.
    Gualterus S. Anselmo, Heret lingua, lib. III, ep. 145.
    Gualtero, Litteris religiose, lib. III, ep. 146.
    Guidoni, Audio quod, lib. Iu, ep. 72.
    Guillelmo et Rogerio, Dominus et amicus, lib. I, ep. 17.
    Guillelmo, Littere dulcis, lib. I, ep. 38.
    Guillelmo abbati, Ex quo uestra, lib. I, ep. 56.
    Guillelmo, Tanta, mi dilecte, lib. II, ep. 19.
    Guillelmo, Quod prius, lib. II, ep. 25.
    Guillelmo abbati et monachis Beccensibus, cloria in excelsis Deo et in Ecclesia Becc. lib. III, ep. 16. Item, Scio, dilectissimi, lib. III, ep. 21. Item, Quoniam non nouum, lib. III, ep. 26. Item, De uoto monachi, lib. III, ep. 154. Item, Si cor meum, lib. III, ep. 156. Item, Quando respondi, lib. III, ep. 159.
    Guillelmo monacho, Quamuis me talem, lib. III, ep. 34.
    Guillelmo archidiacono, Sententia capitulorum, lib. III, ep. 62, Item, Bona que, lib. Iu, ep. 60.
    Guillelmo archiepiscopo Rothomagensi, Clamauimus et iterum, lib. III, ep. 68. Item, Clamo et queror, lib Iu, ep. 20. Item, Pro iniuria, lib. Iu, ep 22. Item, Cum semper, lib. Iu ep. 25. Item, Quamuis Dominus, lib. Iu, ep. 28. Item, Mandastis mihi, lib. Iu, ep. 89.
    Guillelmo Cauello, Adhuc te saluto, lib. Iu, ep. 59.
    Guillelmus, S. Anselmo, Non est nostrum, lib. Iu, ep. 68.
    Guillelmo Wintoniensi episcopo, Nuntius uester, lib III, ep. 98. Item, Quamuis per, lib. III, ep. 105. Item, Mandate mihi, lib. Iu, ep. 7.
    Gunterio canonico S. Quintini, Sicut audio, lib. III, ep. 106.
    G. abbati, Dignatur uestra, lib III, ep. 115.
    G. abbati, De corpore et sanguine Domini, lib. Iu, ep. 105.

H
    Haconi comiti Orcadensium, Audio quia, lib. Iu, ep. 92.
    Haymoni et Raynaldo consanguineis, Cum audiui, lib. II, ep. 28.
    Haymoni uice-comiti, Olim mandaui, lib. Iu, ep. 57.
    Helgoto, D. abbas Rogerius, lib. I, ep. 40. 
    Helgoto abbati S. Audeni, uerus amicus, lib. III, ep. 129.
    Helinando, Benedictus Deus, lib. II, ep. 12.
    Henrico, Quanta dilectissime, lib. I, ep. 5. Item, Quoniam teste, lib. I, ep 15. Item, Credo quod, lib. I, ep. 25. Item, Hoc pro certo, lib. I, ep. 32. Item, Quanquam uera, lib. I, ep. 42. Item, Licet caritatem, lib. 2, ep. 5. Item, Benedictus Deus, lib. II, ep. 29.
    Henrico priori, Gratias uobis magnas, lib. I, ep. 49. Item, Si per uestrum, lib. I, ep. 54. Item, Dilectus meus, lib. I, ep. 58. Item, Dominus abbas, lib. I, ep. 64.
    Henrico priori et monachis Cautuariens. Moyses carissimus, lib. II, ep. 45.
    Henrico priori, Antonio subpriori, D. Ernulfo et D. Osberno, Audio inter uos esse, lib. III, ep. 29.
    Henrico abbati, Lator presentium, lib. II, ep. 20.
    Henricus rex Anglorum, S. Anselmo, Scias, Pater, lib. III, ep. 41. Item, uenerabilis Pater, lib. III, ep. 173. Item, In die sancti, lib. III, ep. 176. Item, De hoc quod, lib. III, ep. 178. Item Paternitati et Sanctitati, lib. III, ep. 179. Item, Mando uobis, lib. III, ep. 185. Item, Notum uobis facio, lib. Iu, ep. 63. Item. Mando uobis, lib. Iu, ep. 64. Item, Plurium relatione, lib. Iu, ep. 67. Item, Sciat uestra, lib. Iu, ep. 75. Item, Noscat reuerende, lib Iu, ep. 77. Item, Agnosce, Pater mi, lib. Iu, ep. 92.
    Henrico regi Anglie, Gratias ago Deo, lib. III, ep. 9. Item, Gratias magnas, lib. III, ep. 86. Item, Quamuis per Guillelmi, lib. III, ep. 88. Item, In litteris uestre, lib. III, ep. 95. Item, Ad nos pertinet, lib. III, ep. 109. Item, Quia uestra, lib. III, ep. 111. Item, Precipit mihi, lib. III, ep. 114. Item, Mandauit mihi, lib. III, ep. 126. Item, Quod uestra Magnitudo, lib. III, ep. 174. Item, Gratias ago, lib. III, ep. 177. Item, Precor uos, lib. Iu, ep. 5. Item, Gaudeo et gratias ago, lib. Iu, ep. 82. Item, Gratias ago pro Deo bona, lib. Iu, ep. 84. Item, Gratias ago Omnipotenti, lib. Iu, ep. 93. Item, Audiui quia uos, lib. Iu, ep. 126.
    Henrico, Cum Romam, lib. Iu, ep. 123.
    Herberto episcopo Thiofordensi, De presbyteris, lib. Iu, ep. 113.
    Herluino, Incepisti, lib. I, ep. 8. Item, Quanuis nostram lib. I, ep. 27.
    Herluino, Gondulfo, Mauritio, Quoniam et unum, lib. I, ep. 43.
    Hernesto Rouecestrensi episcopo, Cum audio, lib. I, ep. 44.
    Hernosto, Infirmitatis tue, lib. Iu, ep. 120.
    Hildebertus Cenomanorum episcopus, S. Anselmo, Et dies letus, lib III, ep. 53. Item, Familiare est, lib. III, ep. 160. Item, Flabellum tibi misi. Ibidem.
    Hildeberto Cenomanen. episc. Littere uestre sanctitatis, lib. Iu, ep. 11.
    Hugoni monacho, Domino abbate referente, lib. Iu, ep. 111.
    Hugoni archidiacono, Fidelis Dei dilectio, lib. Iu, ep. 117.
    Hugoni comiti, Lator presentium, lib. Iu, ep. 81.
    Hugoni, Littera uestra, lib. I, ep. 6.
    Hugo Cluniacensis abbas, S. Anselmo, Quoniam uir, lib. Iu, ep. 17. Item, Quoniam noueramus, lib. Iu, ep. 79. Item, Postquam a nobis, lib. Iu, ep. 80.
    Hugoni Lugdunensi archiepiscopo, Si uelim scribere, lib. II, ep. 11. Item, Pondus uestre, lib II, ep. 17. Item, Si omnia facienda, lib. III, ep. 24. Item, Quid fecerim, lib. III, ep. 123. Item, Gaudendo gratias agimus, lib. Iu, ep. 18.
    Hugo Lugdun. archiepisc., S. Anselmo, Sanctitati uestre, lib. III, ep. 64. Item, Meminit Sanctitas uestra, lib. III, ep. 124.
    Hugoni incluso, Duo uiri, lib. II, ep. 22.
    Humfrido, Primum gratias ago, lib. I, ep. 72.

I
    Ide comitisse, Ut taceam alia, lib. I, ep. 73. Item, Gratias agere, lib II, ep. 24. Item, Sicut uerus amor, lib. II, ep. 37. Item, Scio et certus sum, lib. III, ep. 18. Item, Charissima uos salutat, lib. III, ep. 56. Item, Gratias ago, lib. III, ep. 58.

I
    Ioanni priori canonicorum de Monte S. Eligii, Clericus iste, lib. Iu, ep. 8.
    Ioanni episcopo Tusculanensi, et Ioanni cardinali, Dominum Balduinum, lib. Iu, ep. 48.
    Ioanni, Ad litteras quas, lib. II, ep. 35.
    Ioanni et Bozoni, Quamuis delectabiles, lib. II, ep. 50.
    Ioanni priori et monachis congregat. Batensis, Dominus Ioannes, lib. III, ep. 151. 
    Iotseranno archiepiscopo Lugdunensi, Quod uera caritas, lib. Iu, ep. 87.

L
    Lamberto episcopo Atrebatensi, Precor sanctitatem tuam, lib. Iu, ep. 118. Item, Gratias ago, lib. Iu, ep. 119.
    Lamberto et Folceraldo, Utinam in legendo, lib. I, ep. 18. Item, Quamuis nos, lib. I ep. 45.
    Lamberto, Tanta mihi, lib. II, ep. 39.
    Lamberto abbati, Frater iste, lib. III, ep. 38.
    Lamberto abbati sancti Bertini, Quia Ecclesie Remensis, lib. III, ep. 139.
    Lanfranco archiepiscopo Cantuariensi, Gloria in excelsis Deo, lib. I, ep. 1. Item, Gratias magnus, lib. I, ep. 12. Item, Gratias Paterne uestre, lib. I, ep 19. Item, Quotiens uobis, lib. I, ep. 24. Item, Si tam facile, lib. I, ep. 32 Item, Sicut paterna, lib. I, ep. 41. Item, Sicut Zacarias, lib. I, ep. 48. Item, Licet rarius quam, lib. I, ep. 57. Item, Opusculum illud, lib. I, ep. 63. Item, Quod solius, lib. I, ep. 67. Item, Gratias immensas, lib. I, ep. 68. Item, Gratias semper, lib. II, ep. 1. Item, Gratias magnas, lib. II, ep. 2. Item, De domno Gisleberto, lib. II, ep. 13. Item, De egritudine, lib. II, ep. 53. Item, Quoniam agenda, lib. Iu, ep. 102. Item, Quoniam scienti, lib. II, ep. 122.
    Lanfrancus, Lanfranco et Guidoni, Quia diuinitus, lib. I, ep. 23.
    Lanfranco nepoti Lanfranci archiep. Quotiens uestre, lib. I, ep. 66.
    Lanfranco monacho, Ego frater, lib. II, ep. 42.
    Lanfrido abbati S. Ulmari, De petitione uestra, lib. III, ep. 31.
    Lanzoni monacho, Cum meum, lib. I, ep. 29
    Lodoicus rex Francorum, S. Anselmo, uestre Pater, lib. Iu, ep. 51.
    Londonis in Dacia archiepiscopo, Quod me rogastis, lib. Iu, ep. 9.

M
    Mabilie sanctimoniali, Diligo te, lib. III, ep. 127.
    Mainerio abbati, Scitote quia, lib. Iu, ep. 125.
    Malcho episcopo Waterfodiensi, Audiui quod Dominus, lib. Iu, ep. 27.
    Mathilde abbatisse Cadomiensi, Petit Sanctitas, lib. III. ep. 84.
    Mathilde abbatisse uintoniensi, et filiabus eius, Gratias ago, lib. III, ep. 30.
    Mathildis regina Anglorum S. Anselmo, Quod quotidianum ieiunium, lib. III, ep. 53. Item, Conuerte, Domine, lib. III, ep. 93. Item, Indesinenti uestre, lib. III, ep. 96. Item, Quoties epistolari, lib. III, ep 119. Item, Non ignoret, lib. Iu, ep. 74, Item, Exsultationis opinate, lib. Iu, ep. 78.
    Mathildis regina Angl. Paschali summo pont. Sanctitatis uestre, lib. III. ep. 99.
    Mathildis marchisa: Paschali sum. pontif. Inter alia, lib. Iu, ep. 56.
    Mathildi comitisse, Celsitudini uestre,lib Iu, ep. 37.
    Mathilde regine Anglor, Gratias magnas ago, lib. III, ep. 57. Item, Non ignoro, lib. III, ep. 81. Item, Gratias ago immensas, lib. III, ep. 97. Item, In litteris, lib. III, ep. 107. Item, Excellentia uestra, lib. III, ep. 120. Item, Lator presentium, lib. III, ep. 128. Item, Gratias ago Deo, lib. Iu, ep. 12 Item, Gratias ago magnas, lib. Iu, ep. 30. Item, Magnitudinis uestre, lib. Iu, ep. 43. Item, Breuiter sed, lib. Iu, ep. 54.
    Mauritio monacho, Non quia, lib. I, ep. 34. Item, Si hoc esset, lib. I, ep 35. Item, Pretiosum munus, lib. I, ep. 39. Item, Perlectis dilectionis, lib. I, ep. 51. Item, Audiui quod, lib. I, ep. 55. Item, Diu est quod, lib I, ep. 6. Item, semper te, lib. I, ep. 65. Item, Licet quo te, lib. I, ep. 70. Item, Erga Fratrem, lib. II, ep. 8.
    Muriardarcho regi Hibernie, Gratias ago Deo, lib. III, ep. 142. Item, Quoniam multa, lib. III, ep. 147.
    Muriardarchus rex Hibernie, sancto Anselmo, Quam magnas uobis grates, lib. Iu, ep. 85.

N
    Nuptiis  consanguineorum, lib. III, ep. 158.

O
    Odoni et Lanzoni, Quoniam uerus amor, lib. I, ep. 2.
    Odoni, Si uestra, lib. III, ep. 116.
    Odoni monacho, Dicetur quod, lib. III, ep. 148
    Odoni episcopo, Litteras que, lib. Iu, ep. 69.
    Orduuino, Gratias ago, lib. III, ep. 100.
    Osbernus, S. Anselmo, Cum te carissime, lib. III, ep. 2. Item, Quousque: dulcissime, lib. III, ep. 5 
    Osberno episcopo Exonlensi, Episcopalem decet, lib. II, ep. 20.

P
    Paschali summo pontifici. Quod ad uestram celsitudinem, lib. III, ep. 40. Item, Postquam reuocatus, lib. III, ep. 47. Item, Quanto studio, lib III, ep. 48. Item, Ecclesie Beluacensis, lib. III, ep 69 Item, Imprimis quantas, lib. III, ep. 73. Item Quoniam fortitudo, lib. III, ep. 152. Item, Non debeo, lib. III, ep. 181. Item, Quoniam robur, lib. III, ep. 182. Item, Quoniam de sedis apostolice, lib. Iu, ep 2. Item, Meminit, ut puto, lib. Iu, ep. 46. Item, Quoniam causa, lib. Iu, ep. 47. Item, De ea, que inter regem, lib. Iu, ep. 49. Item, De causa inter regem, lib. Iu, ep. 73. Item, Quamuis non ex meritis, lib. Iu, ep. 94.
    Paschalis summus pont. S. Anselmo, Sicut iniuriis, lib. III, ep. 42 Item, Non ignoras, lib. III, ep. 44. Item, Consulta illa, lib. III, ep. 45. Item, Suauissimas dilectionis tue, lib. III, ep. 74. Item, Quod Anglici regis, lib. III, ep. 140. Item, Litteras dilectionis, lib. III, ep. 153. Item, Aduersus illam, lib. III, ep. 167. Item, Suauissimas dilectionis, lib. III, ep. 168. Item, Fraternitatis tue, lib. III, ep. 169. Item, De illata tibi, lib. III, ep 171. Item, De presbyterorum, lib. III, ep. 80. Item, Omnipotenti Deo gratias lib. Iu, ep. 83.
    Paschalis summus pontifex Gerardo Eboracensi episcopo, Quanquam, lib. III, ep. 131. Item, Sedis apostolice, lib. Iu, ep. 38.
    Paschalis sum. pontif. Roberto comiti de Mellento, Nos te in familiaritatem, lib. Iu, ep. 62.
    Paulo abbati, Gloria in excelsis, lib. I, ep. 71.
    Petro consobrino, Dicere non possum, lib. I, ep. 47.
    Petro abbati, Fratrem me, lib. II, ep. 23.
    Philippus rex Francorum, Anselmo, Quoniam, Pastor Reuerende, lib. Iu, ep. 50.
    Pratellini cenobii abbas Anselmo, Quamuis, Pater uenerande, lib. Iu, ep. 101.
    P. monacho S. Martini Sagii, Audeo, amice, lib. III, ep. 130.

R
    Ranulfo episcopo Dunelmensi, Mandastis mihi, lib. III, ep 183.
    Raynaldo abbati, Opusculum illud, lib. I, ep. 74.
    Raynaldo, Petit dilectio tua, lib. III, ep. 104.
    Ricardo et Rohaidi, Magnas gratias, lib. II, ep. 6.
    Ricardo monacho, et aliis de Becco, Si sane et prospers, lib. II, ep. 7.
    Richardo monacho, Audiui, Frater mi, lib. III, ep. 33.
    Richardo monacho, Cum scias, lib. Iu, ep. 109.
    Richere, Scio, soror, lib. III, ep. 67.
    Roberto monacho, Cum considero, lib. I, ep. 3:
    Roberto comiti Flandrie, Quoniam chara, lib. III, ep. 28. Item, Audiui quia, lib. Iu, ep. 13.
    Rob comiti, et fratri eius Ernulfo comiti, et Radulpho de Mortuo Mari, Ph. de Braiosa, et Bernardo de Nouomercato, et aliis qui terras habent in episc. degentibus ualfridi episcopi, Quamuis uos, lib. Iu, ep. 23.
    Roberto, Dictum est mihi, lib. II, ep. 27.
    Rob. abbati, Respondens uestre. lib. II, ep. 38
    Roberto et sororibus suis, Gaudeo et gratias ago, lib. III, ep. 133.
    Roberto, Seyt, etc. Utinam cognosceretis, lib. Iu, ep. 110.
    Roberto comiti de Mellento, uos scitis, lib. III, ep. 175. Item, De causa que est, lib. Iu, ep. 98.
    Roberto Northmannie principi, Qualiter Dominus, lib. Iu, ep. 24.
    Rodulfo, Litteras uestras, lib. I, ep. 10. Item, Ut non taceam, lib. I, ep. 11. Item, Reuerendus Dominus, lib. I, ep. 21. ltem, Gloria in excelsis, lib II, ep 10.
    Rodulfo abbati, De fratre illo, lib. III, ep. 23.
    Rodulpho episcopo Cicestrensi, Audiui quod, lib. Iu, ep 99.
    Rogerio, Quod solius Dei. lib I. ep. 67.
    Rogerio, uulgo solet dici, lib. Iu, ep. 26.
    Rogero abbati, Roberto filio comitis Hugonis, et aliis monachis S. Ebrulfi, Nimis palam est, lib. Iu, ep. 14.
    Rogero abbati, Sic nobis inuicem, lib. III, ep. 9.
    R. episcopo, Mando et precipio uobis, lib. Iu, ep. 100.

S
    Samsoni Wigornensi episcopo, uos scitis, lib. Iu, ep. 95.
    Samson Wigornensis Anselmo, Mandastis mihi, lib. Iu, ep. 96. 
    Samueli Dubline ciuitatis episcopo, Audiui quod, lib. III, ep. 72.
    Stephano archidiacono, Mando uobis, lib. III, ep. 51.

T
    Theodorico, Gratias habeo tibi, lib. Iu, ep. 42. Item, Dulcia sunt, lib. Iu, ep. 70.
    Thome archiepiscopo Eboracensi, Canonica auctoritas, lib. III, ep. 149. Item, Tibi Thoma, lib. III, ep. 155. Item, Mandastis mihi, lib III, ep. 186. Item, Mandaui uobis, lib. III, ep. 187. Item, Mandastis mihi, lib. Iu, ep. 88. Item, Gratias ago uobis, lib. III, ep. 184.
    Turoldo monacho, Benedictus Deus in donis suis, lib. III, ep. 137.

U
    Umberto comiti et Marchioni, Litteras a dignitate uestra, lib. III, ep. 65.
    Urbanus papa Anselmo, Religionis ac scientie, lib. II, ep. 32.
    Urbano pape, Gratias ore et corde. lib. II, ep. 33 Item, De Beluacensi episcopo, lib. II, ep. 34. Item, Gratias ago, lib. III, ep. 37. Item, Nouimus, Domine, lib. III, ep. 166. 

u
    ualerannus Anselmo, lib. II, ep. 135.
    ualeranno, lib. I, ep. 134. Habetur prima parte.
    ualeranno, lib. III, ep 136.
    uir quidam Anselmo, Charissime Pater, lib. III, ep. 72.

W
    Waleranno olim cantori Ecclesie Parisiensis, Audiui, amice, lib. III, ep. 13.
    Walchelino episcopo Wintoniensi, Secundum quod, lib. II, ep. 30.
    Waltero cardinali, Quoniam de uestre, lib. Iu, ep. 115.
    Warnero, Benedictus Deus, lib. III, ep. 103.
    Willermo, Expertus sum, lib. Iu, ep. 112.
    Wlfrico, Philippo et Willelmo fratrib, Audiui quia, lib. III, ep. 102.
    Wlstano episcopo Wigorniensi, Sanctitas et sapientia, lib. III, ep. 19.
    Wlstanus Wigornien. episcop. Anselmo, Nouit prudentia uestra, lib. III, ep. 164. Item, De iis unde, lib. Iu, ep. 3.







INDEX RERUM AC uERBORUM QUAE IN S. ANSELMI OPERIBUS LEGUNTUR. [1Kb] Reuocatur Lector ad numeros crassiores textui insertos.



A
    Abbatum electio, 430, 431, 432. Abbatis electio ex consensu principis, 367. Monachus in abbatem assumi aut benedici non debet sine licentia sui abbatis, 357, 358. Electus in abbatem onus non debet fugere ut sue quieti indulgeat, 406. Benedictio seu consecratio abbatis ab episcopo, 361, 431, 432. In ea non debet exigi noua obedientie professio, 361. Episcopi est resistere electioni qua quis irreligiose uiuens in abbatem datus est, 392. Qualis debet esse abbas, 338. Abbas plus diligi studeat quam timeri, 338. Sit pater et pastor, non tyrannus et exactor, 338. Non potest sua auctoritate Simoniacos ad ordinem monachicum conuersos absoluere, 425. Potest dispensare uel commutare uota sine iuramento facta ante professionem, 421. Abbates non nisi per manus episcoporum de mann laicorum Ecclesias accipiant, 383. Per abbatis regularis presentiam monachica religio restauranda, 345. Abbas eligi potest in episcopum, 366. De monachorum consensu, 363, 364. Nec onus debet deponere, nisi de consensu fratrum, 417. Nimia abbatum de rebus monasterii arguitur sollicitudo, dolus et auaritia, 338. Abbatis depositio, 406.
    Abbatissa abbatiam alii non committat, nisi cum auctoritate principis, archiepiscopi, et episcopi, et de consensu monialium, 397.
    Abortum procurans sacris interdicitur, 374. Abortiui. uide Infantes.
    Absolutio a peccatis per litteras ab Anselmo data, 372, 389, 399, 410, 415, 420, 445, 450. Etiam cum impositione penitentie, 389. Qui peccatis addit peccata spe remissionis, non meretur peccatorum absolutionem, 346.
    Abstinentia cibi, 191. Monachorum abstinentia, 327. uide Ieiunium.
    Accidens. Accidit aliquid alicui, cum circa illum fit quod prios non erat, et abesse potest, 52. Accidentia alia mutationem efficiunt, ut colores, etc., 14. Alia nullam mutationem uel accedendo uel recedendo inducunt, ut quedam relationes, 14. Accidentia que rem non mutant, improprie accidentia dicuntur, 14. uide Color.
    Actio. uide Intentio, Opera. 
    ADA comitissa. Eius in Anselmum dilectio, 448. Ut seculo renuntiet ei suggerit Anselmus 448.
    ADALA comitissa. Ut Engelhardo de Castro-lenis licentiam dimittendi militiam a suo filio obtineat, eam exorat Anselmus, 340.
    ADAM. Adam filius Dei, 174. Quia factus a Deo, 174. Et per gratiam, 174. Nomine Adam, ambo, Eua scilicet et Adam intelliguntur, 100. Adam de limo factus est, 57. Deus in solo Adam naturam humanam fecit, 88. Humana natura erat tota in Adam, 98, 101, 142. Adam Deus fecit in eo naturam, ut de illa propagarentur homines, 100. Omnis homo aut Adam est, aut de Adam, 101. Sola Eua est de solo Adam, 101. Omnes alii de Adam et Eua, 101. Deus naturam propagandi subiecit Ade potestati, ut ea uteretur pro sua uoluntate, 100, 104. Adam accepit potestatem nichil uolendi sine ratione, 100. Et hanc potestatem seruare potuit, 100. Deus non debuit Adam facere nisi iustum, 102. Deus fecit Adam simul rationalem et iustum, 101.
    Ade beatitudo. Ade beatitudo in paradiso, 134 Beatitudinem Deus ei dedit ad eius commodum; iustitiam uero ad honorem suum, 134. Adam factus est beatus, 101.
    Ade peccatum. Omnia bona sua sine ulla difficultate seruare potuit, 30, 101, 241. Sed non seruauit, 241. Sed ea sibi abstulit et horum contrariis se subiecit, 101. Adam peccando factus est seruus peccati et miserie, 101. Debitum reddere nequit, 101. Impotens est bona perdita recuperare, 101. Seruare sua bona non potuit, nisi illis quorum generationis potestatem uoluntati subditam accepit, 101. In Adami potestate erat ut quod ille naturaliter erat, hoc ceteri per illum essent, 104. Ita in eius erat arbitrii libertate, ut qualis erat ipse iustitia et felicitate tales eos propagaret, 104. Bona Adna sibi et posteris seruanda uanda accepit, 104. Ea sponte sibi et posteris perdidit, 104. Gratiam peccando amisit, 174. Originalem rectitudinem amisit, cum auertit se ab eo quod debuit, et conuertit se ad id quod non debuit, 65. Propria uoluntate, non natura exigente Adami persona peccauit, 104, 134. Eodem die quo comedit, moriturus dicitur; quia die illa necessitatem accepit aliquando moriendi, 100. In Adam natura nudata est iustitia, 104. Persona naturam spoliauit bono  iustitie in Adam, 104. Ade peccato damnatum est genus humanum, 100. Cur Ade magis imputetur quam Eue, 100. Si Adam non peccasset, eius posteri ex necessitate iustitiam pariter haberent cum rationalitate, 101. Quia Adam et Eua peccauerunt, totum. quod erant, infirmitatum et corruptum est, corpus scilicet, et anima, 97, 98. uide Homo, Peccatum.
    Ade reparatio. Deus erga Adam misericors, et eum adiuuit ut ad gratiam suam rediret, 212. Creditur per Christum accepisse remissionem culparum, 92. 174, 175. Inter filios adoptionis esse computatus, 174. Adam et Eua ad Christi redemptionem pertinuerunt, 92. Licet hoc Scriptura non dicat, 92. uide Christus, Satisfactio. Non nisi de Adam uoluit Deus facere quod de humana natura facturus erat, 88. Christus est de Adam, 56, 57. uide Homo.
    Adoptio. Frequens erat apud Iudeos consuetudo adoptandi, 174. Eum genuisse quis recte dicitur, quem adoptauit, 174. Quia beneficio illum genuit, 174.
    Adoratio. uide Crux.
    ADRIANUS Cantuar. monachus, 417, claustrum cum Ainerto deseruit, 417.
    Adulatio. Impugnat caput oleum peccatoris, cum demulcet mentem fauor adulantis, 182. Fauor et laudatio uitiorum maxime damnabilis est, 182. uide Laus.
    Adulter, adulterium. Felix hec adultera mulier, que de preteritis absoluitur, secura efficitur de futuris, 231. Adulterium lege naturali prohibitum, 151.
    Aduersitas. De aduersitate, 191. Tanto iudicem exspectamus leniorem, quanto nunc illum patienter sustinemus seueriorem, 318. Aduersa compellunt ad Deum, 181, et mentem separant a terrenis, 181. Si Deus impresserit manum, facienda promittimus; si suspenderit gladium, promissa non facimus, 251. Si ferit, clamamus ut parcat; si parcit, iterum prouocamus ut feriat, 251. Si angustia uenit, tempus petimus penitendi; si misericordia nos respexit, abutimur patientia que pepercit, 251. Suos Deus affligi permittit, 184. uide Afflictio, Malum, Patientia, Tribulatio.
    Aegritudo. uide Morbus, Peccati pena.
    Aenigma. Cum per enigmata loquimur, per aliud significamus id quod proprie aut nolumus aut non possumus depromere, 24. Sepe uidemus aliquid non proprie quemadmodum res ipsa est, sed per aliquam similitudinem, 24. Cum unam rem non proprie sed per similitudinem dicimus uel uidemus, unam eamdemque rem dicimus et non dicimus, uidemus et non uidemus, 24. Quia illam dicimus, et uidemus per aliud; non dicimus et non uidemus per proprietatem, 24.
    Aequanimitas. De equanimitate, 191 et 192 uide Patientia.
    Aeternitas. Aeterne esse uel uiuere est interminabilem uitam simul perfecte totam obtinere, 13. In eternitate omnia simul sunt sine motu, 125. Aeternitas sibi nunquam est dissimilis, 13. Aeternitas puncto comparatur, 48, 61; est una, simplex et indiuisibilis, 48. Aeternitas in eternitate, seu punctum in puncto, non est nisi una eternitas et unum punctum, 48, 61. Per temporale et locale aliquid potest intelligi quod eternum est, 57. Aeternitates plures esse aut intelligi nequeunt, 48, 61. Aeternitatis immutabilis presentia, 125. Presens eternum tempora cuncta continet et ea que sunt in quolibet tempore, 125. Intellectus noster non potest transire ultra eternitatem, ut quasi de eius principio radicet, 60. uide Creatura, Tempus.
    Affabilitas. De affabilitate, 192.
    Affirmatio. Affirmatio est ad significandum esse quod est, 110. Affirmatio cum significat esse quod est, significat quod debet, 110. uide Enuntiatio. ueritas.
    Afflictio. uide Aduersitas, Malum, Patientia, Tribulatio.
    AINERTUS frater Girardi monetarii de Atrebato, 316.
    AIRARDUS Cantuariensis monachus a claustro cum Adriano discessit, 418.
    Albani  cenobium, 387, 451. Eius prior Bernardus, 451. In eo dissentio orta circa duas in Christo naturas, 451.
    ALBERICUS cardinalis, 448 Que de eo rogatus fuerat, Anselmus libenter fecit, 448.
    ALBERTUS medicus amicus S. Anselmi, 320, 321. Ei conuersionem a seculo suggerit Anselmus, 321, 325. Ei Mauritii laborantis cura commendatur, 321. Eius consilium queritur in dolore capitis Lanfranci nepotis, 323. Ei gratias agit Anselmus de cura Mauritii, 325.
    ALBRITUS, 434.
    Albus quid significet, 149, 150.
    ALEXANDER rex Scotorum, 414. Iure hereditario fratri suo successit, 414.
    ALEXANDER monachus; Anselmi epistolas defert, 436.  Nuntius ad Paschalem II, ab Anselmo mittitur, 383.
    ALFERUS prior cenobii S. Edmundi, 410.
    Alimentum. Quod sit alimentum corporis, 238.
    Alius. Impossibile est quemquam esse alium, priusquam sit hoc quod est, 52. Aliquis fit alius postquam existit aliquis fit alius in existendo, 52.
    Altare. Utrum altare motum, terum sit consecrandum 423. uiolato altari principali, tota ecclesia cum altari consecranda est, 423. Altare non fit propter ecclesiam, sed ecclesia propter altare, 423. uiolato principali altari, iam non uidetur esse ecclesia, 423. Altare motum a suo fundamento, iam non est altare, 423. Altare gestatorium non sine fundamento consecrandum. 423. Tempore tamen Anselmi nudi lapides nusquam affixi consecrabantur, 423. Altare fidei Christiane uicem tenet, 423. Non nisi in altari sacrificium nostrum offerimus, 423. uide Ecclesia.
    Ambitio. Iniquitas est mundane uanitatis ambitio, 347.
    AMBROSIUS. uide AUGUSTINUS.
    Amicus. uide Amor proximi.
    Amor. Nihil amatur, nisi quod cognoscitur, 21, 91. Otiosa et inutilis est memoria et intelligentia cuiuslibet rei; nisi, prout res exigit, res ipsa ametur aut reprobetur, 20. Ea homo diligit que sine tristitia non amittit, 337. Non melius quam per dilectionem rependi potest, quod per dilectionem datum est, 259. Duo amores, alter bonus, alter malus; alter dulcis, alter amarus: non se simul in uno capiunt pectore, 259.
    Amor Dei. De amore Dei, 227, 228. Qui preter Deum aliud diligit, non est caritas Dei in eo, 259. uoluptas et concupiscentia Dei, qua Deus diligitur, est sancta et bona et casta, et munda, et secura, 259. Diligere Deum super omnia iustum et rationabile est, 191, 267. Diligendus Deus ex toto corde, etc. 26, 220. Diligere Deum nemo potest nisi per Deum, 220, 223. Summi boni amor, 87. Ad summum bonum est omni homini toto corde nitendum, 26. Summum bonum super omnia diligere non potest natura nisi iusta, 87. Maxima culpa et maximum malum est animam non amare summum bonum, 26. uide Bonum summum, Deus. Amor erga Deum non transitorius, sed eternus, 253. Non otiosus, 252. Amor Dei castus est, sobrius, suauis, 227. Deus solus et sine fine amandus, 25. Omnia uanitas preter amare Deum, 201. Nunquam potest quis Deum tantum diligere, quantum debet, 224. Inimici Dei nichil oderunt in homine, nisi quod diligit Deum, 216. Quod summam iustitiam diligit, nichil iustum contemnere. nichil ualet iniustum admittere, 27. Ad dilectionem Dei duo pertinent, affectum, et opus, 230. Affectus meditatione nutritur, 230. Amor Dei crescit beneficiorum preteritorum recordatione, presentium experientia, et consideratione futurorum, 230. Qui amat Deum plusquam seipsum, iam incipit tenere quod in regno celorum perfecte uult habere, 349. Si uis esse rex in celo, ama Deum et homines propter ipsum, 341. Amor Dei omnem alium amorem excludit, 349. Qui uult Dei amorem habere perfectum, amet contemptum, paupertatem, etc. 349. Amore Dei regnum celorum emitur, 349. Perdit quod uiuit, qui Deum non diligit, 228. Qui Deo uiuere accusat, mortuus est, 228. Anima rationalis sibi inutilis est, sine amore summi boni, 26 Qui amat Deum, ambulat super mare, 161. Quantum bonum sit amare Deum, 201. Qui Deum amat, fit ipse Deus, 201. Amor Dei ab ipso peritur, 257, 291, 262. Amoris in Deum merces est beata uita, 25. Si tam grande est, quod amori famulatur, quam grande est, quod amori recompensatur? 26. Si tale est amoris fulcimentum, quale est amoris emolumentum? 26. Repugnat eum, qui iustissimus est, non discernere inter amantem, et contemnentem id quod summe amari debet, 26. Aut non amare amantem se, aut non prodesse ab illo amari, 26 Nihil potest esse premium huius amoris, nisi quod supereminet in omnibus naturis, 26. Si nichilo dedit rationalem essentiam, ut amans esset, quod dabit amanti, si amare non cesset? Quid summa bonitas retribuet amanti et desideranti se, nisi seipsam? 26. Quidquid aliud tribuat, non retribuit, 26. Nec illud consolatur amantem, nec satiat desiderantem, 26. Summa bonitas si se uult amari et desiderari, ut aliud retribuat, non uult amari et desiderari propter se, sed propter aliud, 26. Et sic non uult se amari, sed aliud, 26. Hoc cogitare nefas est, 26. Anime Deum non amantis pena, 26. Anima que summi boni amorem contemnit, eterne misera erit, 26. Non est rationabile ut anima que summum bonum contemnit, ipsum esse uel uitam perdat, 26. Non iustum est ut post culpam, pro pena recipiat esse quod erat ante omnem culpam, 26. uide Anima, et Rationalis creatura.
    Amor parentum in filios et filiorum in parentes. De amore parentum in filios, 210. Dilectio erga patrem et matrem a Deo precepta, 255. 
    Amor proximi Natura docet ut homo nomini facias, quod tibi ab illo uis fieri, 84. Proximum diligere sicut seipsum a Deo precipitur, 267. Qui proximum non amat nec eum, quantum ualet, et in bono proficere possit, adiuuat, illum Deus non amat, nec ad eius opera respicit, 248. Non sit tibi inimicus preter diabolum, 191. Deo gratius est proximum diligere quam diligi a proximo, 418. Plus debemus studere amare quam amari, 418. Amanti premium debetur, non amato, 418. De amore inimicorum, 192. Ut amicos undecunque acquirant Monachi, benignitatem impendendo aut saltem sermonis gratiam porrigendo 372. Nunquam satis se habere amicos credant, 372. Sed siue diuites, siue pauperes, omnes in amore fraternitatis conglutinent: quatenus hoc sue Ecclesie et eorum saluti proficit, 372. Amici absentia per obedientiam sustinenda, 313, 316, 335, 337.
    AMOS, id est honorans, fortis, uel populum auellens, 176.
    ANASTASIUS monachus. Eius amicitiam S. Anselmus requirit, 314.
    ANESGOTUS. Excusat se, 318.
    Angelus. Angeli nomen ab officio sumptum, 43. Angelus, id est, nuntius Dei, 43, 176. Angelus est substantia, 43. In angelis non fuit perfectus numerus electorum, 81, 82, 83. Ipsi angelo dici potest quod non habet nisi quod accepit. 62 et seq. 67. Et non habuit quod non accepit et quod ei datum non est, 70. Utrum angelus, qui aptus est ad uolendum, et nondum quidquam uult, possit per se uelle aliquid. 67. Angelus nichil uelle poterat nisi iustitiam, aut commodum, 64. Angelus, nullo precedente peccato, alicuius mali non meruerat passionem, 71.
    Angelorum gratia, scientia, et libertas, Omnes angeli facti sunt in iustitia, 64. uide Iustitia, Rationalis natura. Quandiu angelus rectam habuit uoluntatem, in hac ipsa uoluntate uoluit perseuerare, 64 Sciebat quod posset mutare uoluntatem, quam tenebat, 71. Sciebat se non debere uelle quod preuaricando uoluit, 71. Sciebat quid deberet uel non deberet uelle, 71. Id si nesciisset, nec iustus esset tenendo, nec iniustus deserendo iustitiam, 71. Ignorare non potuit quod iuste puniretur, si peccaret, 71, 72. Sed nequiuit comprehendere an Deus faceret quod iuste facese posset, 72. Angelus est rationalis, 71. Non potuit credere Deum creaturam suam propter eius culpam damnaturum, 72. Nullum exemplum iustitie ulciscentis precesserat, 72; certus erat numerum, in quo facti erant illi qui Deo frui deberent non posse minui et manere imperfectum, 72. Scire non potuit Deum humanam naturam pro angelica, aut angelicam pro humana, si caderet, substituturum, 72, prescientia pene non expediebat angelo, 72. Boni angeli potuerunt peccare, antequam mali caderent, 64. Boni angeli potestate non necessitate seruauerunt iustitiam, 64. uide Liberum arbitrium. Ideo meruerunt a Deo gratiam, quia steterunt aliis cadentibus, 64. Angeli parem debent Deo gratiam, 70. Angelus qui stetit, et is qui non stetit, pari scientia prediti, 72. Angelus non potuit cogi ut caderet, 71. Angeli a Deo acceperunt et posse tenere, et posse deserere iustitiam, 70. Deus dedit angelis posse deserere iustitiam, ut possent sibi eam aliquo modo dare, 70. Si nullo modo iustitiam sibi possent auferre, nullo modo possent eam sibi dare, 70. Affectio seu uoluntas rectitudinis fuit separabilis in angelis, 133. uide angelorum peccatum, Liberum arbitrium.
    Angelorum perseuerantia et beatitudo. Angelus qui stetit, ideo perseuerauit quia perseuerantiam habuit, 62. Ideo perseuerantiam habuit, quia accepit, 62; ideo accepit quia Deus dedit, 62. Boni angeli magis uoluerunt iustitiam, quam habebant, quam illud plus quod non habebant, 61. Ideo illud plus, quod non habebant acceperunt, 64, et in illo bono, quod habebant, in uera securitate permanserunt, 64. Non fuerunt confirmati casu malorum, sed suo merito, 81. Confirmati essent omnes, si singuli stetissent, 81. Boni angeli nunquam peccauerunt, 83. Bonus angelus fecit se iustum, non auferendo sibi iustitiam. cum potuit, 70. Beatitudinem sibi ipse dedit, 70. Boni Angeli post ruinam malorum profecerunt, 81. Deus per Filium suum beatos angelos a peccato seruauit, 281. In bono angelo nulla est iniustitia, 77. Sancti Angeli gratia confirmationis non uolunt nec possunt peccare, 64, 72, 108. Iste abire non potest, quia sola bona uoluntate permansit, 72. Isti non posse deserere quod tenuit, est premium iustitie, 72. Angelus iam habet scientiam quod non est casurus, 72. Ideo non potest peccare, 72. Hec impotentia est angelo ad gloriam, 72. Inde laudandus est quia non potest abire a iustitia, 72. Bonus angelus ad hanc scientiam non ideo profecit, quia malus peccauit, 72, sed hanc scientiam exemplo cadentis habuit, 72. Si neuter  peccasset, utrique Deus dedisset eamdem scientiam merito perseuerantie, 70. Maior est angelorum beatitudo quam illa que erat hominis in paradiso, 134. Boni angeli adepti sunt quidquid potuerunt uelle, 64, nec uident quid plus uelle possint, 64 et 72, et ideo nequeunt peccare, 64 et 72. Nullum bonum uelle possunt quo non gaudeant, 64. Bonus angelus semper agere Deo gratias debet pro beatitudine, 70. In bono angelo nulla est iniustitia, 77, in malo nulla est iustitia, 77. Angelorum chori sine fine concinunt Deo, 34, 242.
    Angelorum peccata. Diabolum peccasse non est dubium, 64. Quomodo angelus peccauit, 64. Nequidem ulla suspicione suum casum presensisse potuit, 71, 72. A iusto Deo non potuit angelus iniuste damnari, 64. Iustitia non recessit ab angelo; sed ipse deseruit eam, 73 Ideo eam deseruit, quia uoluit quod uelle non debuit, 73. Nulla causa precessit uoluntatem, nisi quia uelle potuit, 73. Peccauit, uolendo aliquid quod uelle tunc non debebat; 64. Peccauit uolendo commodum quod non uelle debuit, 64. Maior Deo esse uoluit, uolendo quod Deus illum uelle nolebat, 64. Quod bonum sit quod plus habere mali angeli concupierunt, nescit Anselmus, 65. Angeli merito suo ad aliquid bonum poterant proficere, quod in creatione non acceperant, 65. Unde inordinata angeli uoluntas. An ab ipso angelo, an a Deo, an a diabolo, 65. Angelus non nisi quia uoluit, uoluit quod non debuit, 73. Et hec uoluntas nullam aliam habuit causam, 73. Hec uoluntas sibi efficiens causa fuit et effectus, 73 Non ido non uoluit quod debuit, quia uoluntas defecit Deo dare deficiente, 64. Sed quia ipse uolendo quod non debuit, bonam uoluntatem expulit mala uoluntate, 64. Accepit habere bonam uoluntatem, quousque habuit, 63. Potuit accipere semper tenere quod deseruit, 63. Deus dederat tantum uelle et posse perseuerantiam accipere. 63. Sed non ei dederat accipere perseuerantiam, 63. uoluit et potuit perseuerantiam accipere, 63. Nec tamen accepit perseuerantiam, mutata uidelicet uoluntate, 63. Non ideo non habuit aut non accepit perseuerantiam, quia Deus non dedit, 63. Sed ideo Deus non dedit, quia ille non accepit, 64. Et ideo non accepit, quia accipere noluit, 64. Et ideo accipere noluit, et perseuerantiam non accepit, quia eam non peruoluit, 63. Sed mutata uoluntate, uoluit quod non debuit, 64. Et ita ideo non accepit. quia deseruit, 63. Ideo uoluit deserere quod habebat, quia non uoluit tenere, 64. Non uero ideo uoluit tenere, quia uoluit deserere, 64. Sponte dimisit uoluntatem quam habebat, 63. Peccauit inordinate uolendo plusquam acceperat, 64, 71. Peccauit et uolendo quod non debuit, et non uolendo quod debuit, 64. Non ideo uoluit plusquam debuit, quia noluit tenere iustitiam, 64. Et ideo iustitiam non tenuit quia aliud uoluit, quod uolendo illam deseruit, 64. Angelus hoc ipso uoluit inordinate similis esse Deo, quia propria uoluntate uoluit aliquid, 61. Malus Angelus nunc scit suo experimento quod bonus angelus nunc scit solo alterius exemplo, 72. Malo angelo scientia sua est ad contumeliam, 72; Bono scientia sua est ad gloriam, 72. Malus angelus potuit sibi dare iustitiam, 70. quia potuit sibi auferre eam, et potuit non auferre, 70. Malus angelus inde uituperandus est quia non potest redire ad iustitiam, 72. Ille redire non potest, quia sola mala uoluntate abiit, 72. Non minus debet Deo reddere quod Dei est, 70. Sibi abstulit quod Deus dedit, et noluit accipere quod Deus obtulit, 70. Non posse recuperare quod deseruit, est pena peccati, 72. Angeli non ex necessitate ceciderunt, 81. Alii angeli pro angelis qui reciderunt, restitui non possunt, 81. Angelus, si iustitiam perseueranter seruasset, non peccasset unquam, nec miser esset, 64. Deus malum angelum facit iniustum, non reddendo ei iustitiam, cum posset, 70. Mali angeli nullum bonum uelle queunt quo non careant, 65. In malo angelo nulla est iustitia, 77. uide Diabolus.
    Angelorum custodia. Angeli quamdam spiritalis consanguinitatis parentelam habent nobiscum, 171. Et nos dicunt fratres suos, 171. Angeli offerunt et exhibent Deo castitatem et patientiam Christi pro electis 170. Sistent Domino omnes electos cum hostiis bonorum operum, 170, 171. Urgent peccatores ad mortem, 168. Deo presentant homines post mortem, 182. Deus misit angelos suos Ade et ceteris hominibus, eos admonentes ut penitentiam agerent, 212, 213. Temporales cause ad eternam ueritatem ab angelis referuntur, 182. Angeli Deo renun tiant cuncta nostra opera, et orationes, 168, 182, 226. Non ut ipse discat que nesciebat, 182 Sed petendo quid erga se et erga nos fiat, siue consulendo quid faciant, 182 et 168. Angeli ad nostram custodiam deputati, 168, 226. Per angelos Christi iussu nostre salutis administrantur negotia, 225. Et ad nos deferunt supremi arcana consilii, 226 Sanitates per hos procurantur, 226. Inter hos  precipuus Michel, 226, signifer nobilis, 226. Angeli sunt opus diuine sapientie, 226. Eos condidit in opus ministerio sui, 226. Angelorum protectio et custodia, 226. Deum pro nobis exorant, 226. De malis contristantur, 168. Quod eis mala nostra displicent, uocatur eorum tristitia, 168. uide Rationalis natura, Spiritus.
    Anglia. Anglia bellis quatitur, 379, 380, 432. Anglia mala; 381. Anglie episcopi declarant se primati consilium non daturos, nisi secundum placitum regis, 381. Anglorum mores corruptissimi, 319.
    ANHELITS abbatissa, 430, mortuum quemdam colebat pro sancto, 430. Id ei Anselmus prohibet, 430. Ei inobedienti Anselmus minatur suspensionem, 430. uide Sanctorum cultus.
    Anima, animus. Anima spiritualis est, 238. Naturaliter tendit ad superiora, 238. Anima habet in se quasdam uires, quibus utitur uelut instrumentis ad usus congruos, 132. Est ratio in anima, 132. Ea utitur ad ratiocinandum, 132. Per animam homo dicitur rationalis, et sine ipsa non est homo, 98. S. Augustinus sententiam S. Hieronymi dicentis quod Deus quotidie nouas animas creat, nec recipit nec reprobat, 170. S. Augustinus de origine anime nullam certam sententiam protulit, 170. Anima est substantia, 43. Anima rationalis eminet in omnibus creaturis, 26. Sic facta est, ut, si seruet id ad quod est, aliquando uere secura ab ipsa morte et omni alia molestla beate uiuat, 25. Anima humana sic facta est ut semper uiuat, si semper uelit facere ad quod facta est, 25. Humane anime nunquam auferetur sua uita, si semper studeat amare summam uitam, 25. Anima humana est rationalis creatura, 25. Facta est ut amet summam essentiam, 25, 26. Et ut sine fine illam amet, 25. Summa Sapientia non fecit animam rationalem ut aliquando tantum bonum, quod est summa essentia, aut contemnat aut uolens tenere uiolentia aliqua perdat, 25.
    Anima nichil continet locali circumscriptione, 13 Intellectus, aut rationalitas, non continetur circumscriptiue in anima.
    Anima est tota in singulis membris 32, 203. Alioquin tota non sentiret in singulis, 32. Mens rationalis nullo corporeo sensu quid, uel qualis, uel quanta sit, percipitur, 9. Maior est corpore, et omni re sensibili, 9. Omnes anime humane sunt eiusdem nature, 26. Omnis anima humana est immortalis, 26. Omnis humana anima aut semper misera erit, aut aliquando uere beata, 26. Anima antequam esset, nec culpam habere, nec penam sentire poterat, 26. Aegrotat hominis portio pretiosor scilicet animus, 186. Non sentit in membris, aut operatur, nisi anima in qua est uoluntas, 99. Quandiu anima in corpore manet, uiuit homo, 211. Carnem anima deserente homo moritur, 211. Anima uitam carni tribuit, dum ipsa manet in carne, 211. Caro uitam tribuit anime, dum caro ipsa facit opera, 211. Dominetur carni anima, anime ratio, rationi gratia, 228. Sine anima rationali non habet homo uoluntatem rationalem, 99, 102. Mox a conceptione fetus non habet animam rationalem, 99, 102. uiuit homo secundum animam, dum uoluntatem et precepta Creatoris sui custodit, 238. Et moritur secundum animam, quando non obtemperat preceptis diuinis, 238. Alimentum anime uoluntas Dei, 238. Unde uiuat anima, 29. Anima iusti mox ut discedit a corpore, uidet omnia opera sui, 211. Et uidet omnia bona, 211. Et ideo gaudet, 211. Mox eam accipit angelus qui eam custodiuit, 211. Et eam ante thronum Dei locat, 211. Ei occurrunt alii angeli, et sancti, et eam gaudenter excipiunt, 211. Anima peccatoris cogitur exire de corpore, 211. Mox eam excipiunt angeli Satane, et igneis catenis eam constringentes ad inferni tormenta rapiunt, 211. Anime iustorum corporibus solute iam assistunt conspectui glorie Conditoris, 158. De miseria anime iniuste cum separatur a corpore, 207, 211. Animus est hominis portio pretiosior, 186. uide Homo, Mens, Ratio, uita, uoluntas.
    Animal. Definitio animalis est in omnibus animalibus eadem, 117. Omne animal est rationale aut irrationale, 149.
    ANSELMUS  Modestia Anselmi, 3, 41, 42, 49, 61, 75, 97, 103, 318, 334, 335, 389, 391. Anselmus laudes respuit, non dilectionem, 139, 389, 391. Professus est conuersionem morum et obedientiam secundum Regulam sancti Benedicti, 361. uouit uiuere secundum eamdem Regulam, 297. Quotidianum eius ieiunium, 387. Nihil ipsi deerat ad plenitudinem iustitie, et ad integritatem doctrine, 387. Eius pectus fuit penetrale uirtutum, 387. Celestis fuit interpres ueritatis, 387. Humane nature uictor, 387. Eius zelus pro tuenda sue Ecclesie dignitate, 440. Non timet exsilium, non paupertatem, non tormenta, non mortem pro libertate Ecclesie, 394. 398, 400, 407. Eius reuerentia et  obedientia erga sedem apostolicam, 384, 385, 428, 429, 431, 440. Propter hanc tribulationes passus est, 428. Per quatuor annos passus in Anglia, et per biennium in exsilio 429. Per triennium exsulauit sub Guillemo rege, 382, 427. Eius mansuetudo, 343, 346, 351, 359, 360. Eius eleemosyne, et cura pauperum, 434, 435, 444. Eius humilitas 318, 334, 335, 369. Queritur quod Lanfrancus archiepisc. eum tunc abbatem, ut dominum et patrem salutauerit, 329.
    Dolet se nec legendi nec orandi otium habere, 327. Excusat se a cura studiorum commendati iuuenis, 318. Eius sententia de eleemosyna, et de monachorum abstinentia, 327. Manifestante Deo cognouit quod de presentia, predestinatione, gratia, et libero arbitrio scripsit, 134. Maiorum auctoritati cedit. Eius dicta SS. PP. et maxime beati Augustini scriptis coherent, 3, 45. Lanfranco archiep. Monologium mittit corrigendum, 335, 451. Anselmi fama maior Lanfranci et Guitmondi, 318. Nobilissimis Northmannorum amicitia coniunctissimus, 318. Docuit declinationes, 331, Anselmus prior Becci, 319, 320. A. Lanfranco petit uitam et Regulam S. Dunstani, 323, 324. Petit et Bede tractatum De temporibus, 324. Petit Aphorismos cum glossis, 325 et 330. Durando abbati Case-Dei ultro concedit unionem societatis, 334. Rogat suum nomen ultimum post huiusce monasterii fratrum nomina inscribi, 335. Quedam a Lanfranco notata in eo libro Anselmus auctoritate S. Augustini confirmat, 337.
    Male reprehenditur Anselmus quod iuxta Grecos et Augustinum dixerit in Deo tres substantias et unam personam, 337, 339. Non uult Monologium ineruditis passim euulgandum, 339. Abbas Beccensis, 341, 343, etc. Monachos Beccenses, quos misit in Angliam, hortalur ut quod habitu religionis profitentur, moribus exibeant, 343. Camerarium ebriosum corripit, 343. In Angliam proficiscitur, 344. Hora prima nauem conscendit, et hora nona appulit, et uespere ad Lanfrancum peruenit, et in uilla eius dicta Limingis susceptus est, 344. Suo nomini in quibusdam opusculis addidit nomen abbatis, non ut personam monstraret honoratiorem, sed ut nominis excluderet equiuocationem, 345. Dictandi otium non habet, 345. De egritudine conualuit, 346. uita eius olim seculari conuersatione detrita, 347. Hugoni archiepisc. Lugdunensi Monologion et Proslogion mittit, 345, 346. Monologii et Proslogii titulos corrigit, 347. Iterum in Angliam transfretat, 347. Tertio in Angliam proficiscitur, 351, 360.
    Anselmi precibus se et Ecclesiam et hereticorum conuersionem commendat Gregorius papa uII, 353. Eius religio et scientia, 353. Ut adiutor et consultor imperitiori episcopo Beluacensi adsit. Urbanus II papa ei mandat, 353. Ioannem ecclesie Romane clericum monachum fecit, 353. De hoc querela contra Anselmum, 353. Episcopum Beluacensem contra iniquam canonicorum et presbyterorum persecutionem uindicat, 354, 380. Monasterium Beccense ab episcoporum auctoritate liberum facit sedis apostolice priuilegio, 354. Iudicio eius Urbanus II dimittit si Beluacensis episcopus cedere debet episcopatu, 354, 380. Proponit scribere contra eum qui dicebat in Deo esse tres res, 355. Respondet questioni Roberti abbatis de eo qui peccare statuens, diuinitus impeditur, et se impeditum gaudet, 355, 356. Lanfrancum et seipsum a Roscelini erroribus uindicat, 337. Anathema dicit ei qui asseruerit tres personas in Deo esse tres res, sicut sunt tres angeli, 357. Lanfranci nepotis electionem abbatem S. Wandregisili sine sua licentia factam reprobat, 357, 358. Febre corripitur, 358, 359. Cum mittere proponit ad petendas monachorum Cadomensium orationes, febris fugit, 359.
    Reluctans in archiepiscopum Cantuariensem electus est Anselmus, 362, 366, 368, 374. Pene exanimis ad Ecclesiam raptus, 374. Acquiescere cogitur ne Dei uoluntati resistat, 374. Ut huic electioni consentiant Beccenses monachos hortatur, 363, 364. Huic electioni ficte restitisse et uere illam desiderasse accusatur, 363, 365, 368, 369. A rege egrotante prouectus, et ab ipso in manu Anselmi uiolenter impacta uirga pastoralis, 363. Eo electo plures se maxime regnaturos putabant, dicentes Anselmum cum Deo semper acturum, nec curaturum res Ecclesie, 364. Rex Anglorum consilio et rogatu principum, cleri et populi petitione et electione abbati Anselmo dedit Cantuariensis Ecclesie gubernationem, 364. Anselmus ab ambitionis et cupiditatis calumnia se purgat, 365, 366, 367, 368, 369. Monachum professus est, 366. De eligendo abbate in Beccensi Ecclesia scribit, 367, 371. Pre lacrymis uisus eius debilitatus, 371. Eius consecratio prima die Dominica post festum S. Andcee, pridie uidelicet Nonas Decembris, 371. Ecclesie Beccensi amicos semper acquisiuit, 372. Eius dissidium contra episcopum Londinensem, 372. De Beccensium conuersatione sollicitudo, 373., etc. 
    Fauet Urbano II pape, et aduersatur Guiberto, 374, 380. Per sex menses post electionem nichil non mouit ut dimitteretur 380. Consecratur, 374. Promittit pecuniam non paruam regi Anglorum ituro in Northmanniam, 374. Ut plus daret, rex exigit; et ipse dare omnino recusat, 374. Inde Anselmo rex infensus, 374. Eum rex a pallio petendo prohibet, 374. Petit a rege ut concilium conuocaretur, 374. Eum monet ut quedam, que non recte gerebat, corrigeret, 374. Ipse ad satisfactionem paratus, 374. Eam rex respuit, 374. Ideo Anselmus pecuniam regi dare renuit ne archiepiscopatum emisse uideretur, 374, 375. Opponit se regi terras Ecclesie Cantuar. militibus danti, 375. Aut archiepiscopatum dimittere, aut pallium ab Urbano II, uult requirere, 375. A Cantuarberia elongari non potest, metu hostium, 379. Rex uoce et litteris ei mandat ut Cantuarberiam custodiat, et undique conuocari iubeat equites et pedites, 379. Ideo non potest eo tempore cogere concilium, ut ipsi suadebat Gualterus cardinalis legatus, et ipse habebat in animo, 379. Purgat se a schismatis calumnia, 379, 380. Sub professione obedientie Romani pontificis ab episcopis est consecratus, 380. Ei pallium misit Romanus pontifex, 380. Mittit munusculum Urbano II, 380. Sub onere archiepiscopatus gemit, 380. Sua debita solui curat, 434. Discordia inter regem et Anselmum que mala peperit, 400. Petita a rege sed non obtenta licentia eundi Romam, de Anglia exit et Romam uadit Anselmus, 381. Rome causam suam pluries Urbano II exposuit. Tertio anno quo de Anglia exiuit, mala sua et totius Anglie scribit Pascali II, 382. Nihil habens excipitur et sustentatur ab Hugone Lugdunensi archiepiscopo, 382. In Angliam redire non uult nisi sit ei liberum legem Dei et decreta apostolica preferre uoluntati regis, 382. Et nisi rex terras Ecclesie reddiderit, et quidquid usurpauit de archiepiscopatu restituerit, 382. Cur Anselmus regem non excommunicat, 382. Eum Henricus I rex reuocat, 382, 383. Ei de reditu gratulatur Paschali II. 382. Burgundium et eius uxorem sororem suam consolatur quod eorum liberos ad uitam eternam paruulos Deus rapuerit, 383. Eos ut iam ori Deo seruiant hortatur, 383.
    Radulphi episcopi causa S. Anselmo demandatur, 384. De pluribus Paschalem II consulit, 384. Romano concilio interfuit, 384. Suos legatos de re inter ipsum et regem Romam mittit, 384. Per nouem annos persecutionem patitur, 384. Instituit S. Werburge cenobium, 385. Mittit ad Hildebertum Cenomanorum episcopum librum De processione Spiritus sancti, 386. Eius uigore pax regni et sacerdotii dignitas firmata et defensa, 387. Mathildem in regis coniugem benedixit, et ad coronam sacrauit, 387, 388. Contumeliam patitur ex litteris que ab eo transcripte falso ferebantur, 389. Monachis ecclesie Cantuar. partem altaris, et manerium restituit, 393 Samuelem Dubline episcopum de tribus corripit, 393. Paschalem II consulit de inuestituris, 393, 394. De Anglia exit media estate, Carnotum peruenit, ubi a comittissa regis Anglie, sorore, et ab episcopo excipitur, 395. Pre nimio calore in Northmanniam regreditur, 395. Becci moratur, 396, 398. Inde ante Assumptionem B. Marie Romam profecturus, 398. In festiuitate apud Carnotum fuit, 398. Reprehenditur de familiaritate quam habebat cum illis quos rex non diligebat, 398. Romam uenit, 398. Roma redit, sed in Angliam non uenit et cur, 399, 439. Ne communicet cum episcopis excommunicatis, 439. Accusatur quod regem et Robertum episcopum Lincolniensem per suos monachos infamauerit, 400. Ab ea calumnia se purgat, 400. Non Lanfranci exemplum, sed Dei legem se seruaturum iurauit, 400. Accusatur quod dum a rege dari inuestituras prohiberet, ipse Ecclesias daret laicis, 404, 439. Ab ista calumnia se purgat, 439. Eum reges Francorum inuitant ut in Galliam ueniat, 440. Archiepiscopi Rothomagensis causa Anselmo committitur, 416. Dicit se iurasse non regis aut predecessorum suorum consuetudinem, sed Dei legem se seruaturum, 438, 439. Hinc Rex iratus, 439. Regem arguit quod exigeret pecuniam a presbyteris in mulctam uiolate synodi Londonensis, 407. Inter eum et regem conuentio facta in Castro, Aquila, in uigilia festiuitatis B. Marie Magd. de reuestiendo eum, et ei omnibus restituendis, 407. In Angliam tamen redire non uult, donec regis legatus Roma redierit, 407 et 408. Presbyterorum coniugia exsecratur, 408. Presbyteros qui feminas tenent omni ecclesiastico beneficio priuat, 408. Eos excommunicat, 408. Romam Baldewinum et Guillelmum, suos legatos mittit, 410, 411, 416. Eius caritas erga conuersos ad fidem, 409. Episcopi Anglie eum ut cito redeat in Angliam, exorant et opem spondent, 410, 411. Testimonium de homine ignoto ferre recusat, licet a regina rogatus, 413. In Angliam, a rege reuocatus, est reuersus, et ab omnibus cum gaudio susceptus, 413, 418, 427. Monachos in Scotiam misit, 414. Interdicit Thomam electum Eboracensem episcopum,  422. Impedit ne huic pallium mittatur, 421. Ne pallium episcopo Londinensi concedatur, 421. Opponit se legationi quam archiepiscopo uiennensi dederat Paschalis II, 427. Anselmi de Rogero abbate S. Ebrulphi grauis querela apud archiepiscopum Rothomagensem, et omnes episcopos et abbates Northmannie, 432. Pape uult mittere libros Cur Deus homo, et De conceptu uirginali, 441.
    ANSELMUS, S. Anselmi nepos. De Anselmo nepote, 391, 392, 395, 434, 441. Anselmus Anselmi archiepiscopi nepos, filius Burgundii et Riceze, 382. Deo a parentibus oblatus, 383. Eius in Deum amor, 383. Eum Ernulpho Priori Cantuarie commendat Anselmus archiepiscopus, 383. Ut grammatice studeat, et plus in prosa quam in uersibus se exerceat, Anselmus archiepiscopus precipit, 383. Ab diuturna egritudine conualuit, 392. Cum Anselmo archiepiscopo exsulante Lugduni moratur 382.
    ANSFREDUS, Anselmi seruiens et nuntius, 373, 414. Ex Anglia Beccum uenit, 373.
    Antichristus. In Antichristi persecutione nemo etiam perfectorum non timebit, 161. Fallacia signa seu miracula Antichristi, 161. Tunc magna tentatio, 161. uide Iudicium.
    Antiphonarium. Antiphonarium notis musicis describendum, 319.
    ANTONIUS, monachus Cantuariensis subprior, 376, 400. Quod suspiciosus esset redarguitur, 400.
    Aphorismi. Aphorismos cum glossis a Mauricio monacho transcribendos et ad se deferendos curat Anselmus, 325, 330.
    Apostata. uide Monachus.
    Apostoli. Apostoli primi ex Iudeis crediderunt, 180. Christus apostolis Ecclesiam gubernandam commisit, 160. Thomas apostolus in Indiam, 158. Bartholomeus in Indiam missus, 158. Mattheus in Aethiopiam iuit, 158. Ioannes apostolus in Asiam, 158. Andreas in Scythiam, 158. Philippus apostolus in Scythiam, 158. Petrus in Italiam, 158. Paulus in Hispaniam, 158. Ex maleuolorum nequitia apostoli erant odor mortis, 133. Per rectitudinem apostoli erant bonus odor, 133.
    Appetitus. Naturalis uoluntas uitandi incommodum, aut habendi commodum, 68. Sine hac nullus mouetur amore aut timore, 68. Appetitus non sunt per se iusti uel iniusti, 98, 134. Bruta quando appetitibus consentiunt, non dicuntur iniusta, 98, 134. Appetere quaslibet infimas uoluptates, non est malum, 70. Appetitus non auferuntur in baptismo, 98. uide Baptismus, Bonum, Concupiscentia, uoluntas.
    Aqua. Aqua benedicta aspergitur, noua eeclesia, 423. uide Ecclesia. Aqua cum uino in missa apponitur, ut aqua que cum sanguine de latere Christi fluxit representetur, 453. uide Missa.
    Aquicinum. Aquicinense cenobium, 424. Eius abbas Gelduinus, 424.
    Aquila, castrum: in eo rex Anglie et Anselmus conueniunt, 408.
    Archidiaconus. Archidiaconatus Cantuariensis redditus, 409. In eleemosynis expenduntur, 409.
    ARISTOTELES de singularibus astruxit omnia esse ex necessitate, 94. Quo sensu Aristoteles dixit grammaticam eorum esse que sunt in subiecto, 145, 146. Aristotelis Categorie, 147.
    ARNULFUS  abbas exstinxit calumniam que Gualterum abbatem afficiebat, 330.
    ARNULFUS monachus: ei consulit Anselmus non eligere ubi doceat, sed ubi doceatur, 323. Magister est Mauricii monachi, 331. Doctus in declinationibus, 331. Beluacensem eum salutat Anselmus, 336.
    ARNULPHUS ahbas Troarnensis, 416. Graui morbo laborans, onus uult deponere, 416. Quod non nisi de consensu archiepiscopi et fratrum id agere debeat, 417.
    ARPHAXAD. uide Caino.
    Ars. Pictura aut quoduis opus est in mente artificis, priusquam in re sit, 35 et 36. Opus in mente artificis est uita, 36. Et nichil est aliud quam ipsa artificis scientia, 36.
    Asinus gentilem populum significat, 180.
    ATHELIZ, abbatissa Wintoniensis, 393. uide Wintoniensis.
    Atrebatum. Monetarius de Atrebato fit monachus, 316.
    Auaritia, auarus. De auaritia, 198. Iniquitas est insatiabilis diuitiarum auiditas, 347. Quidam iusto labore, sed iniqua cupiditate diuitias congregant, 184. Auaritie peccata, 196. uide Diuitie. Auarus quomagis pecuniam auget, eo magis pecunie siti ardet, 188.
    Audire Spiritui sancto, est quasi discere, 55. Audire nostrum quid, 172. Audire Dei, 172.
    Audenus  Cenobium S. Audeni, 413. Eius abbas Helgotus, 413. 
    AUGUSTINUS  filius ueritatis, 108. Eius libri in Genesim ad litteram, 451. Eius sententia de personis et substantia Dei, 337, 339. Eius sententia de origine anime, 107. Et de semine, utrum culpa in eo sit, 107. S. Ambrosio S. Augustini opponitur auctoritas quasi dicentis culpam esse in semine, 107.
    AUGUSTINUS  Anglorum apostolus, 421.
    Azymum. Panis siue azymus siue fermentatus, panis est, 135. Nec differt substantialiter, 135. Respondetur obiectionibus Grecorum pro fermentato contra azymum, 136. Azymus panis est dignior ad faciendam Dominici corporis ueritatem, 136. Et melius sacrificatur de azymo, quam de fermentato, 135, 136. In Scriptura tum ueteri tum noua fermentum significat peccatum, 136. Greci paganis fauent in fermentato sacrificantes, 136. A Grecis anathematizantur azymite, 135. Et proinde Christus, 135. Christus non de azymo corpus suum fecit, ut preceptum legis de azymo seruaret, 135. Sed ut azymitas approbaret, 135. In azymo sacrificantes non iudaizant, 135, 136. Non enim de azymo sacrificant ut legem ueterem seruent, 135. Nec ut Christum futurum significent, 135 et 136. Sed ut Dominum imitentur, 135. uetus Pascha in azymis celebratum, 135, 136. Est nostri figura, 136. Azymus panis significabat Christum sincerum et mundum futurum, 135. Significabat et nos, qui manducaturi eramus corpus Christi, mundos esse debere ab omni fermento nequitie, 135. Iam uero significat Christum sine peccato uenisse: et nos sine peccato esse debere, 136. Christus non prohibuit ne in azymis sacrificemus, 136. Sed suo opere precepit, 136. Siue azymum siue fermentatum panem sacrificans, sacrificat, 155. Christus azymum benedixit, 135. Cena in qua hoc factum est hoc exigebat, 135. uide Waleranus.

B
    Baiocenses monachi, 318.
    BALDEMUS. uide BALDWINUS de Tornaco.
    BALDRICUS. Baldricus Beccensis prior: ab eo Anselmus in Anglia petit ut ad se mittat orationem quam ad S. Nicolaum fecit, et epistolam quam de Incarnatione uerbi inchoauerat, 360. Ei per sanctam obedientiam precipit ut prioratum non deserat, 367. Eius obedientia et concordia cum abbate, 376.
    BALDUINUS rex Hierusalem, 429, 436. Fratri suo successit, 429. Ei de prouectione ad regnum Anselmus gratulatur, 429.
    BALDUINUS abbas: eius regimini committit Anselmus monachos quos in Angliam mittit, 342.
    BALDUINUS monachus Beccensis: in Angliam ab Anselmo mittitur, 361. Per eum monachi Beccenses ab Anselmo petunt ut, reiecto episcopatu, ad eos redeat, 364.
    BALDUINUS de Tornaco monachus, 381. , 400, 444, 449. Ab Anselmo ad papam mittitur, 383, 440. Roma rediit, 441, 444.
    Balsamum pretiosissimum, 157. uide Chrisma.
    Baptismus salutis initium, 176. Prima Ecclesie ianua in baptismo per Christum aperitur, 383. Baptismus est figura mortis et sepulture, 136. Fit in aqua, 136. Baptismus Ioannnis 136, 173. In aqua fiebat, 136. Figura fuit nostri baptismi, 136. Non melior est baptismo Christi, 173. Aqua de Christi latere fluens aquam baptismi significabat, 453. Baptismo populus per effusionem sanguinis Christi innouatur, 453.
    In baptismo fides Deo promittitur, 213. Aetas triginta annorum indicat baptismi mysterium, fidem scilicet Trinitatis, et obseruationem decalogi, 174. Christus est qui baptizat, 454. Anima Christiana est celesti lauacro candidata, dotata Spiritu Sancto, in Christiana professione iurata, uirgo Christo desponsata, 208. In baptismo dimittitur originalis iniustitia, 131, 170. In eo dimittitur omnis culpa impotentie et corruptionis, quam propter peccatum primi parentis incurrunt, 131. Nullum illis imputatur delictum post baptismum, nisi quod uoluntate fecerint, 131. Omne peccatum in baptismo aufertur, 98, 131. In baptismo omnia peccata Christi sanguine lauantur, 131. In baptismo culpe delentur sine mora, 180. Ipsa corruptio et appetitus carnis non statim in baptismo delentur, 131. Non promititur nobis per baptismum et fidem Christianam beatitudo quam habebat Adam ante peccatum, 131. Cur baptizati et martyres non statim fiant incorruptibiles, 131, 132.
    Si homines per baptismum transirent in incorruptionem, nullus esset qui ad hanc beatitudinem non festinaret, 131. Per baptismi sacramentum datur gratia, 288. De lauacro ascendens fit particeps resurrectionis Christi, 170. Per baptismatis ablutionem inter adoptionis filios aggregamur, 254. Tunc primum quisque est filius Dei, cum de baptismo ascendit, 173. Baptizatus, ut non amittat gratiam quam accepit, crescere debet per laborem sancte actionis, 176. 
    Quisquis in Christo baptizatus est, apertum est ei celum, et Deus desuper paratus est eum suscipere, 176. Qui baptizatus est, per gradus scale, que a baptismo ad Deum porrecta est, debet ascendere, 176. Gradus huius scale sunt uirtutes, 176. Qui baptizatus est, non sit piger, sed per uiam mandatorum Dei tendat ad celestem patriam, 176. Peius diabolo peccat qui post gratiam regenerationis peccat, 288. uide Peccatum, Penitentia.
    Barba. Indecorum est non habere barbam uiro qui debet habere, 69. Non dedecet barbam non habere uirum qui nondum habere debet, 69.
    Barense concilium. In eo Anselmus processionem Spiritus sancti a Filio propugnauit, 424.
    BASILIA. Mulier piissima, 415. Hugonis comitis Flandrie coniux, 333. Eam Anselmus ex Anglia salutat, 351, 361.
    Batailla. Monachi de Batailla in ciuitate Exoniensi plura grauamina a clericis huius ciuitatis sustinent, 373. De his apud Exoniensem episcopum conqueritur Anselmus archiep. 373.
    Batensis prior, 420.
    Beati, Beatitudo. Beati dicuntur qui habent quidquid desiderant, 160. Necesse est aliquos homines ad beatitudinem peruenire, 86. Nemo beatus esse potest habendo quod non uult, aut non habendo quod uult, 68. Nemo debet nec potest esse beatus, qui non habet iustam uoluntatem, 62, 69. Non potest perfecte nec laudabiliter esse beatus qui uult quod nec potest, nec debet esse, 68.
    Fruentes Deo filii Dei et dii uocabuntur, 242, 244. Certi erunt se nunquam bonum suum amissuros, 244. Beati erunt omnipotentes sue uoluntatis, ut Deus sue, 34, 242. Et sicut illi non aliud uolent quam quod ille, ita ille uolet quidquid illi uolent, 242 et 349. Et qui Deo fruitur, quidquid uolet, erit; et quod nolet, non erit, 34, 234, 242, 349. Ibi erunt bona corporis et anime, 349. Que et quanta bona sint fruentibus Deo, 34, 242, 243. Bona beatorum, 200, 234, 235, 253, 259. Deus a beatis uidetur in se et in creaturis, 182, 235. Esca iustorum est presens uultus Dei, 182. uultus Dei sine defectu cernitur a sanctis, 182. Dum uultus Dei sine defectu cernitur, sine fine mens cibo uite satiatur, 182.
    Deus beatos diligit plusquam illi seipsos, 34, 242. Beati Deum diligunt, et se, et inuicem per illum, 242. Ille uero se et illos per seipsum, 242. Omnibus beatis una erit uoluntas, 34, 242, 349. Quia nulla eis erit nisi sola Dei uoluntas, 349. Beate ciuitatis gaudia, 229. Beatorum gaudium multiplicatur ex beatitudine et gaudio aliorum, 35, 243.
    Beati tantum pro aliorum beatitudine gaudent quantum pro sua, 243. Quia alios ut seipsos diligunt, 243 et 349. Magis gaudent de felicitate Dei, quam de sua et aliorum, 549. Quia Deum plusquam se et alios diligunt, 349. Tantum gaudebunt quantum amabunt; tantum amabunt quantum cognoscent, 35, 243. Hoc gaudium non intrabit in gaudentes, sed magis gaudentes intrabunt in hoc gaudium, 243. Gaudium illud erit plenum, 243. Tales erunt homines in celo, quales nunc sunt boni angeli, 85. In beatitudine unus Dei et hominis amor erit et una uoluntas, 239 In celo patebit ueritas Scripturarum, 163. In electis angelis et in sanctis affectio uolendi iustitiam inseparabiliter est, 116. uoluntas sicut essentia in beatis erit quodammodo immutabilis, 238. In beatis liberum arbitrum erit ab omni malo liberatum, 238. uide Liberum arbitrium. Ex commodis constat beatitudo, quam uult omnis rationalis creatura, 64.
    Beatitudo est sufficientia in qua nulla est indigentia, 85. Seu sufficientia competentium commemdorum sine omni indigentia, 134. Beatitudo est status congregatione omnium bonorum perfectissimus, 160. Homini non sufficit nisi Deus, 228, Deus est ipsa uita beata, 203. Rationalis natura Dei contemplatione beata uel est, uel futura est, 81. uide Rationalis creatura. Beatitudo ad quam homo factus est, in hac uita haberi non potest, 79. Ad illam perueniri non potest, nisi dimissis peccatis, 79, 85. Horum fides ad salutem necessaria, 79. uoluntas beatitudinis non est beatitudo. 133. Desiderium beatitudinis, 84, 177, 319. Que celestis beatitudinis desiderium potentius excitant, 349. Dolor quia nondum ibi est, timor non perueniendi, 84. Nulla sentiri debet letitia, nisi de his que auxilium aut spem dant perueniendi, 84.
    Beatus esse non potest, qui non uult beatitudinem, 68. Hec esse commodum, 68. Beatitudinem uolunt omnes, etiam iniusti, 68. Omnes uolunt sibi bene esse, 68. Et malum sibi esse nolunt, 68. Accepta hac sola uoluntate, non potest creatura rationalis non uelle beatitudinem, 68. Accepta hec sola uoluntate, potest uelle id quod prodesse putat ad beatit dinem, 68. Qui uult aliquid propter beatitudinem, non aliud uult quam beatitudinem, 68. 
    Qui solam beatitudinis uoluntatem accepit, non potuit aliud uelle, 68, 69. Nec potest non uelle eam beatitudinem quam maiorem intelliget, 68. Sed uult esse beatus, quanto altius hoc esse posse cognoscit, 68. Et ita uult esse similis Deo, 68. Qui uult solam beatitudinem  commoda tantum uult, 68. Per affectionem commodi, omnes iusti uolunt esse beati, 68, 116. Non omnis habet beatitudinem, qui habet eius uoluntatem, 133. uitam bonam uita beata sequitur, 201. De plenitudine beatitudinis, 349. Aeternitas beatitudinis, 211. Solum hominis bonum est intrare in gaudium Domini, et huic contemplando assistere, 164. Corpus erit spiritale non natura, sed potestate, 34, 242. Homines electi in corporum immortalem transmutabuntur immortalitatem, 82. Dissolui a corpore et esse cum Christo beatitudo est, 240. Ligari a corpore et abesse a Christo, miseria est, 240. Hec miseria timetur amitti, et hec beatitudo non desideratur haberi, 240.
    Omnis anima rationalis si, ut debet, studeat amando desiderare summam beatitudinem, illam aliquando percipiet, 26. In beatitudine quod nunc uidetur quasi per speculum et in enigmate, tunc uidebitur facie ad faciem, 26. Et ea sine fine fruetur, et eterne beata erit, 26. Illa fruens nec timore torqueri poterit, nec fallaci securitate decipi; nec eius indulgentiam iam experta, illam poterit non amare, 26. Nec illa summa bonitas deseret amantem se; nec aliquid erit potentius quod eas separet inuitas, 26. In beatitudine immutabilis sufficientia, 26.
    Beatitudo non est, si non est, iustitia 68, 69. Nullus ad beatitudinem peruenire ualet cum peccato, 84. Nullus iniustus admittetur ad beatitudinem, 85. Nullus ad eam admittitur, nisi in quo nulla penitus iniustitia, 85, 86, 129. Non omnibus iustis promissa est uita perpetua, 129. Sed illis tantum qui sunt iusti sine omni iniustitia, 129. Beatitudo que iustis promittitur, erit similitudo angelorum Dei, 129. Non datur beatitudo, nisi illi cui penitus dimissa sunt peccata, 86. Qui non soluerit Deo, quod debet, non poterit esse beatus, 85, 86. Que aliquando beate, aut que aliquando misere future sint, comprehendi non potest ab homine, 26. uide Bonum, Rationalis creatura. Bonis apertus est paradisi introitus, 211.
    Beccum, Beccenses. Beccensis Ecclesia: eam matrem suam, et suum nidum uocat Anselmus, 422. Beccenses monachi secundum Regulam Benedicti obedientfam profitebantur S. Anselmi tempore 367, Beccensis cenobii penuria post obitum Herluini abbatis, 341. Signum magnum ex uno fracto et uno discordante post obitum eiusdem conficitur, 349. Beccensis cenobii ab episcoporum iurisdictione exemptionem ab Urbano II. Romano pont. obtinet Anselmus, 354.
    Beccenses monachi, 351. Placitare coguntur coram rege, Dominica die, 341. Eis suam in Angliam prosperam nauigationem scribit Anselmus, et ut in pace et religione monachica conuesrsentur, 344. Eisdem de altera sua in Angliam nauigatione scribit, 347. Anselmi electioni in episcopum Cantuariensem consentire nolunt, 363. Eos de erepto sibi Anselmo consolatur Gondulfus episcopus Roffensis, 364. Et eos monet ut eius electioni non resistant, 364. Illius electioni consentiunt, 364. Hunc consensum ut per litteras ad regem et ad Anselmum declarent, mandat Anselmus, 364. Pars una minor eorum in capitulo consensit, altera maior non consensit, 365. Ut Guillelmum in abbatem eligant consulit eis Anselmus, 367. Nisi Anselmi In archiepiscopum electioni consensissent, imminebat Ecclesie Beccensis destructio, 368. Eis regis Anglorum salutem et auxilium Anselmus mandat, 271. Suam consecrationem pridie Nonas Decembris faciendam eis mandat Anselmus, et ut id aliis monachis et amicis in Francia significent, 37. Eis Anselmus dat in litteris absolutionem, et orat ut Deus illos ab omnibus peccatis absoluat, 372. Ut secundum suas admonitiones uiuant, eos hortatur Anselmus, 373. Ut in bono perseuerent, et extra claustra non uagentur; et ut prelatis, maxime abbati subiaceant et obedientes sint, 376. Ut prelatorum facta non iudicent, 376 et 381.
    Abbas Beccensis cum principis Northmannorum gratia eligitur, 367. Beccensi prior Baldricus. uide Baldricus. In Beccensi calendatio notabantur qui decedebant in monasterio Rodulphi, 319. Beccenses monachi apud Confluentium, 346.
    BEDe tractatus De temporibus, 324
    Bellum. Iniquitas est cruenta bellorum confusio, 347. In Francia tum bella ita seuiebant, ut itineris nulla esset libertas nec securitas, 328. Bella in Anglia, 379, 380.
    Beluacenses. Beluacensis episcopus. uide Fulo. Beluacensis Ecclesie tribulationes, 393. Beluacensium canonicorum et presbyterorum mores corrupti, 354. A suo episcopo corripi non fuerunt, 354. Eorum in episcopum odium et persecutio, 354. Canonici et presbyteri Beluacenses  concubinas tenent, 354. Filios suos ad sacros ordines uolunt promoueri, 354, Eis prebendas suas quasi hereditaria successione concedunt, 354. Beluacenses laici res, Ecclesie inuaserant, 354. Thesaurarius Beluacensis filius Lanscelini, nomine Rodulphus, adolescens, delicatus, pulcherrimas, diues et nobilissimus et immoderatus amator seculi, 348. Monachum tonsura et habitu Becci professus est, 348 et 250. Beluacensis clericus fit monachus in Ecclesia Cantuariensi, 437.
    BENEDICTI Regula, 431, 432. In professione secundum Regulam S. Benedicti promittitur conuersio morum et obedientia secundum eandem Regulam, 361. Regula S. Benedicti obedientiam precipit exhibendam non solum abbatibus, sed omni maiori, 361.
    BENIDICTUS monachus de Sancto Petro supra Diuam contra uoluntatem abbatis sui apud Parisium propter scholas morabatur, 346. Ei mandat Anselmus ut ad monasterium redeat, 346.
    BENEDICTUS contra sacerdotum et prelatorum superbiam scribit, 384.
    Beneficia. Dei beneficia: et memoria eorum et gratiarum actio, 214, 215, 233, 254, 235, 236. Consideratione dignitatis sue et beneficiorum Dei nomo ad Dei amorem accenditur, 202. Dei beneficium est quod non abortiui proiecti sumus, quod integra membra dederit, 333, etc. Quod inter tales nasci nos uoluit per quos ad fidem et sacramenta perueniremus, 333. Quod educati fuerimus a parentibus Christianis, 333. Quod a nullo lesi ad congruam etatem in eius fide et bona uoluntate nutriti sumus, 233. Qui sui non est immemor, quomodo obliuiscitur eius a quo omnia accepit, 237. Peccator Dei beneficiis in Deum pugnat, et Dei stipendiis in diabolo contra Deum militat, 214, 215. uide Gratiarum actio Gratitudo.
    BENIAMIN monachus Cantuarie petit ab Anselmo licentiam ipsum adeundi, 406.
    BERNARDUS  abbas Clareual. Spiritus sancti organum, 108.
    BERNARDUS de Nouo Mercato, 433.
    BERNARDUS prior S. Albani, 431.
    BERNARDUS monachus cenobii S. Werburge, 386.
    BERNARDUS seruiens domini Petri Camerarii summi Pontificis, 421.
    Bertinus. S. Bertini cenobium, 416. Eius abbas Lambertus, 416. Abbati Cluniacensi erat subditus, 416. uide Lambertus.
    Bonum. Plurima bona esse sensibus corporis et ratione mentis discernimus, 4. Non appetimus nisi ea que bona putamus, 4. Omne bonum est essentia, 61. Et omnis essentia est bona, 62. Nihil solet putari bonum nisi aut utile. ut salus etc., aut honestum, ut pulchritudo, etc., 4. Utile et honestum si bona sunt, per idipsum sunt bona, quod cuncta bona sunt, 4. Omnia alia bona, quam illud per quod cuncta sunt bona, sunt bona per aliud quam quod ipsa sunt, 4. Ipsum est simpliciter melius quam non ipsum 9. Non ipsum est secundum quid melius quam ipsum, 9. Multa sunt relatiua, quorum ipsum non est simpliciter melius quam non ipsum, 9. Nihil uolumus nisi quod iustum aut commodum putamus, 64. Duplex bonum: unum bonum quod est iustitia; alterum, quod dicitur commodum, 64, 68, 125. Nullatenus est bonum, per quod mutatur uel corrumpitur summum bonum. Non est semplex bonum, cuius uoluntate erit summum bonum, 10.
    Summum bonum. Quod summum bonum non est, minus est aliquo, 45. Summum bonum est summa essentia, 62. uide Beatitudo, Bonum, Rationalis creatura. Omnia sunt bona per unum aliquid quod idem sit in diuersis bonis, 4. Illud per quod cuncta sunt bona, est magnum bonum, et ipsum solum est bonum per seipsum, 4, 25. Nullum bonum quod per aliud est, est equale aut maius eo quod est per se bonum, 25 Illud itaque est summe bonum, quod solum est per se bonum, 25. Quod est summe bonum, est summe magnum, 25. Est igitur unum aliquid summe magnum, et summe bonum, id est, summum omnium que sunt, 25.
    Omnia bona sunt bona per unum aliquid quod est bonum per se, 4, 5, 25. uide Deus bonus, Deus causa rerum. Est una sola natura, que est summum bonum, 25. Summum ens, 25. Omnia alia bona habet, qui illud bonum habet, 212. Amabilis et laudabilis est, qui studet bonus esse, 378. Melior est qui bonis et malis bonus est, quam qui bonis tantum est bonus, 31, 2, 32. Melior qui est malis et puniendo et parcendo est bonus, quam qui parcendo tantum, 32. In creaturis non est eadem essentia, que bonitas et que potentia, 238. uide Deus bonus, Finis.
    Bos Iudaicum populum notat, 180.
    Boso monachus Beccensis, et Anselmi in eum amor, 374, 375.
    Bruta. uoluntas beatorum uoluptates appetens, non est mala, 70. Quia irrationalis est, 70. Brutorum appetitus,  70 uide Appetitus, Concupiscentia, uoluntas.
    BURGUNDIUS, Riceze, sororis Anselmi, maritus, 382. Filius eius Anselmus: eum Deo offert, 382 uide Anselmus nepos. Ceteri eius liberi paruuli decedunt, 383. Hoc Dei gratiam computare debet, 383. Burgundius et uxor eius Richera Anselmi soror, 390, 391. Eos Anselmus hortatur ut suum finem quotidie ob oculos ponant, 391. Et ut ad eum non ueniant, 391 et 392. Burgundius coniux Richere proponit ire Hierosolymam, 391. Ut se generali confessione preparet Anselmus prescribit, 391.

C
    Cadomenses monachi, ex quibus Ernulphus, profitebantur Regulam S. Benedicti, 361. uide Ernulphus.
    Cecitas. Cecus dicitur non tantum qui perdidit uisum, sed, qui cum debet habere, non habet, 27. Cecitas non est aliud quam non uisus, aut absentia uisus, ubi uisus debet esse, 344, 99. uide Priuatio.
    CAINAN. De Cainan et Arphaxad Moyses in Genesi nichil habet, 174, 175.
    Calix. uide Missa.
    Calor magnus est sine omni frigore, 134.
    Calumnie patienter sustinende, 330, 331. uide Iniurie, Ira, uindicta.
    Canon. uide Missa.
    Canonicus legitime absens prebende fructus integros potest recipere, 388. De Canonicorum regularium religione Anselmus nichil nisi solam dilectionem meruit, 429. Canonici regulares de monte S. Eligii, 429.
    Canticum nouum et carmen Deo cantare, est noui hominis uias incedere, et gaudia patrie celestis recogitare, 206.
    Cantuariensis Ecclesia dicitur Dorobernensis, 393. Cantuariensis Ecclesia, apostoli Petri beneficio a principio sanctificata, 363. Gregorii studio nobiliter fundata, 363. SS. Bonifacii, Honorati, Agathonis, etc., singulari priuilegio donata, 363. Primatus Ecclesie Cantuariensis, et illius iura, 373, 421, 449. Archiepiscopus Cantuariensis est sedis apostolice legatus in Anglia, 427. Est abbas cenobii Cantuariensis, 377. Episcopi Anglie placitum non possunt constituere sine archiepiscopo Cantuariensi, 437. Cantuariensi archiepiscopo obedientiam prestant episcopi Eboracenses, 422. Anglie regem primas archiepiscopus Cantuariensis debet coronare, 298.
    Cantuariensis archiepiscopus ius habet dedicandi Ecclesias uillarum suarum, etsi in alterius diecesi sitatum, 373, 428. Archiepiscopus et monachi Cantuarienses, non duo, sed unum corpus, 396. Illius Ecclesie monachis Anselmus oratorium et manerium restituit, 393. Monachi Cantuarienses stabilitatem in professione promittebant, 418. Plures ex illis in sacris Scripturis eruditi, 404. Ab eis rex Anglie pecuniam exigit, 441. Multa patiuntur pro Anselmo, 404. Ipse eos ad patientiam et ceteras uirtutes hortatur, Cantuarienses monachi inobedientes corripiuntur ab Anselmo, 377. Claricus Beluacensis fit monachus in Ecclesia Cantuariensi, 437. Cantuariensis archidiaconatus redditus in eleemosynis expendendi, 409. Cantuariensis Ecclesie terras rex dat militibus, 375.
    Caput. uehemens dolor capitis describitur, 323.
    Carnotensis episcopus Iuo, 406.
    Carnotense monasterium, 398.
    Carnotensis comitissa, Henrici regis Anglorum soror, 445. Per eam rex et Anselmus conuenerunt, et rex Anselmum reuestiuit, 445. eius erga legatos pape obseruantia, 440. Inter eam et Ecclesiam Carnotensem dissidium, 440.
    Carnotum iuit Anselmus Romam tendens, 434. Ibi ab episcopo et a comitissa susceptus, 434. Eorum consilio pre calore nimio Beccum rediit, 434. uide Anselmus.
    Caro. Unde uiuat caro, 211, etc. Caro quasi naturaliter ad infirma tendit, 238. Carnem uocat Apostolus omnem uitiosum motum, 415. Qui secundu n desideria carnis uiuit, non Dei imaginem, sed figuram pecudis habet, 238. Secundum carnem ambulare, est carni uoluntate concordare, 415. uide Concupiscentia.
    Case Dei abbas Durandus, 334, 335.
    Castellum duplici sensu, 178. Castellum Mariam significat, 178.
    Castitas. De castitate, 191. uide Concupiscentia, Fornicatio, Pudicitia, uirginitas, uoluptas.
    Categorie. Una et eadem res non potest sub diuersis poni categoriis, 149. uide Aristoteles. Deus substantia.
    Causa. Ex quocunque fit aliquid, id causa est eius quod ex se fit, 7. Quomodo ex nichilo aliquid efficiatur, 7. Omnis causa aliquod ad essentiam effecti prebet adiumentum, 7. Intelligi non potest ut ex eo quod penitus non est, fiat aliquid, 7. Sed uox omuium est, nichil de nichilo,  7. Tribus modis substantia dici potest facta ex nichilo, 7. Dicimur rem facere, 1. Cum rem facimus; 2. Cum possumus facere ut non sit, et non facimus, 70. Quod dicitur esse per aliquid, uidetur esse aut per efficiens, aut per materiam, aut per aliquod instrumentum, 6. Quidquid est aut per efficiens, aut per materiam, aut per aliquod instrumentum, per aliud est, 6. et posterius et aliquomodo minus est eo per quod habet ut sit, 6 et 15. Informis, seu confusa natura elementorum uidetur esse materia omnium corporum suis formis discretorum, 6. Unde sit materia informis elementorum, 6. Materia corporee uniuersitatis non potest esse ex alia materia quam uel ex summa natura, uel ex seipsa, uel ex aliqua tertia essentia, 6. Tertia essentia non est preter summam naturam que est per se, et uniuersitatem eorum que sunt per ipsam, 6. Ideo ex quadam tertia essentia non potest esse rerum uniuersitas, 6. Rerum uniuersitas ex seipsa esse non potest, 6. Alioquin non esset per id per quod sunt cuncta, 6. Et esset seipsa prior et posterior, 6. uide Elementum.
    Omne quod est materia, ex alio est, et eo posterius 6. Nihil est aliud a seipso, uel seipso posterius 6, 15. Nihil est materialiter ex seipso, 6. Nihil rationabiliter ab aliquo fit, nisi in facientis ratione precedat aliquod rei faciende exemplum, siue forma, uel similitudo, uel regula, 7. uide Idee. Faber facturus aliquod sue artis opus, prius illud intra se dicit mentis conceptione, 81, 17. Esse per aliquid, et esse ex aliquo, non semper habet eundem sensum, 6.
    Quod est ex aliquo, est etiam per ipsum; et quod est per aliquid, est etiam ex eo, 5. Quod est ex materia et per artificem, potest dici esse per materiam et ex artifice, 5. Aliter tamen est ex materia quam per artificem 5. Nullo modo intelligi potest ut quod aliquid est sit per nichil, 6. Quidquid est, per unum aliquid est, 5; omne quod est, aut est per aliquid, aut per nichil, 5. Nihil per seipsum fieri potest, 15. Quidquid fit, posterius est eo per quod fit, 15. Ille de quo est aliquis, non potest esse ille qui de se est: nec ille qui de aliquo est ualet esse is de quo est, 50, 51, 61. Quidquid ex aliquo uel per aliquod incipit esse, non est idem illi ex quo et per quod esse incipit, 10. Nulla res est per illud cui dat esse, 5. Id de quo aliquid est, eo principalius est et dignius, 60, non sic est in Diuinis, 60, Potest intelligi aliquis alius ab aliquo, prisquam sit illius, 51. Et si alicuius nequit esse, nisi sit alius, 51. Quod fit per aut post aliquid quod prius fieri debet; propter illud fieri dicitur, 78. Si id, per quod plures nature sunt equales, aliud est quam quod ipse sunt, minores sunt quam id per quod equaliter magne sunt, 5.
    Cedrus celsitudine omnes arbores superat, 156.
    Cellerarius ob ingrauescentem etatem munus commissum non debet dimittere, 419.
    Cenomanni. Cenomannorum episcopus Heldebertus uide Hildebertus.
    Ceremonie. uide Missa.
    Cereus Christum significat, 171, uide Marie purificatio.
    Charitas. Christus dilectionem gignit non turpem, sed pulchram; non libidinosam, sed castam, 158. Sapientia, que Christus est, mater est pulchre dilectionis, 158. Est mater timoris filialis, 158. Qui separari ualet a caritate Christi, in eius mente Christus radices non misit, 156. Deus, qui caritas est, est hereditas Christianorum, 141. Quo latius caritas diffunditur, tanto uberior diuidenti remanet et augetur, 141. Qui flagrat caritate, non necesse est ei precipiatur 180. uide Amor.
    Chrisma. Pro chrismate data pecunia, 443. Chrisma balsamum est consecratum, 157. Chrismate omnes Chritiani unguntur, 157. Christum et eius unctionem significat, 157.
    CHRISTUS, Christiani. Christus eterna et incommutabilis ueritas, 161. Christus est ipse Filius Dei, et lilius uirginis. 267. Christus est altera natura quam Pater, postquam factus est Filius uirginis: et altera natura secundum quod Filius Dei est, 267. Christus non alter Filius Dei, alter Filius uirginis, 267. Christus est Creator factus creatura, 239; dicitur Sapientia incarnata, 155. Et Sapientia secundum humanitatem creata, 156. In Christo uera est humanitatis natura, 217. Christum Deum et hominem confitemur, 91. Una persona uerbi et assumpti hominis, 47, 52, 77, 93, 100, 451, 452. Quia una est uerbi et hominis assumpti proprietatum collectio, 47. In una Christi persona, due nature, diuina et humana, 54, 77, 451, 452.
    In Christo due nature, diuina et humana, sunt una persona, 47. Unitas persone in Christo, non est ex duabus personis, 47. Ratiocinatio probans in Christo duas esse personas, sicut duas naturas, 47. Refellitur, 47. Christus non est una natura, licet sit una persona, 267. Nec est allera  persona a uerbo, licet naturam a diuina distantem habeat, 267. Quidquid de Christo dicitur, uel secundum Deum, uel secundum hominem uere dicitur, 47. Deus et homo in unum ita conueniunt, ut, seruata integritate utriusque nature, idem sit homo qui Deus, 92. In Christo diuersitas naturarum, et unitas persone, 94, 100. Ut quod humana non posset natura, faceret diuina, et quod diuine non conueniret, hoc exhiberet humana, 94. Non alius et alius, sed idem ipse homo et Deus, 94. Ut per humanam solueret quod illa debebat, 94. Est naturaliter unus idemque communis Filius Dei et Marie, 281, 452. iehsu Christus est Deus uerus et uerus homo, 77. Idem Deus et homo, 88, 93, 94. Si alius esset Deus et alius homo, neuter satisfacere posset, 88. Necesse est ut de Adam et Eua assumatur homo, per quem restauretur genus Ade, 88, 101. Christus est de Adam, 56, 57, est etiam de limo de quo factus est Adam, 7. Christus secundum semen non inaniter dicitur fuisse in Abraham, Dauid, etc, 104. De Synagoga Dominus, secundum carnem, originem duxit, 172. Christus secundum carnem Iudeus, 180. Nihil conuenientius quam ut de femina siue uiro Deus faceret hunc hominem, 38. De uirgine debuit nasci, 38. Christum Deus fecit de sola femina, 100. Christus ex uirgine assumptus est, 92, 94. Lucas ascendendo, Mattheus descendendo narrat Christi genealogiam, 174. Genealogia Christi descendendo significat peccatorum nostrorum susceptionem a Christo: ascendendo significat peccatorum abolitionem, 174. De massa peccatrice assumptus est, sed absque peccato, 94, 97, etc, usque ad 103.
    Christi innocentia, uirtus, gratia et sanctitas. In Christo plenitudo uirtutum, iustitie et sanctitatis, 155, 157, 165. Solus Filius uirginis diuerso modo ab aliis in Adam fuit, 104. Alii in Adam fuerunt, id est, in eius potestate ut de illo essent, 104. In Adam quando peccauit, fuit quidem unde iste futurus erat, sed in Adam non fuit ut iste de illo esset, 104. Sicut non erat in limo ut de illo primus homo esset; nec de Adam, ut Eua de illo sic esset ut facta est, 104. Solus Filius uirginis in Adam sola diuina uirtute, non hominis natura et uoluntate, procreatur, 104. Ade mala ad hominem de uirgine conceptum non pertranseunt, 101. Filius uirginis non subiacet peccato Ade, 101. Omnino fuit sine peccato ipse per seipsum, 92. Ipse a se et non a matre mundus fuit, 92. Nec originalis nec personalis iniustitia fuit in Christo, 103, Humana natura nunquam in illo sine diuina fuit, 103. Illius anima nunquam aggrauata contra uoluntatem fuit, aut impedita corpore corruptibili, 103. Totus ille homo et uerbum Dei, Deus, una semper persona exstitit, 103. Ideo illius anima nunquam sine perfecta iustitia, et sapientia et potestate fuit, 103. Sed eam, secundum personam, sicut Deus, habuit, 103. Natura humana in Christo a diuina, quod habuit, accepit, 103. In Christo nullum peccatum, 155. Pater in Christo delectabiliter quieuit, 155. Ex quo homo ille fuit, plenus Deo semper ut seipso fuit, 91. Nunquam fuit sine Dei potentia, et fortitudine, et sapientia, 91.
    Christi sapientia et scientia. Christi summa sapientia, 91. Quo sensu Christus dicitur profecisse sapientia et gratia apud Deum, 78. Perfecte omne bonum sciuit, et nullum malum ignorauit, 91. Omnem habuit scientiam, 91. Non potuit sapienter assumere ignorantiam, 91. Christo non crederent homines, si eum scirent nescium, 91. Nullum bonum erit quod Christus ignoret, 91. Nihil erit boni quod non amet, 91.
    Christi ueritas et iustitia. Christum nemo fallere potest, 195, et ipse neminem fallit, 195. Christus est ueritas, cui contraria est omnis uanitas, 204, 212. Christus iustitiam et ueritatem uiuendo et loquendo indeclinabiliter tenuit, 77. Non ob aliud Iudei illum sunt persecuti, 77. Christus in iustitia tam fortiter perseuerauit, ut inde mortem incurreret, 77. De iusto Patre secundum diuinam, et de iusta matre secundum humanam naturam, iustus ab ipsa origine natus est, 103. Iustitiam originalem babuit, 103. Ex eo quod Christus nec uoluit peccare nec potuit, non sequitur: ergo Deus fuit, 108. Constat quod diuinitas maxime adiuuerit Christum ut non posset nec uellet peccare, 108. Non est uerum de Christo quod in ipso natura humana sola per se iustitiam recuperare non possit, 101. Nec quod eam sine auxilio gratie seruare ualeat, nec eam intelligere in infantia, 101 et 102. Et hoc propter unitatem personalem nature assumentis, et nature assumpte, 100. Iusta uoluntas Christi non erat ex humanitate sed ex diuinitate, 78.
    Christi libertas. uide Christi obedientia, Christi mors.
    Christi obedientia. Quo sensu dicit quod non uenit facere uoluntatem suam, sed Patris. et quod doctrina sua non est sua, 78. Quo sensu dictum: Propter quod exaltauit illum, etc. 78. Quo sensu dictum: Factus est obediens, etc. 78. Quo sensu Christus dicitur: Factus obediens, etc. 222.  Discernendum quid fecit Christus exigente obedientia, et quid sustinuit non exigente obedientia, 77. Christus mortem subiit, non ulla eum cogente obedientia, sed potenti disponente sapientia, 222. Pater Christo ut moreretur non cogendo precepit, 222. Sed ille quod Patri placiturum, et hominibus profuturum intellexit, hoc sponte fecit, 222. Sic Patri liberam obedientiam exhibuit, 222. Pater ad hoc Christum cogere non potuit, quod ab eo exigere non debuit, 222. Pater precepit Christo mori, cum hoc illi precepit unde incurrit mortem, 77. Christus ut homo Deo Patri debebat, et Pater ab eo exigebat ut iustitiam indeclinabiliter in omnibus teneret, 77. Christus exigente obedientia iustitiam in omnibus semper tenuit, 77. Christus sponte sustinuit mortem, non per obedientiam deserendi uitam, sed propter obedientiam seruandi iustitiam, 77. Christus acceptam a Deo moriendi uoluntatem indeclinabiliter et sponte seruauit, 78. Christus didicit obedientiam; tum quia alios fecit discere; tum quia experimento didicit, 78. uoluntas Christi fuit uoluntas Dei, 93. Christus non ob aliud non potuit non mori, nisi quia immutabili uoluntate uoluit mori, 93, 94. Quod Pater non aliter uoluerit mundum saluari quam per mortem Filii, perinde fuit ac si illi mori preciperet, 78. Oportebat ut per hominis obedientiam uita restitueretur, 75.
    Christi paupertas. Christi paupertas ac nuditas in natiuitate, in uita, in morte, post mortem in sepulcro, 139, 140.
    Christus salus nostra. Ante Christum mundus insidiis et oppressionibus demonum tenebris obuolutus iacebat, 281. Non est nisi Christus per quem reconciliari queat natura humana, 132. Non nisi per Christum homo saluari potest, 86, 91. Spes tota in passione et meritis Christi, 247. Non poterat animus hominis a peccati morbo sanari, nisi medicamentum ei fieret mors ipsius medici, 186. Post Ade peccatum nullus admittitur ad regnum Dei, nisi per mortem Christi, 104. Sine Christi morte non redditur quod pro Ade peccato debetur, 104. Unus est Christus qui seipsum obtulit pro nobis, 139. Christus uenit ut peccatores uocaret ad penitentiam, et morte sua saluos faceret, 212, 213.
    Christi satisfactio. Assumpsit Deus mortalitatem, 91, ea sapienter, quia utiliter usus est, 91. uita Christi sufficiens fuit ad soluendum pro peccatis totius mundi, et plus in infinitum, 94. Christus pro se nichil debuit Deo soluere, 222. Soluit pro aliis qui quod debebant reddere non habebant, 222. Christus ex debito mori non debebat, 222. Dedit de suo, cum uitam sibi auferri propter iustitiam permisit, 222. Pretiosior est uita Christi, quam omne quod Deus non est, 222. Et superat omne debitum quod peccatores Deo soluere debent, 222. Occisioni, aut leui cuilibet lesioni uite huius hominis nulla immensitas peccatorum extra personam Dei comparari ualet, 91, 222. uite Christi maius est bonum quam omnia peccata sint mala, 222. uita ista tantum amabilis est quantum est bona, 222. uita Christi plusquam sufficit ad soluendum quod debetur pro peccatis totius mundi, 222. Solus Christus reddit pro omnibus qui saluantur plusquam debent, 104. uide Redemptio. Satisfactio. Christi uirtus occulta, 221. Cur Christus uirtutem suam abscondit, 221. Non ut diabolum falleret, 221.
    Christi uita. Infideles obiiciunt quia Deo facimus iniuriam, cum eum dicimus natum de femina, famem, sitim, crucem et mortem subiisse, 75. Humanitas Christi, conceptio, natiuitas, et alia mysteria deuote considerantur, 223, 224. Christus in uirginis utero, Spiritus sancti uirtute conceptus, 217. Conceptio Christi munda fuit et absque carnalis delectationis peccato, 92. De mundissima uirgine uerissime conceptus est, 103. Ab exordio conceptionis plenus Spiritu sancto, 173, 178. Eius natiuitas nec diuinitatis maiestatem in Christo, nec uirginitatis integritatem in matre uiolauit, 217. De uirgine natus est Christus, ut preuaricatricis nature corrupta sanaret, 205. Circumcisus est Christus ut omnia peccata hominem ascendere a se debere doceret, 203. Oblatus est in templo et a sancta uidua susceptus: et cur hec, 205. A Simeone sene susceptus et laudatus: et cur, 205. Christus parentibus subditus est forma obedientie, 217. Putatur filius Ioseph, 173, 174. Christus in medio doctorum, qui est sapientia Patris, 217. Christus baptizatus, 173, 217, non ut aqua mundaretur, sed ut aquas mundaret, 217 et 205. Et per eius carnem mundate aque uirtutem purgandi peccata assumerent, 205. Suo baptismo celum nobis aperuit, 173, aquis sui baptismi gladium ignitum porte paradisi exstinxit, 173. In eum descendit Spiritus sanctus sub columbe specie, 173. Christi ieiunium, eius uictoria contra diabolum, ministerium angelorum, 205, 217. Transfiguratio Domini, 162, 163, 164, 205. Cur Dominus uisionem sue maiestatis ad tempus taceri iussit, 165 Cur post eius Ascensionem predicata est, 165. Cur Mattheus et Marcus Christum  transfiguratum dicunt post sex dies, Lucas uero post octo dies, 162 Trium discipulorum qui Transfigurationis testes fuerunt, mystica significatio, 162. Nouissimis tribus annis maiora et plura gessit, quam in omni transacto tempore suo, 157. Christus predicat: uerbis et miraculis turbas edificat; nocte instat orationi, 205. Lazarum suscitat, 205.
    Christi passio et mors. Corpus et sanguinem suum tradidit suis discipulis, et eorum pedes lauit, 205. Sacrosancta mysteria mundis operibus et pia mentis humilitate sunt concelebranda, 205. Christus ludibria et crucis opprobrium sustinuit, 205 et 218. A Iuda pretio traditus, 218, genuflexus pedes eius lauit, 218. Ei omnia exhibuit que cordis pertinaciam emollire potuissent, 218. Anime Christi humilitatis et mansuetudinis magister, 218. Anime Christi tristitia, 218, agonia: sudor sanguineus: oratio, 218, 231.
    Christus comprehenditur et ligatur, 218. Pontificibus sistitur, 218. ueritatem confessus, quasi de blasphemia adiudicatus est morti, 218. Sputis inquinatur uultus eius, colaphis ceditur; uelo operitur, etc, 218. Extra ciuitatem, sub nudo celo nudus crucifigitur, 139, 140. Ita opprobrium hominum factus, ut nec sub tecto, nisi sub celo de quo eiici non potuit, mor, dignus haberetur, 140. Passionis series describitur, 218, 219. Christus comparatur Ioseph uestem abiicienti, 219. Cum dicimus Deum aliquid pati, nullam diuine substantie significamus humilitatem, 77. Sed unam Dei et hominis monstramus esse personam, 77.
    Christus mortem suscepit non in natura Deitatis, sed in natura humanitatis, 267. Filius cum Patre et sancto Spiritu disposuerat se non aliter quam per mortem omnipotentiam suam mundo ostensurum, 78. Christus nichil nisi pia uoluntate passus est, 103. Deus pater non Christum inuitum occidi permisit, aut ad mortem cegit, 77. Quo sensu Pater dicitur uoluisse mortem Filii. 78. Pater uoluit mortem Filii, quia non aliter mundum saluari, 78. Fiat uoluntas tua, id est, fiat mors mea, ut mandus tibi reconcilietur, 78. Pater Filium tradidisse dicitur quia illum non liberauit, 78. Christus poterat mortem uitare si uellet, 79. Sed indeclinabiliter mortem pati uolebat. 79.
    Christus sponte sua mortem sustinuit, 77 Naturalem uite appetitum habuit. 78. In Christo humana caro dolorem mortis fugiebat, 78. Non aliqua necessitas cegit Deum ut se humiliaret, 222. Christus nulla necessitate, sed libera uoluntate mortuus est, 79. Quia sua uoluntate et sua potestate est mortuus, 79. Quod Christus sua potestate et sua uoluntate facit, nullatenus ad hoc cogi dici potest, 79. Sola uoluntate, sola bonitate Deus se humiliauit, 222.
    Christus potuit semper seruare uitam: sed non potuit uelle illam semper seruare, 222. A seipso habuit ut non possit uelle non mori, 222 Ideo non necessitate, sed libera potestate animam suam posuit, 222. Filius Dei sponte uoluit se hominem facere, et eadem immutabili uoluntate mori, 93. Christus habuit pot estatem mentiendi: sed non potuit uelle mentiri, 93. A seipso habuit ut non posset uelle mentiri: idcirco de sua iustitia, qua ueritatem seruauit, laudandus, 93. Necesse fuit necessitate sequenti non precedenti Deum hominem fieri, pati, mori, etc., 94. uoluntatem eius nulla precessit necessitas, 94. Christus non potuit non mori, quia assumpsit hominem ea uoluntate ut moreretur, 93, 94. Christus sua uoluntate non potuit non mori, et sua uoluntate mortuus est, nulla necessitate, sed sua potestate, 93 et 94. Mors in Christo fuit sine peccato, 107. Mortuus est propter nos, 91.
    Christus ex Iudeis natus, a Iudeis crucifixus, 212. Pro suis interfectoribus Patrem suum rogauit, 212. Et eorum peccatum excusauit, 213. Antithesis Christi morientis et peccatoris qui est causa huius mortis, 246. Passionis Christi consideratio; stimulus est amoris, 217 et seq., 223, 232. Mortis Christi memoria quotidianum debet esse uiaticum Christiani, per quod in Christo manet ei Christus in eo, 222. Christus sexta die Sabbati cruci affixus est, 162. Septima Sabbati in sepulchro quieuit, 162. Greci et Latini credunt Dominum ad infernum descendisse, 59. In Symbolo Niceno non dicitur Dominus ad infernum descendisse, 59. An, et quomodo de Christi doloribus ac morte gaudendum, 222.
    Christi resurrectio et ascensio. Christus octaua die resurrexit, 162. Nos octaua etate resurgemus, 162. Christo a mortuis resurgente Iudeorum solemnitates complete sunt, uetera transierunt, et noua facta sunt omnia, 172. Ante resurrectionem non Deus, sed homo tantum Christus putabatur, 172. Mulier resurrectionis Christi prenuntia, 257. Ascensio quadragesimo post resurrectionem die, 259, 271. uidente uirgine Maria, 271. Christus in celum solus ascendet, 160. Et tamen cum eo electi membra eius ascendent, 160. Caput cum corpore suo unus est Christus, 160. 
    Christi gloria et potestas. Humanitas Christi in celo claritas, 163 Solus iehsu est in gloria Patris, 165. Quia ad Christi comparationem nullus sanctorum est aliquid, 165. Christus potest omnia in celo, 556.
    Christi amor erga electos. Christus cum suis electis et propter suos electos hic est usque ad consummationem seculi, 160. Ex necessitate omnia, que de Christo credimus fieri oportet, 74. In extremo tempore Christus ad reliquias Isrel reuertetur, 172. Potentia diuinitatis Christi hominem fecit; humilitas humanitatis eius hominem refecit, 271. Christi munditia purgantur omnia peccata, 214. In Christo crucifixo est omnis gloria Christiani, 217. Christus equali dilectione nos omnes dilexit, 267. Aequali dilectione pro omnibus passionem suscepit: equaliter omnibus uitam eternam preparauit, 267.
    Christi epitheta. Christi epitheta, 235. Christus humani generis aduocatus, 173. Christus humani generis iudex, 173. Dei et hominum reconciliator, 92. Pater et frater noster, 217, 277, 281, 282. Mater fidelium, 300. Christus caput, et nos corpus eius, 204. Fundamentum, 175, 176, omnes portat, et a nullo portatur, 175. Christus pontifex factus in eternum, 156, 173. Deo ministrat in celis, 156. Hoc est ostendit Patri pro nobis cicatrices uulnerum sue passionis, 156. Sedens in dextera parte ad honoris cumulum, 156. Christi celsitudo, 156. Christus iam immortalis, 156. Christi odor, 156, 157, 158. Christus platano similis, 157. Cypressus Christus, 157. uitis Christus, 157. Et sancti palmites, 158. Ad Christum anime suspiria, 225, 226, 227. A Christo habet omnis creatura quidquid habet decoris ac pretii, 225.
    Christiani. Christiani a Christo Christiani dicuntur, 171. Corpus et membra Christi sunt, 204. Omnes Christiani in Christo sumus unus Christus, 204. Hoc sunt Christiani per gratiam quod Christus est per naturam, 204 A Christianis exigendum ut cautionem in baptismate factam inconcusse teneant, 357. Qua reuerentia Christianus sua membra seruare, et illis uti debeat, 284. Anima Christiana est sponsa Christi, 204. Querit ab illo trahi, 204. Christiana religio durabit usque in mundi finem, 156. Propter Christianam religionem Dei sapientia ab eterno creata est, 156. uide Fideles.
    Chyrographum, quod aduersum nos erat, decreti fuit non diaboli, sed Dei, 77.
    Cicestrensis. Episcopus Cicestrensis, 450. Archidiaconus Cicestrensis accepit plegios super homines Anselmi Cantuar. pro forisfactura fracte festiuitatis, 450.
    Cilicium peccatum significat, 175.
    CLEMENTIA comitissa in Flandria, 389. Eam et uirum eius Umbertum Anselmus laudat quod inuestituras non det, 389, eam salutat, 391.
    Clericus in sororem Dei assumptus est, 384. Indignum est ut clericus hominium faciat laico, 384. uide Hominium. Error eius qui putat sibi melius esse in habitu clericali religiose uiuere, quam in monachico, 346. Clericis licet habitum monachicum suscipere, 370, 396, 437. Episcopi clericos non debent prohibere ab instituto monachico, 370. Id statuit concilium Tolet. Iu, 370. Clericus postulat in Ecclesia Cantuarie monachus fieri, 437. De clericorum calceamentis, 390.
    Cluniacum, Cluniacenses. Cluniaci mansit Anselmus, 431. Cluniacenses monachi in Anglia, 446. Cluniacensis monachus in captione tenetur, 446.uide Hugo.
    Celum, Celestia. Consideratio patrie celestis, 214. Desiderium celestis patrie, 159.
    Cena Domini, noua spiritalis scientia, 180. Illius cene tria fercula, 180. Christus ad Cenam primo Iudeos deinde gentilies uocauit, 180. Qui nolunt uenire ad Domini Cenam, 181. Qui Cene Domini defuerunt ac desunt, non seruorum negligentie, sed sue hoc inobedientie deputent, 181. Qui huic conuiuio defuerit, tabescet in eternum fame et miseria, 182. Qui interfuerit, satiabitur perenniter omnibus bonis, 182.
    Cogitare, cogitatio. Quod non est aut non esse potest, cogitari potest non esse, 38. Multa congitamus non esse, que scimus non esse, 38. Non possumus cogitare non esse, quandiu scimus esse, 38. Non possumus cogitare esse simul, et non esse, 38. Possumus cogitare aliquid non esse, quandiu scimus esse, 38, quia simul et illud possumus, et istud scimus, 38. Cogitatio est uera, cum est quod putamus esse; et falsa, cum non est, 100. uide ueritas cogitationis nichil est aliud quam eius rectitudo, 100. Que est cum quis cogitat quod debet, 100. uide ueritas. Dicere in corde, idem est ac cogitare, 31. Duobus modis res dicitur cogitari: 1o Cum uox eam significans cogitatur. 2o Cum ipsa res intelligitur, 31. Que quotidie cogitanda, ut quis non offendat Deum, 194. Peruerse cogitationes quomodo fugande, 414. In principio facile reiiciuntur, 415. Cogitatio indecens quantum Deo displicet, 377.
    Cognitio. Deus per creaturas cognoscitur, 39. uide  Deus incomprehensibilis, Mens, Rationabilis Natura, Scientia.
    Colloquium. In colloquendo de aliqua questione sepe Deus aperit quod prius latebat, 7. uide Sermo.
    Color. Colorem dialectici non aliud queunt intelligere quam corpus, 42, 44. Existente corpore, colorem eius necesse est esse, 115. Pereunte corpore, colorem eius manere impossibile est, 115. Omne animal est coloratum, 149. Discernendum inter colorem et eius subiectum, 43.
    Columba felle caret, 170. Significat patientiam, 170.
    Comam nutrientes et tonderi nolentes ab Ecclesie ingressu prohibentur, 390.
    Commodum uult, et uitat incommodum omnis natura que sentire potest, 66. Nemo uult nisi quod aliquando putat sibi commodum, 68. uoluntas seu affectio que est ad uolendum commodum, non semper mala est, 133. Mala est quando consentit carni concupiscenti aduersus spiritum, 133. Affectio commodi, si sola adsit, non nisi miserum facit, 116. Qui nichil uult nisi commoda, si non possit habere maiora et ueriora, non potest non uelle quamlibet infirma, 68. Propter commoditatem uult homo arare uel laborare, ut habet unde tueatur uitam, 133. Affectio seu uoluntas que est ad uolendum commodum non est quod ipsa uult, 133. uide Beatitudo, Bonum, Iustitia, uoluntas.
    Communio. Christi carnem et sanguinem homo ore suo recipit, 222. Christi mortem qua saluamur, ruminet homo dum ore suo carnem Christi et sanguinem recipit, 222. Manducamus corpus Christi, 135. Qui manducant corpus Christi, debent mundi esse ab omni fermento malitie, 135. Cum separatim corpus, et separatim sanguinem Christi accipimus; non bis, sed semel Christum accipimus immortalem, 453. Quare separatim corpus, et separatim sanguis accipiuntur, 453.
    Communio sub utraque specie, 453. Aequaliter a fideli et ab infideli secundum speciem accipitur, 453. Fideles singulari modo Christi corpus accipiunt, 453. Per assumptionem corporis et sanguinis Christi Deo conformes efficiuntur, uirtutes eorum augentur, liberum arbitrium confortatur, et immortalitate induentur, 453. Ipsi mali ueram substantiam corporis Christi accipiunt, 453. Non fit immundum sacramentum, quia immundus illud accipit, 453. Expleta in baptismo purgatione ueniens ad ecclesiam introducitur ad sanctum altare, consecrandus uictima diuine Eucaristie, 171. In acceptione corporis non solum corpus, sed totus Christus Deus et homo sumitur: et in acceptione sanguinis non sola anima, sed totus Christus sumitur, 453. Tutius semper est conscium sibi criminis abstinere ab iis que placitam Deo personam exposcunt, quam per culpabilem securitatem presumere, 140, 332. A malo sacerdote nichil minus accipitur quam a bono, 454. Ex interioribus anime proiiciendum omne quod ad damnationis periculum nos pertrahit, ut digne corpus Domini sumamus, 265. In mortis periculo de manu cleri etiam publice concubinarii prestat corpus Domini accipere, quam sine uiatico exire, 384. uide uiaticum. Communio orationis, 318, 325, 333, 334, 387, 391, 394, 395.
    Compositum. Unum non fit ex pluribus nisi aut compositione partium, aut conuenientia generis et differentie, aut specie et proprietatum collectione, 149. Omne compositum ut subsistat, indiget his ex quibus componitur: et illis debet quod est, 10. Quia per illa est, quidquid est; et illa non per illud sunt, id quod sunt, 10. Atque compositum non est summum, 10. Quod nec actu nec intellectu dissolui potest, maius est quam quod uel intellectu est dissolubile, 44. Omne compositum saltem cogitatione dissolui potest, 44, 45. Cuius partes non sunt simul, id et partes eius possunt cogitari nunquam et nusquam esse, 37. Quidquid est partibus iunctum, non est omnino unum, sed quodammodo plura, et diuersum a seipso, 33. Et actu uel intellectu dissolui potest, 33. Quod est aliud in toto, et aliud in partibus, et in quo est aliquid mutabile, non omnino est quod est, 34. Quidquid uel quale, uel quantum est, non simplex sed compositum est, 10. Simplicia prestant compositis, 44. Quod est per partes in singulis locis uel temporibus, non effugit partium compositionem, 12.
    In compunctione cor intimo dolore tangitur, 214. Compunctio in oratione, 249. Compunctio non habetur sine ope gratie, 249.
    In concilio sententie sunt cum premeditatione et competenti tractatione proferende, 390. Non sunt mutande, et nichil eis addendum nisi de consensu episcoporum, 390. Concilium ab Anselmo conuocatum, 390. uide Barense, Londinense, Romanum.
    Concordia, discordia. Qui concordat cum Deo et cum hominibus iustis, iam incipit regnare, 349. Melior est perfecta concordia quam imperfecta, 48. uide Deus unus. Prestat hominibus non concordare, quam illis concordando a Deo discordare, 400. Discordia Deo inimica, et omnibus sanctis, 249. 
    Concubina, concubinarius. uide Presbyteri, uiati cum.
    Concupiscentia, cupiditas Concupiscentia, uoluntas est, 65. Est bona et mala concupiscentia, sicut est bona et mala uoluntas, 65. Concupiscentia sancta et casta, est Dei dilectio, 259. Aliud sunt appetitus uitiosi, aliud uitiosa uoluntas, 133. Appetitus Apostolus uocat carnem et concupiscentiam, 134. uoluptas seu concupiscentia carnis est malum super omnia mala, 249. Cum homine nascitur, crescit, nec nisi mortuum deserit, 249. Ipsos motus siue appetitus concupiscentie, quibus propter peccatum Ade inuiti subiacemus. Sacra auctoritas ostendit imputari ad peccatum iis qui non sunt in Christo, 131. Appetitus carnis dicuntur iniusti quia sunt in rationali creatura, ubi non debent esse, 134. Non sentire appetitus, sed eis consentire, peccatum est, 98. Corruptio et carnis appetitus sunt pena peccati, 131. Post baptismum non sunt per se peccata, 131. Appetitus non auferuntur in baptismo, 98. Post baptismum remanet corruptio ad fidei et spei meritum, 131. Desideria carnis a celestium contemplatione impediunt, et in profundum uitiorum trahunt, 206. Motus carnis et passionum, eos dedignando, sunt sedandi, 414. Ad peccatum non imputantur, si nullatenus eis uoluntas se associat, 414. Unicuique sua cupiditas est tempestas, 161. Lacus miserie est profunditas cupiditatis humane, 205, 206. Ut uincas tuam cupiditatem, inuoca Christi diuinitatem, 161. uide Appetitus, Caro, Mortificatio.
    Confessionis Sacramentum, 212. Illud Christus aperuit, 212. Per confessionem alleuiatur omne onus peccati, 212. In uera confessione mundatur omnis macula delicti, 168. 212. Confessio generalis peccatorum, 391. Secreta peccati confessio sacerdoti facta, 332. Confessio peccatorum facta Deo, 248, 249, 252, 253. Multi potius eligerent in mortem usque occultari quam occasione confessionis in certitudinem uel in suspicionem alicuius criminis adduci, 140, 332. Confessio peccatorum, 250, 251, 255, 256, 270, 297, 285, 390, 391, 410. Est sacrificium, 250. Per confessionem ac penitentiam dimittitur omne debitum culparum, 168. Non est obstruenda confessionis uia, 140, 332. uitia cordis reuelanda, 193. Confessio omnium peccatorum sacerdotibus facienda, 185. Mensure ac quantitates uitiorum ecclesiastico pastori sunt explicande, 182. Illi cui confitetur non statuitur ad peccatum, si confitentem absque eius consensu cessare a sui ordinis officio non coget, 140, 332. Sed magni criminis reus esse uidetur, si cogit, 332. uide Absolutio, Penitentia.
    Confidentia. Lugendus error eorum qui ideo non incipiunt sequi Christum, quia timent ne sua imbecilitate deficiant, 348. Committe te totum auxilio Dei, et non senties defectum in seruitio Dei, 248. Gaudent deficere ut deficiant, et timent proficere, ne deficiant, 348. uide Spes.
    Coniugium. uide Matrimonium.
    CONNIUS Anselmi amicus, 394.
    Connubium. uide Matrimonium.
    Consanguinei. Proximi sanguine ipsius iure sibi mutuam debent caritatis reuerentiam, 142. uide Matrimonium
    Consensus. uide Concupiscentia, uoluntas
    Consilium. Decet sapientem sapienti uti consilio, 335. Omna cum consilio facienda, 335. Diu deliberandum, 193.
    Consortium. Bona consortia, 192.
    Consuetudo. Si unitas chartatis seruitur in fide catholica, nichil officit consuetudo diuersa, 139. Consuetudinum uarietates nichil aliud sunt quam humanorum sensuum diuersitates 139.
    Contemplatio. Contemplatio Dei, 260. Anima ad contemplanda interna non perducitur, nisi ab his que exterius implicant, studiose subtrahatur, 166 Infirmitatis consideratio est uia ad contemplationem, 165. Quicunque ad Dei contemplationem sic proficiunt ut eum uideant, cum magno metu reuerentie id faciunt, 164. Contemplationis premium, uidere Deum, 159.
    Contemptus. uide Mundus.
    Continentia inter coniuges laudatur, 356.
    Conuersio. Non uerba sensibilia, sed Spiritus sanctus cor conuertit, 54. Hoc est interficere impium, 54. Cum Spiritus sanctus cor peccatoris per gratiam uisitat, protinus ab omni labe uitiorum emundat, 250. Non tardanda conuersio, 210 etc, quibus anima excitatur ad conuersionem, 210. Si modo nos non corrigimus, Deus damnabit nos iustissimus, 211. Nemo seipsum corrigere potest sine Deo, 263. Qui dicunt, Conuerte nos, Deus, iam aliquatenus conuersi sunt, 130. Qui differt suam uitam corrigere, certum pro dubio dimittit, et quod exspectat meretur non accipere, 346. Conuersio morum, 195. Conuersio maius est miraculum, quam resurrectio, 121. uide Gratia. 
    Corde credere, 128. Non habet cor rectum qui recte credit et recte intelligit, et non recte uult, 128. Cordis custodia, 312, 327, 355, 377. Ad eam maxime ualet, cor semper habere lectione, aut oratione, aut utili cogitatione occupatum, 377. Omni custodia cor suum seruant, qui actus suos omni hora custodiunt, 184. Cordis munditia. 159. Reparat Dei imaginem, 159. Est pulchritudo mentis, 377. Huic uisio Dei specialiter promissa, 377. Ad eam non nisi per cordis custodiam peruenitur, 377. Cor mundum debet ea solum cogitare que Dei sunt, et se diuinis preceptis applicare. 159. Corda prophetarum, apostolorum et euangelistarum fecunda salutaribus seminibus, 130. Intellectus muniis corde conuenit, 159. Et datur, 159.
    CORNELIUS, 419. Eum ad se mitti rogat rex Hibernie, 419.
    CORNELIUS, Cantuar. monachus, 438. Eius pater fit in Ecclesia Cantuariensi monachus, 438.
    Corpus. Sola corporea sunt sensibilia, 31. Sensus circa corpus et in corpore sunt, 31. In corpore membra et sensus, singula ad suos usus apta, 132. Sola corporea sunt circumscripta, 32. uide Locus, Spiritus.
    Correctio. Omnes tenentur corrigere mala que corrigere possunt, 417. Melius est cum omnibus pacem habere, quam bona inutiliter loquendo occasionem maligno prebere, 314. Modus in culpis corrigendis, 400. Culparum etiam leuiorum proclamatio in usu apud monachos, 400.
    Creatura. Nulla creatura habet aliquid a se, 62. Creature non sunt nisi aliqua imitatio summe essentie, 16. Creature non habent simplicem absolutamque essentiam, 16. Sed uere essentie uix aliquam imitationem, 16. Inter creata id magis existit et est natura prestantius, quod est summe nature similius, 16, 17, 24. Creature non simpliciter et absolute, sed uix esse dicuntur, 15. Non tamen. omnino non sunt, 15, 30. Quidquid aliud est quam summa natura, non per se, sed per aliud est, 15. Quidquid ab alio habet esse, de esse redit ad non esse, quantum ad se, nisi sustineatur per aliud, 15. ueritas non est in creatura, 161. Creature mutabiliter sunt, 15. Aliquando fuerunt, aut erunt, quod non sunt, 15. Sunt quod aliquando non fuerunt, uel non erunt, 15. Quidquid factum est, est aliud a Deo, 56. Omnia ex nichilo facta esse dicuntur, id est, que prius nichil erant, nunc sunt aliquid, 7. Quod non est, nec fuit, dici potest factum ex nichilo, hoc sensu quod penitus factum non est, 7. Cuncta que sunt, preter summam essentiam, ex nichilo facta sunt, id est, non ex aliquo 7, 14. Tres cursus rerum, mirabilis, naturalis, uoluntarius, 101. Cursus mirabillis nulli legi subditus est, 101.
    Creature nichil habent, nisi quod a Deo acceperunt, 101. Nec Deus illis dedit aliquid nisi sub se, 101. Quod est per seipsum, et id quod est per aliud, non eamdem suscipiunt existendi rationem, 6, 14. uide Causa, Existentia Excellentior creata essentia plus docet quid de Creante mens ipsa debeat estimare, 24. Plures putant omnia simul esse creata, 81. Creata saltem cogitari possunt habere finem, 34. Creata, etiam que non sunt habitura finem, de sua eternitate nondum habent quod futurum est, 34. Et iam non habent quod est preteritum, 34. Perfectio mundane creature non tam est in numero indiuiduorum, quam in numero naturarum, 81. Creatura rationalis ad uitandum malum facta est, 65. uide Deus causa rerum.
    Crux. Sancta Crux: eius uirtutes et effectus. 274, 275, 276. Adoratur, 274, 275,. Oratio ad S. Crucem, 274, 275, 276. uexillum crucis in nomine Christi adoratur, 220. Adorantur et spinea corona, claui, lancea, 220. Crucis latitudo, caritas: longitudo, eternitas, sublimitas, omnipotentia, profunditas, inscrutabilis sapientia, 220. Oportebat ut diabolus per lignum crucis uinceretur, 75. Benedictiones signo crucis fiunt, 139. Crux non gestanda ante episcopum, 434. Crux non nisi ante archiepiscopum pallio confirmatum deferenda, 393.
    Cultus sanctorum, 430. Cultus sanctis debitus, cuidam mortuo exhiberi prohibetur sub interdicti pena, 386. uide Anhelis.
    Culpa. uide Correctio.
    Cupiditas. uide Concupiscentia.
    Cura. uide Mundus.
    Cypressus semper uirens, 1, 7. Fructum fert, 7. Bene olet, 7.

D
    Demon. uide Diabolus.
    Damnatio et mors eterna, 248. Deus non damnat nisi propter iniustitiam, 98. Qui male uiuit, ei est aperta damnatio, 248 Prauis apertus est eternus interitus 211. Qui de bona uita gloriatur, ei certa mors et eterna damnatio,  248. Pena damnationis est eterna, 168, 169. Damnate anime ululatus, 211. Damnatis melius esset si nec concepti fuissent, 274 Ex toto est mortuus, qui fuerit in inferno damnatus, 186. Mors damnatio eterna, 186. Post mortem nulla potest inueniri medicina, 186. Qui semel eterne damnationi traditus est, nunquam ulterius redemptionem consequi potest, 186. Peccator post mortem traditur demonibus in eternum possidendus, ut perpetuas luens penas. diuine iustitie satisfaciat, 186. Damnatus nunquam ualet debitum reddere, 169. Nec potest per penitentiam et opera bona emendare quod male gessit, 169. Et ideo cogitur semper penas sustinere, 169. Non omnes in inferno pariter torqueri merentur, 104. Post diem iudicii nullus erit angelus, aut homo, nisi aut in regno Dei, aut in inferno, 104. In eterna miseria inconsolabilis indigentia, 26. Damnati peccata inutiliter deflent, 191. Damnatio non pro leui culpa, 131. uide Infernus, Mors, Peccatum.
    Dare. Non dare non semper est causa non accipiendi, 63. Sed dare semper est causa accipiendi, 63 Dicitur dare et qui sponte concedit, et qui non approbando permittit, 70, 73.
    DAuID tricenarius regnare cepit, 173.
    Debitor. Omnis homo debitor Dei est, 182. Aere alieno qui tenetur monachum nequit profiteri, 316, 319. Iustus quisque debitor Dei, 183. Qui omma bona ab eo accepit, 183.
    Decimas licet redimere a laicis, 424. Decime ab episcopis donate monasteriis, 424. uide Ecclesie bona.
    Definitio legitima, que nec plus nec minus continet, 116, 117.
    Delectatio. Hec infima suas habent delectationes, suos amores: sed non sic delectant ut Deus, 258. uide Commodum, uoluptas.
    Delicie. Spirituales delicie, 180. Spirituales delicie cum habentur, in desiderio sunt, 158.
    Dens. Theonino dente, rodere, 320.
    Desiderium bonum est a Deo, 223. uide Beatitudo. Bonum, Concupiscentia, Intentio, uoluntas.
    Detractio seu maledicentia, 192. Est graue crimen, 192. Damnat detrahentes et audientes, 192.
    Desperatio. uide Confidentia, Spes, Dei misericordia.
    Deuotio. Magna uox intelligitur que deuota magis quam clamosa est, 185.
    DEUS est nomen substantie, 45. In solam summam essentiam omnis homo debet credere, 27.
    Dei existentia. Unam summam naturam existere, pluraque alia, que de Deo credimus sola ratio magna ex parte persuadere potest, 4. In promptu est rationali menti Deum maxime omnium esse, 30. De Deo non Scripture auctoritate, sed rationum momentis disserendum suscipitur, 3. Persuadet ratio aliquam naturam sic ceteris supereminere, ut non habeat se superiorem, 5. Demonstratur id, quo maius cogitari non potest, in re necessario existere, 37, 38, 39, 40. Quo maius cogitari non potest, uere intelligitur, et proinde est in intellectu et cogitatione, 37. Si id quo maius cogitari nequit, potest cogitari esse, necesse est illud esse, 37, 38. Proprium est Deo non posse cogitari non esse, 28. Necesse est unum illud esse, per quod sunt cuncta que sunt 5, 14. Ipsum unum est per seipsum, 14 et 8. Existit aliquid quo maius cogitari non ualet, et in intellectu et in re, 30. Non potest cogitari non existere id quo maius cogitari nequit, 30, 31, 38. Potest cogitari esse aliquid, quod non possit cogitari non esse, 30. Maius est id quod non potest cogitari non esse, quam id quod non esse cogitari potest, 30. Id quo maius cogitari nequit, non est id quo maius cogitari non potest, si id quo maius nequit cogitari, potest cogitari non esse, 30.
    Deus est id quo maius cogitari nequit, 30, 31, 32, 36, 40. Et quod non potest cogitari non esse, 30. Qui cogitat quo maius non possit cogitari, cogitat quod non possit non esse, 40. Omnia possunt cogitari non esse, preter id quod summe est, 28. Conuincitur etiam insipiens esse saltem in intellectu aliquid quo nichil maius cogitari potest, 30. Deus potest cogitari non esse, secundum uocem: secundum rem, non potest, 31. Nemo intelligens id quod Deus est, potest cogitare quia non est, 31.
    Deus ne quidem cogitatione potest non esse, 31. Deum non esse nemo potest intelligere, 30. Id quo maius cogitari nequit, si est, nec actu, nec intellectu potest non esse, 37. Quidquid potest cogitari, et non est, si esset, non esset id quo maius nequit cogitari, 37, 38. Quidquid cogitari potest non esse, si est, non est quo maius nequit cogitari, 38. Nec potest non esse, nec cogitari non esse, 38. Quod maius est omnibus, non propterea est quo maius cogitari nequit, 38, 39. Nec ideo probatur esse in re, quia est in intellectu. 39. Id quo maius cogitari nequit, non potest esse in solo intellectu, 30. Et si non nosset intelligi,  quo maius cogitari nequit, nichilominus cogitari posset, quo maius nequit cogitari, 39. Quo maius nequit cogitari, eo ipso probatur existere, quia cogitatur et intelligitur, 30, 38, 39, 40. Quidquid absoluto cogitari potest melius esse quam non esse, hoc credimus de diuina substantia, 40. Quod Deus uere, 30 Non ideo non est aliqua natura qua nichil maius possit cogitari quia insipiens dixit in corde suo: non est Deus, 30. Quod sit quiddam optimum et maximum et summum omnium que sunt, 4. Existit unum aliquid summe magnum, 4 Est aliquid quod siue substantia, siue essentia, siue natura dicatur, optimum et maximum est, et summum omnium que sunt, 5. Quod est per se, maxime omnium est, 5. Est una sola quedam natura, que est per se bona et magna; et per se est id quod est, et per quam est quidquid uere aut bonum, aut magnum, aut aliquid est, 5, 14, 21, 22, 46. uerius existit creatrix, quam creata essentia, 17.
    Deus solus uere est, 15, 30, 203, 238. Quia quod modo is est, semper est, 238. Solus Deus est quod est; et solus ipse est qui est, 34. Nulla res uel intellectu precessit, per quam summa natura esset ex nichilo, 6. Summa essentia non est ex nichilo per se, 6. Nec est ex nichilo per aliud, 6. Summa natura nullatenus est per aliud, nec posterior aut minor est seipsa, aut aliqua alia re, 6. Nec proinde a seipsa est, tanquam ab efficiente, aut tanquam a materia, aut tanquam ab instrumento, 6. Non tamen per nichil, aut ex nichilo est, 6. Nulla, ubi de Deo accurate agitur, negligenda dilectio, 35. Argumenta contra Dei existentiam ex insule figmento, 36, 37, 38, 39. Summa natura ex seipsa et per seipsam esse dicitur, 6. Eo modo quo lux lucere et lucens esse ex seipsa et per seipsum intelligitur, 6. Nihil aliud est, uel fuit nisi summa essentia et que facta sunt ab illa, 7, 15.
    Dei essentia. Deus est una indiuidua et simplex natura, et tres persone, 45. Rationibus Patrum et maxime S. Augustini id probatum est, 45. Et in toto Monologio et Proslogio S. Anselmi, 45. Summa natura est, secundum essentiam, quidquid omnino est simpliciter melius est, quam non ipsum, 9, 31, Ipsa sola est, qua penitus nichil est melius, et que melior est omnibus que non sunt quod est ipsa, 31. De summa essentia querenti unde est, recte responderi potest, de nichilo: id est, nequaquam facta est, 7. Non incepit per se nec ex se, nec per aliud nec ex alio, nec per nichil, nec ex nichilo, 10. Est ex seipsa, alia autem ex illa, 5, 6, 22. Non est alia essentia que est per se et ex se, et alia per quam et ex qua ipsa est, 10. Quomodo summa natura est per se 6, ipsa semper est per se, 19. Ipsa est per seipsam quidquid est, 6, 12, 14, 15, 22, 31, 32. Omnia alia sunt per illam quidquid sunt, 32.
    Deus est quiddam maius quam possit cogitari, 33. Nec Deus est sine persona, nec persona sine Deo, 61. Summa essentia dicitur substantia non nisi sumendo substantiam pro essentia, 14. Ipsa est extra et supra omnem substantiam, 14, 27. Non habet nisi nomen commune cum creaturis, cuius est ualde diuersa significatio, 14. Summa natura non continetur in communi aliarum naturarum tractatu, 14. Ipsa nec in plures substantia se diuidit, ut natura communis, 14. Nec cum alia se essentie communione colligit ut natura, indiuidua, 14. Libera est a natura et lege omnium que ipsa fecit de nichilo, 13. Essentia Dei quam diuersa a creata essentia, 60. Non habet Deus aliud in semetipso quam Deum, 58. Nec Deus est extra Deum, 58. Nec Deus est dissimilis Deo, 58. Deus nullo indiget, 45, 84. 248. Dei natura nulla prestantior, 44. Deus non est maior Deo, 58. Deus est summus spiritus, 31.
    Deus summus. Quod non est summum omnium, minus est quam quod possit cogitari, 31. Summa essentia non est aliquid eorum quibus est aliquid superius, 9. Sed est quodlibet eorum quibus omne aliud inferius est, 9. Deus est summe et summum omnium, 5, 9, 31, 32. uide infra, Dei attributa. Ipse est summa essentia, summa uita, etc. quod non est aliud, quam summe ens, summe uiuens, et alia similiter, 10. Deus super omnia magnus, super omnia bonus, super omnia speciosus et potens, 201. Omnia magna sunt magna per unum aliquid quod magnum per se, 4, 5. Quod aliquo minus est, nullatenus est Deus, 45. Omne quod aliud est quam summa natura minus est ipsa, 6. Nihil potest esse par summo Spiritui, nisi summus Spiritus, 21. Impossibile est summo bono inesse aliquid imperfectum, 48.
    Deus incomprehensibilis. Quid tam incomprehensibile, tam ineffabile, quam id quod supra omnia est, 24. Maiestatis Dei celsitudinem scientia nulla comprehendit, 164. A creatura non cognoscitur Deus, nisi quantum uult se reuelare, 161. De Deo nichil potest intelligi, nisi per Dei lucem et ueritatem, 32. Neque per seipsum: neque per similem speciem, Deus potest cogitari, 36 Ad incomprehensibilem Deitatis proprietatem aspirare non potest humana ratio, 151. Oculus anime querentis Deum tenebratur  infirmitate sua, et reuerberatur fulgore Dei, 53, 242. Obscuratur sua breuitate, et obruitur Dei immensitate, 242. Quid puritatis, quid simplicitatis, quid certitudinis et splendoris in Deo sit, a createra non ualet intelligi, 242. De summa natura nichil percipi potest per suam proprietatem, sed per aliud, 24. uide Dei cognitio. Mens, Rationalis creatura. Quomodo illa summa natura sit incomprehensibilis et ineffabilis, et tamen uerum sit quod de illa disputatum et explicitum est, 24.
    Deus ineffabilis. Cum de summa natura aliquid uerbis dicitur, uerba communia sunt aliis naturis; sed sensus nullatenus communis est, 24. Dici potest ineffabile; et cogitari potest non cogitabile, 29. Dici tamen non potest id quod ineffabile est; nec cogitari id quod est non cogitabile, 29. Summa natura ineffabilis est, quia per uerba nullatenus ualet intimari sicuti est, 24. Faltum tamen non est si quid de illa, per aliud, uelut in enigmate, estimatur, 24. Mirum si possit in nominibus uel uerbis, que aptamus rebus factis ex nichilo, reperiri quod digne dicatur de creatrice substantia, 9. Nomina per que de Deo proprie loquamur, non habemus, 151.
    Cognitio Dei. Mens humana se et summam essentiam intelligere potest, 16. Alioquin nequaquam se et illam ab irrationalibus creaturis discerneret, 16. Modus inuestigandi summam naturam promptissimus, 40. Deus summe sensibilis est, 31. Ex minori bono, maius bonum cognoscitur, 39. Ex bonis creatis illud cognoscitur quo maius cogitari non potest, 39. Per illud magis ad summam nature cognitionem acceditur, quod illi magis per similitudinem propinquat, 24. Manifestum est quid omnium sit, et quid omnium non sit summa natura, 9.
    Dei nomina. Quecunque nomina de summa natura dicuntur, non tam illam exprimunt per proprietatem, quam per similitudinem, 24. Et ualde minus aliquid, imo longe aliud in mente constituunt, quam sit illud quod mens conatur intelligere, 24. uide Aenigma. Nec nomen sapientie sufficit ostendere illud per quod omnia facta sunt de nichilo, et seruantur a nichilo, 24. Nomen essentie non ualet exprimere illud quod longe est supra omnia et ualde est extra omnia, 24 Nomen Dei soli summe essentie proprie assignatur, 28. Dei nomine non intelligitur nisi substantia que censetur supra omnem naturam, 28. Nomen Deus est significatiuum ipsius essentie, 57.
    Dei attributa. Quodlibet illorum que de summa natura dicuntur, idem est quod omnia, siue simul, siue singula, 10, 33, 34. Cum dicitur iustitia, uel essentia, idem significat quod alia, uel omnia, uel singula, 34. Unum est quidquid essentialiter de summa substantia dicitur, 10. Summa natura uno modo et una consideratione est, quidquid est essentialiter, 10, 33. Quidquid aliquo modo essentialiter est, hoc est totum quod ipsa est, 10. Quod de summa natura relatiue dicitur, non est significatiuum eius substantie, nec eius naturalem designat essentiam, 91. Si nullum eorum esset, non summa nec maior esset, 91. Nec tamen ipsa minus intelligeretur et esset id totum quod est, 91. Summa natura potest non intelligi summa, seu maior, et maxima, 91. Summum non est simpliciter melius, quam non summum: et non summum non est in aliquo melius, quam summum. uide Deus summus. In summa natura quidquid est preter relatiua, aut ipsum melius est quam non ipsum, aut non ipsum in aliquo melius est quam ipsum, 91. Deus est quidquid simpliciter melius est quam non ipsum, 9, 31, 32. Cum dicitur iusta, magna uel quid aliud simile; non ostenditur qualis, aut quanta sit, sed quid sit, 10. Ipsa non per aliud, sed per se est quidquid est, 6, 10, 12, 14, 15, 22, 31, 32. Summa natura est iusta non quia habet iustitiam, sed quia ipsa est iustitia: et ita de aliis que de Deo dicuntur, 11, 32. Deus est uita ipsa, lux, sapientia, bonitas, eterna beatitudo, beata eternitas et omne bonum, 32, 242. Et hoc est ubique et semper, 32. Est uiuens, sapiens, potens et omnipotens, uerax, iustus, beatus, eternus, 9, 31, 32. uita, sapientia, et alia attributa non sunt eius partes, sed omnia sunt unum, 33 Unum quodque horum est totum quod Deus est, et quod sunt reliqua omnia, 32. Summa tamen natura que tot bona est, non est ex his composita, 10, 14, 15, 33, 34. Hec non sunt plura bona, sed unum bonum pluribus nominibus significatum, 34. uide Dei simplicitas. Summe substantie proprietates inuestigantur, 8. Summa natura suo singulari modo est, uiuit, sentit, et rationalis est, 16. Est sensibilis, omnipotens, misericors, impassibilis, 31, 32. Quomodo Deus est sensibilis, si non est corpus; omnipotens, si non omnia potest; aut misericors, si sit impassibilis, 31.
    Deus non corpus, sed spiritus. Summa essentia est spiritus, non corpus nec aliquid sensibile, 9, 14, 31. Non habet membrum aut partem ullam, 58. Non corporeo sensu cognoscit, 31. Idem est summe nature esse et uiuere, 13.
    Deus immortalis et incorruptibilis. Si summa essentia  finem habitura est, non est summe immortalis et summe incorruptibilis, 10. Nec uolens, nec nolens finem habebit, 10 Si nolens peritura est, non est summe potens, 10. Si summa natura finem haberet uel principium, ipsa non esset uera eternitas, 11. Non est simplex bonum, cuius uoluntate perit summum bonum, 10. uide Deus eternus.
    Deus unus. Unus est Deus, 15, 43, 45, 46, 59, 228. Summa essentia est omnino indiuiduus Spiritus, 14. Nec diuidi potest, 228. Plures esse non possunt summe essentie, 14, 21. Unus est Deus non solum natura sed et numero, 43. Non sunt plura summa bona, sed unum solum summum bonum, 45, 46. ueritas omnimodo excludit plura esse, per que cuncta sunt, 5. Ut plura per se inuicem sint, nulla patitur ratio, 5. Id per quod sunt cuncta que sunt, aut est unum aut plura, 5. Si sunt plura, aut ipsa referuntur ad unum aliquid, per quod sunt: aut eadem plura singula ipsa sunt per unum: aut ipsa sunt per se: aut ipsa sunt per se inuicem, 5. Si plura sunt per unum, iam non sunt omnia per plura, sed per illud unum per quod hoc plura sunt, 5. Si plura singula sunt per se, est una aliqua uis uel natura existendi per se, qua habent ut per se sint, 5. Nam per idipsum unum sunt per quod habent ut quam per plura, que sine eo uno esse non possunt, 5. Dignior natura que in perfectam conuenit unitatem, quam que sui admittit pluralitatem, 48. Ubi pluralitas, ibi diuersitas, 48. Ubi diuersitas est, non est perfecta concordia, 48. Perfecta concordia est que in unam identitatem conuenit, 48. Deus in Deo non addit numerum Deo, nec est nisi unus Deus, 48, 61. Non est alius Deus preter eum, 245. Unitas simplicitasque communis nature summe commendatur, 19.
    Deus simplex. Natura Dei est simplex et nullo modo composita, 10, 44. Deus totus est, quidquid est, 10, 33, 61. Summa essentia est uerum et simplex bonum, 10. Nefas est dicere illam esse compositam ex pluribus bonis; seu ea que omni composito conueniunt, in illam incidere, 10, 12, 33, 44, 45. uide Compositum. Si Deus est compositus, aliquid maius Deo potest intelligi, 44. Nulle sunt partes in Deo, 33, 34, 51, 61. Deus est ipsa unitas, nullo intellectu diuisibilis, 14, 33. Libera est ab omni lege loci et temporis, et compositionis partium, 47, 48.
    Deus immutabilis. Summa essentia nullo modo est mutabilis, 14, 155. Melius est bonum quod non mulatur uel mouetur, 39. Summa essentia nullis subiacet accidentibus, 27. Quod nullis sit mutabilis accidentibus, 14, 27. Accidentia que rem non mutant, de summa natura dici possunt, 14. ueritas semper immutabilis est. 93.
    Deus uerus. Deus est ipsa ueritas, 93. Est summa ueritas, 10, 11. Deus mentiri nequit 91. Summa ueritas per se subsistens nullius rei est 115. Sed cum aliquid secundum illam est, tunc dicitur ueritas uel rectitudo illius rei, 115.
    Deus immensus. De Dei immensitate, 228. Deus est ubique, 9, 11, 168. Et per omnia et in omnibus, 168. Deus est ubique totus, 35, 203, 228. Ubique presens et cuncta uidens, 195 Deus celum et terram et omnia implet, 227, 228. Ubi creatrix essentia non est, nichil est 9. Ipsa non est determinate in aliquo loco uel tempore, 11, 12. Quod ipsa non sit per se determinate in aliquo loco uel tempore, et per potentiam ubicunque et quandocunque aliquid est, 11. Sicut Dei potestas, ita ipsa Dei substantia est semper et ubique, 45. Summa natura non est tota uno tempore in singulis locis, 12. Nec tota in singulis locis, diuersis temporibus, 12. Nec ullo modo est tota in singulis omnibus locis, 12. In nullo loco uel tempore, seu nusquam et nunquam est, 12, 13, 33. Est in omni loco et tempore, hoc est ubique et semper 11, 12, 13, 32, 45. Quo sensu summa essentia sit in omni et in nullo loco et tempore, 12, 13. Non est ita tota in omnibus locis et temporibus, ut per partes sit in singulis, 12. Impossibile est ut creatrix essentia sit ubique et semper, seu in omni tempore et loco, 12. Cum dicitur esse in loco uel tempore, intelligitur quia presens est, non quia continetur, 13. Conuenientius diceretur, esse cum loco uel tempore quam in loco uel tempore, 13. Ipsa est in omnibus que sunt, et est tota simul in singulis, 13. Aptius dicitur esse ubique, seu in omnibus que sunt, quam in omnibus locis, 13. Deus est super omnia, omnia sustinet, omnia excedit, omnia continet, 203. Nihil Deum continet: sed ipse continet omnia, 33. In Deo sunt omnia, 33. Ipsa cuncta alia portat et superat, claudit et penetrat. 9, 13. Creatura nullatenus exire ualet Creantis et conseruantis immensitatem, 9. Creans et conseruans essentia nequaquam ualet excedere rerum creatarum uniuersitatem, 9. Nullum bonum nec penitus aliquid est sine ea, seu ubi ipsa non est, 11, 12. Summa ueritas nullam localis uel temporalis extensionis magnitudinem suscipit uel paruitatem, 13. Solus Deus est incircumscriptus, 32. Deus in omnibus locis  sine loco, sine motu et stat 228. Deus est sine spatio magnus, 34.
    Deus eternus. Aeternitas Dei est interminabilis uita simul perfecte tota existens, 14, 15. Summa natura est sine principio et fine, 10, 11, 12, 13, 14, 15. uide ueritas. Deus nullo modo potest cogitari habere finem aut aliquanto non esse, 34. Dei eternitas est ipsi tota presens, 33, 34. Melius bonum est quod fine caret, 39, et isto melius est quod principio caret et fine, 39. Quo maius cogitari non potest, nequit cogitari nisi sine initio, 37, 38. Id quo maius nequit cogitari semper et ubique totum est, 37. Deus est ante et ultra omnia, etiam que finem non habebunt, 33. Quia illa sine Deo esse non possunt: et Deus esset, etiamsi illa non essent, 34. Deus quidquid aliquando aut aliquomodo est, hoc totus et semper est 34. Aeternitas soli creatrici essentie. non rebus creatis, conuenit, 14, 15, 32, et sola principio et fine caret, 32. Aeternitas Dei non est pars Dei, 33. Summe nature eternitas nichil est aliud quam ipsa, 12, 13, 14, 33, 48. Deus est eternitas, 61; extra eternitatem non est aliquid, 61. Et extra Deum nichil est, 61. Eius etas nichil est aliud quam eius eternitas, 12, 13. Nihil Deum precessit aut secuturum est: hoc est, nichil fuit ante ipsum; et post ipsum, nichil erit 11. Deus semper fuit, et est, et erit, 11. In Deo, fuit, et erit, esse non possunt, 161. Duplex sensus huius enuntiationis, nichil fuit ante, summam essentiam, 11. Deus semper fuit, hoc est nunquam fuit quando non fuerit, 328. Hec uox; semper, cum de Deo dicitur significat potius eternitatem, quam totum tempus, 13. Summa natura non est distincte et separatim tota in singulis temporibus, 12. Summa natura non est partibus extensa per temporum partes, 12. 13, 15, 33. Non habet preteritum, et futurum nec labile presens, 33 et 161. Sed tantum presens esse, 31. Aeternitas Dei est seculum, propter indiuisibilem unitatem; et est secula propter interminabilem immensitatem, 34.
    Deus omnipotens. Dei omnipotentia, 228, 250. Summa natura omnipotens est, 10. Summe essentie potentia nichil est aliud quam ipsa summa essentia, 11, 13, 45. Deus idem omnipotens, quia quidquid uult facere potest, 250. Deus potest per seipsum, quod uult, 34, 242. Sua potentia cuncta a se facta sub se continendo concludit, 13, 47. Potestas non est Deo accidentalis, 45. Nec enim sine potestate Deus esse aut intelligi potest, 45. Potestas est Deo substantialis, 45. Ipsa non est pars substantie Dei, 45. Idem est esse Dei, et potestas eius, 45. Potestas Dei semper et ubique est, 45. Omnia si perirent, posset, sicut ea fecit, restituere, 84. Non est impotentia, sed potentia in Deo quod non possit esse melior aut ditior, 248. Deus non potest mentiri aut corrumpi; nec tacere ut uerum sit falsum, etc., 31, 67. Non quia impotens, sed quia est omnipotens, 67. Cum dicimus quod necesse est Deum semper uerum dicere, et necesse est eum nunquam mentiri, hoc est, nulla res potest facere ut uerum non dicat, aut ut mentiatur, 94. Quoniam paruum inconueniens in Deo est impossibile, 46, 79, 84. Cum dicitur Deus non posse, nulla negatur in eo potestas, sed insuperabilis significatur potentia et fortitudo, 93. Cum dicitur Deus non posse, intelligitur quod nulla res efficere potest ut Deus id agat, 93. Cum factum est aliquid, iam non potest non esse factum, sed semper uerum est factum esse, 93. Non recte dicitur impossibile Deo esse ut faciat quod preteritum est, non esse preteritum, 93. Dicitur Deus non posse aliquid sibi aduersum aut peruersum, 67. Deus sic est potens in beatudine et iustitia, ut nulla res ei possit nocere, 67. Deus nullius legi, nullius subiacet iudicio, 79. Deus ideo uerius est omnipotens. quia nichil potest per impotentiam, et nichil potest contra ipsum, 312. Per effectum Dei omnipotentia explicatur, 151. Deus improprie dicitur aliquid non posse, 63.
    Deus impassibilis. Diuina natura impassibilis, 77. Nec potest humiliari, 77. Nec laborat in eo quod facit, 77. Diuina natura humiliari non eguit nec potuit, 222. Deum impossibile est honorem suum perdere, 80. Aut eius honorem minui uel augeri, 80. Ipse sibi honor est incorruptibilis et nullo modo mutabilis, 80. Nulla res nocere potest summo bono, 67. uide Deus immortalis. Deum, quantum in ipso est, nullos potest honorare uel exhonorare, 81. Deum quis honorat quantum in se est, cum uoluntatem suam uoluntati eius subiicit, 81 Deum quis inhonorat, cum uoluntatem suam uoluntati eius subtrahit, 81. Diuina natura in Christi morte non est humiliata, sed humana est exaltata, 222.
    Deus sapiens. Summa sapientia nichil est aliud, quam summus spiritus, 16. Summa sapientia semper sapit per se, 19. Summe simplex natura non est aliud quam sua intelligentia, et est idem quod sua sapientia, 15. Summe magnum non dicitur spatio, ut corpus, sed sapientia, 4.  Melius et dignius est esse magnum sapientia quam spatio, 4. Non decet Deum aliquid iniuste aut inordinate facere, 80. Deum non decet aliquid in suo regno inordinatum dimittere, 72 79, 84. In Deo quamlibet paruum inconueniens sequitur impossibilitas, 46, 79, 84. In Deo quamlibet paruam rationem, si maiori non uincitur, comitatur necessitas, 79. Hoc ipsum quod quis peruerse uult et agit, in uniuersitatis ordinem Dei sapientia conuertit, 80. Dei sapienta in bonum uniuersi conuertit ipsa peccata, 80. Sapientia Dei etiam mala bene ordinat, 76. Impossibile est ut sit in ordine uniuersi deformitas, 80. Impossibile ut Deus in sua dispositione deficiat, 80, 86.
    Deus omniscius. Summe sapientie inest scire et intelligere, 23. Ad summe nature essentiam pertinet scientia et intelligentia, 23. Summus Spiritus, sicut est eternus, ita eterne sui memor est, et se intelligit, 26, 20. Summa sapientia sui memor esse negari non potest, 20. Etiamsi nichil esset preter summam essentiam, ipsa seipsam intelligeret, 16. Summus Spiritus tantum sui memor est et se intelligit, quanta est eius essentia, 21. Aeterne incommutabilisque scientie, et intelligentie naturale est id semper presens intueri quod scit et intelligit, 23. Dicere et scientia Creatoris longe superior et uerior est creatis substantiis, 17. Omne uerum et non nisi uerum est presens in eternitate, 125. ueritas Dei immensa uno intuitu uidet quecunque facta sunt, et a quo et per quem, et quommodo de nichilo facta sunt, 33. Deus scit omnem ueritatem, 124, et non scit nisi ueritatem, 124 et 125, 127. Deus nichil ignorat, 182. Negari nequit Deum scire que uult et facit, et prescire que uolet et faciet, 125. Deus, sicut sunt, spontanea uel necessaria uidet 124, 125, 127, et sicut uidet ita sunt, 124. Deum nosse est perfecte scire, 245. Summe omnia cognoscit, 31. Deus omnia prescit, 126. uide Predestinatio. Prescientia. Si Deus a rebus habet scientiam, res ille prius sunt quam eius scientia, et sic a Deo non sunt, 126. A Deo res esse nequeunt nisi per eius scientiam, 126. Summus Spiritus eodem modo scit omnia que scit, quo ea dicit, 17. Comprehendi non potest ab homine quomodo summus Spiritus dicat uel sciat ea que facta sunt, 17, 24, 228. Scientia Dei est inenarrabilis, 228. Deus non corporeo sensu cognoscit, 31.
    Deus sui amans, Summus Spiritus, sicut sui meminit et se intelligit, ita se amat, 20. Deus semper meminit sui, se intelligit et amat, 203. Summus Spiritus non ideo sui memor est et se intelligit, quia se amat, 21. Sed ideo se amat quia sui meminit et se intelligit, 21. Summus Spiritus se tantum diligit, quantum sui meminit et se intelligit, 21. Ipsum omnino est quod amat uel amatur in Patre, et quod in Filio, 21. Necesse est ut pari amore uterque  se diligat et alterum, 21. Tantus est amor summi Spiritus, quantus ipse, est, 21.
    Deus bonus. Est unum aliquid summe bonum, 4; cuncta bona sunt bona per unum aliquid quod est bonum per seipsum, 4. Deus est illud usum bonum, in quo est omne bonum, 34, 242. Quodlibet bonum summa natura sit, summe illud est, 10. Ideo deficere non potest, 10. Quam delectabile sit illud bonum, 10. Iucundius est omnibus bonis creatis, 10. Summa natura est bona per se, et nichil aliud est bonum nisi per illam, 25. Dei essentia non est aliud quam bonitas, 238. Deus a se ipso eternaliter et essentialiter bonus, 238, 248. Nullum bonum potest intelligi ante illud bonum, sine quo nichil est bonum, 6. Summa natura est bonum, sine quo nullum est bonum, 6. Deus nec esse nec uelle potest aliud, quam esse bonus, 238. Deus est bonum ad quod non potest accedere ullum malum, 212. Deus nunquam nisi bonus est, 212. Deo nichil maius aut melius est, 80, 196. Deus non potest esse aut intelligi melior, 32, 248. Si mens aliqua posset cogitare aliquid mens Deo, ascenderet creatura super Creatorem, 30. Nullum bonum deest summo bono, per quod est omne bonum, 31. Dei bonitas incomprehensibilis, 31. Deus est bonum sibi omnino sufficiens, 34. Nemo bonus nisi solus Deus, 228. Deus nullius eget, 87. Deus magnus sine quantitate, bonus sine qualitate; et ideo uere et summe bonus, 228. Deus est omnia bona, 240. In se habet harmoniam, odorem, saporem, leuitatem, et pulchritudinem, 33, 242. Cur hec in Deo anima non sentit, 242. Inestimabilis bonitas Creatoris erga hominem, 237. Deus minus bonus esset, si nulli malo benignus esset, 31. uide Deus misericors. Malis parcit quia totus summe bonus est, 31. Deus est noster finis ultimus, 177. Deus est summum bonum, 31, 45, 196. Deus est bonum incommutabile quo creatura rationalis beata fiat, 182. uide Beatitudo, Bonum, Rationalis creatura.
    Deus iustus. Dei iustitia non est aliud quam ipse Deus, 80. Summa natura non est iusta, nisi per iustitiam, 10. Nec iusta esse potest, nisi per se, 10. Summa natura est  ipsa iustitia, 10. Cum dicitur esse iusta per iustitiam, idem est ac iuxta per se, 10. Et idem est de illa dici quod sit iusta, et quod sit iustitia, 10. Si queratur, quid sit summa natura; nichil uerius respondetur, quam iustitia, 10. Beatitudo et iustitia non sunt in Deo diuersa, sed unum bonum, 67. De summa natura non proprie dicitur quo habeat iustitiam, sed quod sit iustitia, 10. Iustum est Deum sic esse iustum, ut iustior nequeat cogitari, 32 Deus est summe iustus et totus iustus, 31. Nihil iustius, quam Dei iustitia, 80. Summe iustus non facit aliquid non iustum, 31. Nihil iniustius toleratur quam ut creatura creatori non soluat quod aufert, 80. Deus nichil iustius seruat quam suum honorem, 80. Necesse est ut ablatus Deo honor saluatur, aut pena sequatur, 80. Nihil iustius quam ut boni bona, et mali mala recipiant, 32. Summe iustus Creator neminem eo bono, ad quod factus est, iniuste priuat, 26. Non decet ut Deus peccatorem impunitum dimittat, 80. Si peccatum impunitum dimittitur, similiter apud Deum erit peccanti et non peccanti, 79. Deo non conuenit ut apud eum similiter sit peccanti et non peccanti, 79. Iustitia non nisi penam reddi permittit propter peccatum, 86. Si peccatum nec soluitur, nec punitur, nulli legi subiacet, 79. Et liberior est iniustitia quam iustitia, 79. Et iniustitia facit similem Deo, 79.
    Deus punit peccatores ut honorem quem sponte reddere noluerunt, ab inuitis exigat, et ne quid inordinatum sit in regno suo, 99. Deus se dominum peccatoris ostendit, dum eum inuentum torquendo sibi subiicit, 80. Et ei aufert quod hominis est, 80. Que iustitia est merenti mortem eternam dare uitam sempiternam, 31. Non repugnat Deum iuste punire et iuste parcere, 32. Iustus Dominus in omnibus uiis suis, etsi uie Domini, misericordia et ueritas, 32 Iustum est ut Deus malos puniat, 32. Et iustum est ut malis pareat, 32. Cum punit, iustum est, quia meritis conuenit peccatoris, 32. Cum parcit, iustum est, quia sue bonitati condecet, 32. Deus parcendo malis, iustus est secundum se, sed non secundum nos, 32. Iustus est Deus secundum se, et cum punit et cum parcit, 32. Quos uult punire, non est iustum saluari, et quibus uult parcere, non est iustum damnari, 32. Quod non iuste fit, non debet fieri; et quod non debet fieri, iniuste fit, 32. Deus iustus iudex malis operibus tormenta irrogat, 210. Resipiscentes a malis, et bona facientes eterna mercede remunerat, 210. Deus bonis bona et malis mala ex bonitate, et tamen ex iustitia retribuit, 31. Deus iustos saluat, iustitia comitante: peccatores liberat, iustitia dominante, 32. Illos, meritis adiuuantibus, istos, meritis repugnantibus, 32. Illos, bona que dedit cognoscendo; istos, mala que odit, ignoscendo, 32. uide Damnatio, Deus misericors, Internus, Peccati pena.
    Deus misericors. Dei misericordia, 212 et seq. Mirum quomodo Deus qui summe iustus est, malis parcit, nec eos punit, sed eis bona tribuit, 31, 32. Quomodo Deus malis non modo parcit, sed bona tribuit, 32. uidetur unde Deus sit misericors, et non peruidetur: cernitur unde fluuius misericordie manat et non perspicitur fons unde hic fluuius nascitur, 31. In secretissimo bonitatis Dei latet unde sit misericors, 34. Dei misericordia non aduersatur iustitie: imo nulla est sine iustitia, 32. Deus idcirco misericors est, quia summe iustus est, 32. Quia ideo misericors est, quia summe iustus est, 32. Et summe bonus non est, nisi quia summe iustus est, 32. Dei misericordia ex eius nascitur iustitia, 32.
    Deus est misericors secundum nos, qui sentimus misericordis effectum, 31, 32. Non est misericors secundum se, qui non sentit compassionis affectum, 32. Deus est misericors, quia miseros saluat, et peccatoribus parcit, 31. Et misericors non est, quia nulla miserie compassione afficitur, 31. Si Deus non debet misereri, iniuste miseretur, 32. Hoc dici nefas est, 32. Ergo Deus iuste miseretur, 32. Deo nichil benignius, 79. Misericordia Dei nos fecit, cum non essemus, 213. Misericordia et pietas non est necessaria, ubi non est miseria aut indigentia, 190. Mirabilior Deus uiscerib. pietatis, 252. Pietas Redemptoris superat malitiam peccatoris, 209, 247. Quanto grauior infelicitas peccatoris, tanto mirabilior pietas indultoris, 293. De isto est talem misericordiam Deo attribuere que ideo dimittat homini quia homo reddere non potest, 86. Misericordia hec faceret hominem beatum propter peccatum, 86. Et esset nimis contraria iustitie, 86. Impossibile est Deum esse hoc modo misericordem, 86. Benignitas non dicenda est, que aliquid Deo indecens operatur, 80. Deus non uult mortem, sed uult conuersionem peccatoris, 209, 212. Deus bonum incipit in nobis propter nos, non propter se, 87. Deus solus de immundis mundos facit et de peccatoribus iustos, 268. uide Deus bonus.
    Dei amor in nos. Nisi Deus diligeret non diligentem diligentem non efficeret, 224. Deus prior diligit nos, 221.  Bonum quod se super omnia amari exigit, non minus se ab amante desiderari cogit, 26. Summe bonus Creator omnem naturam se uere amantem amat, 25. Dei dilectio et pietas erga nos, 75. Dei amor erga peccatores, 210. uide Deus bonus. Deus misericors.
    Dei uoluntas. Diuina natura sine uoluntate et potestate intelligi non potest, 45. uoluntas Dei quatuor modis accipitur: pro scientia Dei, et ordinatione omnia sapienter disponente: pro uoluntate sanctorum: pro ratione humana: pro preceptis diuinis, 151. Quo sensu Deus uult peccatum, u. g. adulterium, hoc est prescit, preuidet, 151. Deus non uult peccatum, u. g. adulterium, hoc est non precipit, uel non inspirat, 151. Quidquid Deus ab eterno facturum se ordinauit, nichil inexpletum reliquit, 151.
    uoluntas Dei sumitur secundum quemdam affectum misericordie Dei, 151. Quo sensu Deus uult omnes homines saluos fieri, 116, 151, 152. Deus uult omnes saluos fieri, hoc est, facit sanctos uelle ut omnes salui fiant, 151. Et hoc ipse uult, quia hoc disposuit, 151. Efficiens in Deo uoluntas facit quidquid uult, 116, 152. Et secundum eam dictum est, omnia quecunque uolut fecit: et, cui uult miseretur, 116. Secundum uoluntatem approbantem dicitur quia Deus uult omnem hominem saluum fieri, hoc est, placet illi ut si iusti essent singuli homines, singuli salui fierent, 116. Secundum permittentem uoluntatem dicitur quia quem uult indurat, 116.
    uoluntas Dei alia est efficiens, que facit quidquid uult: Alia approbans, que aliquid approbat; et qua Deus uult omnes homines saluos fieri: alia concedens, que concedit ut aliquid fiat, qua Deus uult ut homo qui melius non proposuit, uxorem ducat: alia permittens, que aliquid fieri permittit quod quandoque malum est, hac Deus uelle mala dicitur, 152. uoluntas Dei dicitur, quam ipse facit in cordibus, 152. Deus facit sanctos suos aliquando id uelle quod ipse non uult, 152. Sancti aliquando pie sancteque inspirati id uolunt et orant quod Deus non uult, 152. Deus aliquando non facit id quod orant sancti ab ipso inspirati, 152. Deus fecit omnia, etiam futura, que uoluit uoluntate que prescientia est, 152. Deus uult omnes homines saluos fieri, id est nulli saluantur nisi quos uult saluari, uel, de omni genere hominum aliqui saluantur; uel, neminem cogit ut damnetur, 152. Sicut bono male uti, malum est; sicut malo bene uti, bonum est, 152.
    uoluntas Dei semper bona est, 222. Id solum iustum est, quod Deus uult; et non iustum quod non uult, 32. Nihil est rectum aut decens, nisi quod Deus uult, 79. Quod uult, iustum est; quod non uult, iustum non est, 80. Cum dicitur, si Deus uelit mentiri, iustum est mendacium: duo impossibilia dicuntur, 80. Si Deus uellet aliquod inconueniens, non ideo iustum esset quia ipse uult, 80. Non sequitur, si Deus uelit mentiri, iustum esse mentici; sed potius Deum illum non esse, 80. De illis solis uerum est dicere, si Deus hoc uult, iustum est; que Deum uelle non est inconueniens, 80. Sullicere debet ad rationem uoluntas Dei, cum aliquid facit, licet non uideamus cur ita uelit, 77. uoluntas Dei nunquam est irrationabilis, 77. In Deo non est aliud uoluntas, aliud rectitudo, 114. Et in Deo non est aliud potestas, quam diuinitas, 114 Bene in Deo dicitur rectitudo uoluntatis, aut uoluntaria rectitudo, seu recta uoluntas, 114. Sicut dicitur potestas diuinitatis seu potens diuinitas, 114. Dei uoluntas est opus; et uelle illius est posse, 228, 236. Necesse est esse quidquid Deus uult; et quod uult Deus non potest non esse, 34, 124, 242. Solius Dei est propria uoluntate regi, 64. Aliquando laudabile, et aliquando damnabile est coherere Dei uoluntati, seu uelle quod uult Deus, 151, 152 Tunc tantum est bona uoluntas humana, quando uult illud quod Deus uult illam uelle, 152. uoluntas Dei magistra est humane, 152. Est incomprehensibilis, 152. Non preter uoluntatem Dei fit, quod contra uoluntatem Dei fit, 152. Nec nisi uolens sinit Deus, nec sineret bonum fieri male, nisi posset et de malo facere bene, 152 Diuina institutio non improprie appellatur uoluntas Dei, 152. uoluntatem Dei appellamus quidquid in nobis ipse misericorditer operatur, 152. uoluntas quoque dicitur pena et reprobatio quorumdam Dei occulta districtione facta iustitie, 152. uoluntas Dei est quidquid fit, ut inuenitur fieri in creaturis, 152.
    Dei libertas. Dei uoluntas nulla cogitur necessitate, et nulli subditur necessitati, 93, 12, 94. Omnis necessitas subiacet Dei uoluntat, 94. Necesse non est Deum uelle quod uult, 93, 124. Nihil est necessarium, nisi quia ita uult, 93. Nulla necessitas precedit Dei uelle et nolle, 93, 94. Deus est iustus, necessitate, non coactione, 123. Non quia cogitur, sed quia nulla res potest facere ut sit iniustus, 123. Deus omnia que uult facit, et non nisi que uult facit, 93, 94. Deus nichil facit necessitate, 87, 93. Quia  nullo modo cogitur aut prohibetur aliquid facere, 93. uide Deus causa rerum. Deus improprie dicitur aliquid necessitate facere, 93. in Deo aliquid faciendi necessitas, non est aliud quam spontanea eius immutabilitas, 93, 94. Quod Deus proponit immutabiliter se facturum, antequam fiat, non potest non esse futurum, 93, 94. Non tamen ulla est in eo faciendi necessitas, aut non faciendi impossibilitas, 94. Quia sola in eo operatur uoluntas, 94.
    Deus facit aliquid necessitate uitandi inhonestatem, id est, necessitate seruande honestatis, 87. Hec necessitas non est aliud, quam immutabilitas honestatis quam a seipso habet, 87. Hec immutabilitas improprie dicitur necessitas, 87. Deus multa uult immutabiliter, et facit, 93, 94. Deus propositum in eternitate immutabile est, 125. Sed in ipsis hominibus ex libertate arbitrari aliquando est mutabile, 125. Quod in eternitate mutari nequit, in tempore aliquando per liberam uoluntatem, antequam sit, est mutabile, 125, 127. Quid Deus faciendum disposuit, iam in eius conspecta factum est. 156. Deus opera mutat, sed non mutat consilium, 227. Deum non penitet boni quod fecit, 83. Deus creando hominem, sponte ut inceptum bonum perficeret, se obligauit, 87.
    Deus causa rerum. Quidquid est, per summam essentiam est, 7. Preter summam essentiam nichil est, nisi ea faciente, 7. Omne quid est, aut est Creator, aut creatura, 62. Siue creator, siue cratura, non potest haberi nisi ab ipso creatore, 62. Solus a se habet quidquid habet, 62. Omnia alia non nisi ab illo habent aliquid, 62. Et ab ipso non habent nisi aliquid, 62. Quo sensu non esse aut desinere seu nichil sit a Deo, 61. Qui potest facere ut non sit aliquid, et non facit, dicitur facere esse, 62. Qui potest facere ut aliquid sit, et non facit, dicitur facere non esse, 62. Hoc sensu Deus dicitur multa facere que non facit, 62. Ideo id quod erat, redit in non esse, quia Deus cessat facere esse, 62. Non esse non a Deo sed a se, creatura habet, 62. Et cum redit in non esse, non in aliquid quod Dei sit, sed in id quod suum est redit, 62. A summo bono non est nisi bonum, 62. Et omne bonum est a summo bono, 62. A summa essentia non est nisi essentia, 62. Et omnis essentia est a summa essentia, 62 et 99, 126, 127. Quecunque uigent, per unum aliquid uigent, 8. Ipsum solum uiget per seipsum, et alia per aliud, 8.
    Nihil factum est, nisi per creatricem presentem essentiam. 8, 9, 28, 62. Nihil uiget et esse perseuerat nisi per eiusdem seruatricem potentiam, 62. Deus totam substantiam de nichilo fecit, 7, 120. Et eam potest redigere in nichilum, 120. Deus ex nichilo fecit omnia que sunt, 238. Summa essentia nichil omnino facere potuit per aliud, uel instrumentum uel adiumentum, quam per seipsam, 7. Omne quod summa natura feci, sine dubio aut fecit ex aliquo, uelut ex materia; aut ex nichilo, 7. Essentia omnium, que sunt, a summa essentia facta est, et quidem ex nulla materia, 7. E summa natura, sicut et per ipsam esse dici possunt, quecunque sunt, 5. Nulla minor natura est materialiter ex summa natura, 6, 7. Si ex summe nature materia potest esse aliquid minus ipsa, summum bonum mutari et corrumpi potest, 6. Rerum uniuersitas non potest esse ex summe nature materia, 6. Nec ex se, nec ex alio, 7. Igitur ex nulla materia est, 7. Summa substantia non per aliud quam per semetipsam omnia fecit, 8, 15, 17.
    Deus sola uoluntate ex nichilo omnia fecit, 28, 101, 228. Ipsa est ex qua, et per quam, et in qua omnia, 91, 28. Res non sunt a summa natura, tanquam ab adiuuante seu instrumento, 6. Quecunque summus Spiritus facit, eadem et uerbum eius facit, 17. Et que uerbum summi Spiritus facit, eadem ipse summus Spiritus facit, 17. Quidquid per aliud est, minus est quam illud per quod cuncta alia sunt, et quod solum est per se, 5, 14. A Deo et in Deo omnia bona, 240. Deus bona opera facit sua sola bonitate, 134. Quia creat uoluntatem cum libero arbitrio, et dat illi iustitiam per quam operatur, 134.
    Deus mala fecit sola culpa hominum, 134. Quia ea non faceret, si homo illa facere non uellet 134. Deus facit in malis hoc quod sunt, 134. Quia condidit in homine uoluntatem cum libertate arbitrii, 134. Deus habet in bonis et quod bona sunt per essentiam, et quod bona sunt per iustitam, 134. In malis Deus habet solummodo quod bona sunt per essentiam, non quod mala sunt per absentiam debite iustitie, 134. Solus Deus est, per quem cuilibet, et sine quo nulli bene est, 28. Omnia Deo indigent ut sint, et ut bene sint, 34. Sine Deo male est nobis, 30, 242. Quedam facit sola Dei potestas et uoluntas, quedam creata natura, quedam uoluntas creature, 101. Creata natura per se nichil facere potest, nisi quod a uoluntate Dei accepit, 101. uoluntas creature nequit per se quidquam operari, nisi quod natura adiuuat aut concedit, 101. A Deo nichil est iniustum, 99, 126. Creaturam Deus non  facit iniustam, nisi cum non facit iustam, 70, 127. Et dat malam uoluntatem, eam non prohibendo, cum potest, 70, 73. A Deo nichil est nisi bonum, 99. Deus omnem creaturam fecit bonam, 38.
    Deus facit omnia opera bona et mala, 126. In bonis facit quod sunt et quod bona sunt, 126, 127. In malis facit quod sunt, sed non quod mala sunt, 126, 127. uoluntatem Deus non fecit uitiosam et pronam ad malum, 133. Nihil facit uoluntas, quod Deus non. faciat in bonis sua gratia, in malis non sua sed uoluntatis culpa, 127. Ille dicitur uerius facere omne quod facit natura aut uoluntas; qui facit naturam, et instrumentum uolendi cum affectionibus suis, 133. Deus facit singulas actiones etiam que fiunt mala uoluntate, 70. Deus fecit omnes naturas substantiales et accidentales, uniuersales et indiuiduas, 70. Etiam que fiunt iniusta uoluntate et inhonesta actione, 70. Quod aliquid est, a Deo sit et Dei est, 70, 73. Quod malum seu nichil est, ab iniusto fit et eius est, 70. Deus non est auctor mali, nec illud facere potest, 228. Peccata non fecit, 215. Facit malum, quod est incommodum seu aliquid, 116. Non facit malum, quod ex iniustitia seu nichil, 116. Deus ideo facit omnes actiones et omnes motus; quia facit res a quibus, et ex quibus, et per quas, et in quibus fiunt, 116. Et nulla res habet ultam potestatem uolendi aut faciendi, nisi illo dante, 116. Deus mala, que non facit, dicitur facere, quia permittit, 116. Deus dicitur hominem indurare cum non emollit 127. Deus dicitur inducere in tentationem cum non liberat, 62. 70, 167. Deus dat cum permittit rapi, 73. Cum diabolus uoluit quod non debuit, hoc accepit a Deo; quia Deus permisit, 70, 73. Et non accepit, quia Deus non consensit, 70. Deus mirabilis in operibus suis, 252. Deus creauit omnes, 155. Ius habet in omnibus, 155. Omnibus dominatur, 28. Necesse est ut Deus perficiat quod incepit, 83, 86, 87, 88. Propter immutabilem suam, 87. Qui creauit primum hominem, creat etiam eos qui per creatam ab illo fiunt propagandi naturam, 101. Iussio Dei est uirtus efficiens, 161. Incomprehensibile est quomodo summa sapientia sciat ea que fecit, 24. Secundum dignitatem operis laudatur et predicatur sapientia artificis, 131. Nullum malum in regno omnipotentis sapientie inordinatum remanet, 72, 79, 84. In Deo uiuimus, mouemur et sumus, 203. Homo Deo totum debet quod est, quod sapit, quod mouet, 216. Diabolus et homo non sunt nisi Dei, et intra eius potestatem, 72. Deus nulli quidquam debet, 84. Sed omnis creatura debet, 84. Non expedit homini ut agat cum Deo, uelut par cum pari, 84. uide Creatura.
    Dei uisio. Dei uisio, 30, 241. In hac terra morientium Deus uideri non potest mortalibus oculis, 260. Deum nullus hominum uidit aut uidere potest, 228. Deum, qui lux est, anima non omnino uidet, propter tenebras suas, 33, 242. Lux, quam Deus inhabitat, inaccessibilis est uiribus, nostris, sed acceditur ad eam muneribus diuinis, 164. Lux est inaccessibilis, in qua Deus habitat, 32, 33, 242. Cur hanc non uidemus, nec sentimus, cum ubique sit, 242. Deus lux est et caligo, 242, 116. Qui Filium aut Patrem uidet, uidet et Spiritum sanctum, 58. Qui Dei essentiam uidet, non potest uidere unam de tribus personis sine duabus aliis, 58. Recedet doctrina legis et Prophetarum, ubi manifestatio diuine uisionis sanctis apparuerit, 164.
    Dei cultus. uide Laus. Nihil tam pro sua dignitate uenerandum, et pro qualibet re deprecandum, quam summe bonus et summe potens Spiritus, 28. quam optabile iugiter in Deo esse, 203. Deo habere, uita eterna, 253. A Deo separari, mors eterna, 253. Manere in Deo, et Deum in nobis manere quam beatum, 203. Dulce est in Deo uitam habere, 203. Absentia Dei ab anima graue malum, 239, 240. Dolor anime de absentia Dei, 239, 240, 241. Omnia preter Deum excludenda ab eo qui Deum querit, 29, 241. Deum occidere nullus homo scienter uelle posset, 91. Diabolus non fuit in ueritate, nec deseruit ueritatem nisi uoluntate, 110. Peccauit in celo nullo suadente, 85. In ueritate et rectitudine fuit, quandiu uoluit quod debuit, 110. Cum uoluit quod non debuit, rectitudinem et ueritatem deseruit, 110. Sponte dimisit uelle quod debebat, 64. Iuste amisit quod habebat, 64. Diabolus inimicus hominis, 210. Eius fallacie, 210. Incensus inuidia homini peccatum suasit, 83, 85. Diabolus et homo in Filium Dei specialius peccasse uidentur, 47. Homo puniri debuit ab illo cui consenserat ut peccaret, 76. Homo iuste a diabolo torquetur post peccatum, 76, 77. Diabolus tamen hominem iniuste torquet, 77. Diaboli meritum nullum erat ut puniret, 76. Homo non peccauit aduersus diabolum, sed aduersus Deum, 222. Nec homo diaboli erat, sed homo et diabolus Dei erant, 222. Homo post peccatum diabolo nichil debebat, 222. Diabolus uexabat hominem, non zelo iustitie, sed nequitie; nec iubente Deo, sed permittente; non diaboli, sed Dei iustitia exigente, 76, 222. Nihil erat in diabolo cur Deus aduersus eum ad saluandum  hominem celare aut differre deberet suam fortitudinem, 222. Diabolo Deus non debebat nisi penam; et homo nisi uicem, hoc est, ut diabolum uinceret, 222. Plures sunt demones quam ea die, qua Christus, est mortuus, uiuerent homines de quibus est restaurandus numerus eorum, 92. Honorat Deum qui uincit diabolum, 85. Inhonorat Deum qui a diabolo uincitur, 85. Satanas in suis uiribus extremo tempore contra iustos relaxabitur, 161. Officium demonum est reprobos torquere, 169. Malus homo diabolus uocatur, 83. uide Angelus.
    DIDACUS. S. Iacobi episcopus, 342. Milites ab Anselmo petit contra Saracenos, 342.
    Dialecticorum ratio est in imaginationibus corporalibus obuoluta, 43, 44. Dialectici prorsus a spiritualium questionum disputatione sunt exsufflandi, 42. Dialecticorum errores, 42, 43, 44.
    Dialogus. Que per interrogationem et responsionem inuestigantur, multis et maxime tardis plus placent et magis patent, 75.
    Differre. Bonum est differre ut melius fiat, si certum est, 346. uide Conuersio
    DIONYSIUS  de luce et diuina caligine, 164.
    Discere quid est nisi scientiam accipere, 55.
    Discordia. uide Concordia, Pax.
    Discretio. De discretione, 177, 193. uide Rationalis creatura.
    Dispensatio legitima, 384. SS. Patres et apostoli dispensationibus usi sunt, 384.
    Disputatio. De disputatione, 183.
    Dissaisiri, 435, 436.
    Diuites, diuitie. Diuites semper miseri, 196. Mors diuitum, 196. Diuitum uitia, 196. Diuitias Deus sepe dat iratus, 198. Etiam impii hec bona possident, 198. Nec proinde bona sunt, 198. uanitas diuitiarum, 196. Iniquum est ut alius diuitiis superabundet, alius egeat, 184. uide Auaritia.
    Docere. Prius doceri quam docere appetendum, 323.
    Dolor est aliquid, 73.
    Dona. uide Beneficia. Dona seu operationes Spiritus sancti, 159., etc. Congruunt septem uirtutibus seu beatitudinibus, 159.
    DONATUS Ecclesie Dublinensis episcopus, 393. Ei libros et ornamenta dedit Lanfrancus archiep. 393. Ei successit Samuel eius nepos, 393. uide Dublinensis Samuel.
    Dorobernensis Ecclesia. uide Contuariensis Ecclesia.
    Dubline episcopus Donatus, 393. Successit ei Samuel eius nepos, 393, 434. Eum corripit Anselmus quod bona Ecclesia male expenderet, et quod monachos in ea Ecclesia Deo seruientes uexaret, 393. Et quod crucem ante se deferri faceret, 393. In Ecclesia Dublinensi monachi, 393, 434. Ei bona dedit Lanfrancus archiep. 434.
    DUNSTANUS  Eius miracula, 298. Angelorum cum eo colloquia, 298. Eorum canticis recreatus, 298. Ab eis in celum deducitur, 298. Ipse predixit sue mortis diem, 298. Obtinet mortis dilationem ne suo populo pastor desit in festo Ascensionis, 298. S. Dunstano apparuit S. Petrus, ei tradens gladium uerbo Dei inscriptum, 364. Hoc ipsum Cantuarie archiepiscopum futurum prefigurauit, 364. S. Dunstanus regulam uite monastice instituit, 323. Eius uitam et instituta legenda querit Anselmus, 323, 324.
    DURANDUS abbas Case Dei Anselmi meditationes laudat, 334. Unitatem societatis cum Anselmi congregatione postulat, 334. Ab eo deposcit S. Pauli Epistolas, 334.

E
    EADMERUS et Alexander, monachi Cantuarienses, accusantur regem infamasse, 400.
    EADMERUS, seu Edmetus, seu Ermerna, seu Elmerus, seu Almerus, 318, 334. Monachus Beccensis, baculus senectutis, Anselmi, 375. Transcribit libros, Cur Deus homo, 375.
    Eadmundi  cenobium, 389, 392, 410, 431, 432, 433. Ipsius monachis pro electione uis infertur a Rogero abbate, et a Roberto monacho S. Ebrulphi, 431, 432, 433. Est in archiepiscopatu Cantuariensi, 433. Illius abbas debet consecrari a Cantuariensi archiepiscopo, 433. Rogerus abbas S. Ebrulphi Robertum iuuenem sui monasterii monachum, inordinate uiuentem, conatur intrudere in huiusce cenobii abbatem, 433. Hinc monachi passi persecutionem, 433. uide Elpherus.
    Eboracensis episcopus possessionem obedientie archiepiscopo Cantuariensi debet facere, 421, 422. Ab eo consecrari, 422 et 420. Pallio honorari consueuit, 428. Archiepiscopus Eboracensis et alii duo episcopi regis legati, mendaces et periuri, 393, 394. Excommunicantur, 394. Mentiuntur. Romanum pont. non prohibere inuestituras, nec excommunicaturum regem si eas faceret, 394. S. Anselmum ut inuestituras regi concederet mendacio trahere pertentant, 393, 394. uide Thomas. 
    Ebrietas. Immoderatam bibendi uoluptatem qui uult, perdit gratiam, 129.
    EBRULPHUS  abbas et monachi, 431, 432. S. Ebrulphi abbas monachum iuuenem inordinate uiuentem dedit in abbatem Ecclcsie S. Eadmundi, 392. De quo Anselmus grauiter conqueritur, 392. uide Edmundus. S. Ebrulphi monachi Regulam S. Benedicti profitentur, 431.
    Ecclesia est ciuitas Dei, 156. In celo et in terra, id est, in angelis et hominibus, 156. Ecclesia sedes maiestatis Christi, 161. Dominus in Ecclesia semper est, 184. Dominus cum Ecclesia se esse usque ad consummationem seculi promittit, 41. Fideles membra et corpus Christi sunt, 169, 170, 171, 184. Que de illis fiunt, de ipso fieri recte dicuntur, 169, 170, 171. Corpus Christi, quod est Ecclesia uocatur Christus, 169, Uniuersi fideles cum capite suo sunt Christus, 169. Purgatione Christi corpus indiget: sed non Christi, 169. uide Ecclesia. Deus extra Ecclesiam inueniri non potest, 172. Ecclesia per nauiculam figurata, 160. Ecciesia potest fluctibus turbari, mergi non potest, 160. Quia Christus orat, 160. Ecclesie consuetudines uelle conuellere, genus est heresis, 141. Cuilibet Ecclesie, que uel per regnum dilatatur, licet aliquid secundum rectam fidem constituere, quod in conuentu populi utiliter legatur aut cantetur, 59. Ecclesie libertas, 384, 429, 430, 440. Nihil Deus magis diligit in hoc mundo, quam Ecclesie libertatem, 440. Diuina in nullius bonis sunt, 384. Ecclesia regibus et principibus commendata ad tutelam, non data in hereditariam dominationem, 389, 391, 429, 430.
    Ecclesie bona. Decimas et bona Ecclesie principes aut laici retinere non debent, 433. Sed restituere tenentur, si nolunt a Dei regno excludi, 433. Episcopus ferre non debet ut rex bona Ecclesie auferat, et det militibus, 375. Licet bona Ecclesie locis dare ad firmam, 404. Licet a laicis redimere decimas et alia bona Ecclesie, 424. Ecclesie defensio, 388, 389, 391.
    Ecclesie consecratio. Consecratio Ecclesie et altaris, 423. Si aliqua pars ecclesie destructa reficitur aut noua fit, immoto altari, non consecranda, sed solum aqua benedicta aspergenda est ecclesia, 423.
    EDIT uirgo, 414.
    EDMERUS. uide EADMERUS.
    EDULPHUS Wintoniensis monachus a Mathilda regina pro parte sua nominatur in abbatem Malmesburiensem, 410, mittit ad Anselmum scyphum, cum litteris que eius confirmationem poscebant, 410. Ideo Anselmus cum confirmare recusat, 410.
    Egestas. uide Indigentia, Paupertas.
    Electi. In angelis non fuit perfectus numerus electorum, 81, 82, 83. Utrum plures homines eligendi sint, quam sint angeli perditi, an non: quidquid inde sentiantur, nullum est anime periculum, 83. Homines electi non gaudent de casu angelorum, 82. Tot homines assumentur ad gloriam, quod in ea remanserunt angeli, 83. Nullum unquam tempus sine Christi electis fuit, qui per eum ab originali culpa fuerint liberati, 175. Plures sunt electi homines quam qui mortis Christi tempore erant, 92. Electorum Ecclesie partes Dei sunt, 156. Hereditas Dei electorum multitudo, 155. Electi sunt membra Christi, 157, 158. Plus finiendo peragunt, quam inchoando proponunt, 158. Omnes electi non solum unum, sed etiam unus recte dici possunt, 158. Nullus est electorum qui aut in ordine confessorum, aut in ordine martyrum non computetur, 170 Mundus renouabitur statim postquam completus fuerit numerus electorum, 83. Non in omnibus, sed in his qui presciti sunt, Deus moratur et perseueranter requiescit, 155. In illis qui ad tempus credunt non moratur Dei sapientia, 155. uide Predestinatio.
    Electio. Principis et laici electioni episcoporum se non immisceant, 394. Ab ecclesiasticis electionibus arcendos seculares principes decreuerunt concilia, 383. uide abbas, Episcopus, Prelatus.
    Eleemosyna, 193. Anselmi sententia de eleemosyna, 327. Per eleemosynam peruenitur ad eternam uitam, 237, Quid diuitias indigenti pauperi non distribuit, illi eas tollit, 184. Diuitie sunt iniquitatis, 184. Eleemosyna pauperum non minuenda, 376. Eleemosyne de diuitiis iniquitatis, 183, 184. Non ex rapinis et usuris et fraudibus acquirere debemus, unde eleemosynas faciamus, 183. Eleemosyne non per seruientes faciende, 409. uide Auaritia, Diuitie, Paupertas.
    Elementa. Tota hec mundi moles constat ex terra, et aqua, et ere, et igne, 6. Quatuor elementa ignis, er, aqua, et terra, possunt intelligi sine his formis quas conspicimus, 6. uide Causa.
    ELIAS comes ab Anselmo consilia salutis, et absolutionem petit, 450.
    Eliensis abbas ab excommunicatione, propter repetitam inuestituram, non absoluitur, 416 
    Eligii  de Mente Regulares canonici, 429.
    ELINANDUS Beccensis nouitius, 345. Eum Anselmus hortatur ad cauendas diaboli tentationes, 345.
    Eloquentia. Super nubem pingit qui pulchra sine solida ratione dicit, 75. uide Predicatio.
    ELPHERUS prior cenobii S. Emundi, 432. Ipse cum suis monachis dura patitur eo quod abbatem ui intrusum non recipiat, 432. uide S. Eadmundi cenobium. Huic Anselmus mandat ut cum Roberto comite communicet, 446.
    ELuREDUS Hugonis Lugdunensis famulus, 391. Ab Apulia Lugdunum uenit, 391. Per eum Hugo Anselmo scribit, 391.
    ENGELHARDUS, 317.
    ENGELHARDUS de Castro Lenis amicus Anselmi, 340. Grandeuus uult dimittere militiam, 340.
    ENOCH. Dilata morte translatus est in paradisum, 175. Quos significat, 175.
    Enuntiatio. uera est et recta enuntiatio que significat esse quod est, 109, 110. Idem est orationi rectam et ueram esse, 110. Enuntiatio negatiua est que significat non esse quod non est, 110. Oratio que significat esse quod non est, ueritatem et rectitudinem habet, 110. Orationis duplex rectitudo, 1. cum significat quod accepit significare, 2. Cum significat id ad quod significandum facta est, 2. Hec est immutabilis, et semper naturaliterque inest orationi, 2. Illa est mutabilis, nec semper nec naturaliter, sed accidentaliter et secundum usum est, 2. Quedam enuntiationes habent inseparabiliter has duas ueritates seu rectitudines, 2. Multa dicuntur secundum formam loquendi, que non sunt secundum rem, 344. uide ueritas.
    Episcopatus, Episcopus. Episcopatus non nisi per obedientiam suscipiendus, 416. Episcopatus ultra tres menses non debet manere sine pastore, 420. Abbas potest eligi in episcopum, 366. Episcopus electus non consecratus non habet regimen animarum, 420. Nec illud dare potest, 420. Nec episcopum ualet consecrare, 420. Episcoporum consecratio non ab uno solo episcopo facienda: et in locis facienda est ubi debent ordinari, 417, 419. Episcopus si sine certo loco constituitur, et ab uno solo episcopo consecratur, tam ordinatus quam ordinans sunt deponendi, 419. Episcopus nisi certam parochiam et populum habeat, non est ordinandus, 439. Minus quam a tribus episcopis ordinari non debet, 439. Episcopus est Ecclesie sue custos, 375.
    Episcopi non regum aut predecessorum consuetudines, sed Dei legem seruatures se iurant, 438. Episcopi seruant sibi auctoritatem, quandiu concordant Christo, 370. Ipsi sibi eam adimunt, cum discordant a Christo, 370. Omnis episcopus qui habet uocem Christi, Christus est, 370. Episcopus, qui non habet episcopi mores, se dicit non esse episcopum, 302. Episcopus accusatus septima sui ordinis manu se debet purgare, 384. Nisi se episcoporum iudicio purgauerit, ad Rom. pont. est transmittendus, 384. Si ei se sistere noluerit, est depellendus, et alter in eius locum subrogandus, 384. Quod Papa absoluit, non potest episcopus ligare, 385. Episcopus non potest transferri sine assensu archiepiscopi, et episcoporum prouincie, et auctoritate apostolica, et sine magna consideratione, 412. Non pertinet ad principes, sed ad episcopes, culpam de uiolatis canonibus uindicare, 407. Ecclesie omnes debent esse in episcoporum potestate, 383.
    Episcopus res Ecclesie ut proprias non debet distribuere, 434. Melius est episcopum possessionem terrarum Ecclesie sue non tenere, quam illam imminutam tenere, 375. Episcopus ferre non debet ut rex bona Ecclesie auferat, 375. Gloriosum est episcopo pro iustitia spoliari et expelli, 393. Qui episcopum suis rebus spoliauit, Deo non potest reconciliari, nisi illi omnia sua restituat, 402. Anglie episcopi declarant se consilium primati non daturos, nisi secundum uoluntatem regis, 381. Episcopi pluros austera quadam dominatione et propria uoluntate monasteria grauant 354. Episcopus apud se detinere non potest monachum, inuito abbate, 352. Episcopus monachos, quibus ualet, consulendo et adiuuando confortare debet, 373, Obedientia episcopis debita, 433. Annulum episcopi, signaculum fidei, 394. uide Electio, Prelatus.
    ERMENGARDA nobilis femina, 356. Ipsa, uiro consentiente, continentiam uouerat. Unde eos laudat Anselmus. 356. Ipsa tamen uirum suum impedit ne menachus fiat. Unde illam Anselmus increpat, 356. Et ut id uiro postulanti permittat, eam precatur, 356. Non audet illi consulere, sed erat Anselmus ut et ipsa seculo renuntiet, 357.
    ERNULPHUS monachus Cantuariensis, 376. Prior eiusdem Ecclesie, 395, 396, 397, 399, 409. uir in sacris litteris eruditus, 404, 405. uir spiritualis, et ei alter Anselmus, 405. Anselmus priuilegium a papa concessum mittit, 437. Ei mandat Anselmus ut accurare transcribi faciat libro Cur Deus homo et De conceptu uirg. 441. Ab eo exiguntur  nummi dati pro chrismate, 434. uide Anselmus, Cantuarienses.
    ERNULPHUS in abbatem diecesis Baiocensis electus, 361. Episcopus Baiocensis eum inuitat ad benedictionem suscipiendam. 361. Et ab eo exigit nouam obedientie professionem, 361. Hanc non esse faciendam ei scribit Anselmus, 361. Professus fuerat obedientiam secundum regulam S. Benedicti, 361. Eius frater domnus Nicolaus, 361.
    ERNULPHUS capellanus Gondolphi episcopi Rofensis, 439,
    ERNULPHUS gener Muriardachi regis, 447. Pro eo intercedit Anselmus. 447
    EUCHARISTIA. De corpore et sanguine Domini in altaris sacramento, 452, 453. ueritas carnis et sanguinis Christi in altari probatur, 453. SS. Patrum de hac ueritate testimonia, 453. Christus carnem quam pro nobis suscepit, nobis ad manducandum dedit, et adhuc in sacrificio altaris ministrare non desinit, 211. Corporis et sanguinis Christi ueritatem in altari comedimus et bibimus, 264, 265, 266, 268, 270. Eadem caro manducatur, que de uirgine sumpta est, et cocta in cruce, et idem sanguis bibitur, qui in cruce fusus est, 265, 267, 452.
    Non figura, sed ueritate est, corpus Christi, 452, figura tamen et sacramentum dici potest, 452. Si figura est dum aliud intelligitur, quam quod uisu corporali et gustu sentitur, 452 et 453. Corpori et sanguinis sacramentum quid significet 453. Christi corpus quod de uirgine natum est, etc., sacerdos in manibus tenet, 266, 268. Panem in corpus Christi operante, diuina uirtute sacrificamus, 135. Spiritus sanctus oblationes nostras efficit corpus et sanguinem Christi, 268. Christus est qui per Spiritum sanctum panem in suam carnem, et uinum facit transfundi in sanguinem, 454. Non in merito consecrantis, sed in uerbo efficitur Creatoris et in uirtute Spiritus sancti, 454. De pane carnem Christi conficimus, 135. Panis, per consecrationis uerba, in corpus Christi mutatur, 453. Nec remanet substantia panis et uini, 453. Species tamen remanent, 453. Post consecrationem non est panis, 452. Panis tamen dici potest, 452. Christus se et carnem suam panem uocat, 135. Quia sicut isto pane uiuit homo temporaliter, ita illo uiuit in eternum, 135. Caro Christi quotidie manducatur, et eius sanguis quotidie bibitur a sacerdote, 265. Corpus Christi incorruptibile dentibus atteritur, et etiam a soricibus corroditur secundum species, 453. Non est querendum quid fiat de corpore Christi, cum manducatum est, 453. Christus per carnis sue comestionem, rectamque fidem hominem ad integrum reformat, 266. uide Communio.
    EUDO Henrici regis dapifer, 443.
    EULALIA abbatissa in Anglia, 412.
    EUSTACHIUS pater Gaufredi monachi, 397. Sua uxore ex consensu reclusa alteram duxit, 397. Frater domini Roberti, 397.
    EWERARDUS, 437, 438, 439.
    EuA de solo uiro, 101 Eua prior peccauit: Adam post et per illam peccauit, 100. Si sola Eua peccasset, non erat necesse totum genus humanum perire, sed solam Euam, 100. uide Adam, Homo. Eua dominum, eius se filium primogenitum dicit Anselmus, 344. Et eam ex Anglia salutat, 351, 361.
    EuANGELIUM. Legi preferri debet Euangelium, 165. Nihil est in Euangelio, nisi omnino uerum, 175. Et nisi a Spiritu sancto, 175.
    Exaltatio. Solemus in maiorum nostrorum exaltatione congaudere, 82.
    Examen. Recogitanda sunt non sola bona que accepimus, sed et mala que fecimus, 204, 205.
    Excommunicatio. De excommunicatione, 332, 390, 394, 436, 437. Episcopus non debet excommunicationis sententiam proferre in causa sua, et quando excommunicatio contemnenda et deridenda preuidetur, 382. Excommunicatio in accipientes a laicis inuestituras, et in laicos qui eas dant, et in episcopos qui sic inuestitos sacrant, 394, 404. Excommunicatus si diuinis interesse uelit, admonendus est, 332. Si monitionem respuerit, agendum iuxta excommunicationis sententiam, aut apostolicus hac de re consulendus, 332. Quomodo uitandi excommunicati, 400. Excommunicati non sunt admittendi ad monachicam professionem, nisi premissa absolutione sui episcopi, 425.
    Exemplum. Bonum exemplo efficacius quam uerbo persuadetur, 338.
    Existentia. Qui certo scit se esse cogitare non potest se non esse, 36. Nulla persona a seipsa potest existere, 52, 56. Quod est in tempore, et per aliud subsistit, id non est proprie et absolute, 34. Quod incipit esse, proficit de non esse ad esse, 57. Quod alicubi aut aliquando non est, potest cogitari nusquam et nunquam esse, 37. uide Cogitare. Dei existentia. 
    Exoniensis episcopus, Osbernus. uide Osbernus. Clerici Exonienses monachos iniuste uexant, 373.
    EZECHIEL trigenta annorum erat quando uaticinare cepit, 174.

F
    Facere et uelle sex modis dicitur, 116. Facere late sumitur pro non actione, 116. uide Causa.
    Facinus. Ille nomine facinoris notandus est qui in actum labitur, aut in mala uoluntate deseritur, 356. Non ille, qui nec in opus malum precipitatur, et a peruersa uoluntate eruitur, 356. uide Intentio.
    Fallere Christus dicitur, cum permittit ut aliquis fallat, 221. uide Christus, ueritas.
    Falsum. Quomodo repugnat falsa intelligi, 39. Falsa aliquo modo intelliguntur, 39. Falsa possunt cogitari, sed non possunt intelligi, 36, 28. Falsa sunt in intellectu, cum cogitantur; nec tamen in re sunt, 35, 39.
    FARMANNUS Cantuariensis monachus ex Anglia Beccum ab Anselmo mittitur, 373. Petit ab Anselmo licentiam eum adeundi, 406. Petit et licentiam alibi conuersandi, 406. Utraque recusatur, 406.
    Februarius, id est purgatorius, 171. Romani mense Februario processionem agebant, ciuitatem quinto anno lustrantes, id est circumeuntes, et purgantes, 171.
    Femina. Deus feminam fecit ut de utroque sexu multiplicarentur homines, 88. Illam de solo Adam fecit, 88. Damnationisi nitium est a femina: salutis causa nascitur de femina, 88. Non desperent mulieres se pertinere ad sortem beatorum, 88. Oportebat ut auctor salutis esset de femina, 75. Femina dulce malum, 197. Fax Satane, 197. Rara pudica, 197. Fugienda, 197, 198. Deiecit fortiores uiros, 198. Mortis origo, 198. Mors anime, 198. Femine luxus, 197, etc. Accedit ad monachos fingens pietatem, 198.
    Festa. In natalitiis sanctorum iucundamur de illorum gloria, 82. Pro fracta festiuitate forisfactura exigitur, 450.
    Fides. Non potest uoluntas uelle credere nisi accepta rectitudine, 130. uelle credere quod est credendum, est recte uelle, 130. Nemo hoc uelle potest, si nescit quod credendum est, 130. Non sola conceptio mentis facit fidem, 130. Addita rectitudine uolenti que est per gratiam, fit fides, 130. Necessitas fidei, 27. Anima amare aut sperare non potest quod non credit, 27. Necessaria fides ut anima summam essentiam credendo, tendat in illam, 27. Credere in summam essentiam est credendo tendere in illam, 27. Qui credit in summam essentiam, illa omnia credit que pertinent ad tendendum in illam, 27. Non credit in illam, siue qui credit quod ad tendendum in illam non pertinet; siue qui per hoc quod credit, in illam non tendit, 27. Idem est credere seu tendere ad illam, et credere seu tendere ad illam, 27. Congruentius tamen dicitur credere seu tendere in illam, 27. In summam essentiam tendere, nisi credat nullus potest, 27. Illam credere nisi tendat in illam, nulli prodest, 27. Inutilis erit fides, nisi dilectione ualeat et uiuat, 27.
    Fides, quam dilectio comitatur, non est otiosa, 27. Que caret dilectione, non operatur, 27. Quorum fides necessaria ad salutem, 79. Que aperte sequuntur ex his que in Scripturis et conciliis legimus ea credimus. Intellectus acquiescere debet Christi auctoritati in his que de Deo non capit, 47, uide Scriptura sacra. Homo fidelis non querit intelligere, ut credat; sed credit, ut intelligat, 30, 242, 74, 75, 357. Profunda fidei prius credenda; quam ratione discutienda, 75. Nefanda temeritas eorum qui disputant contra id quos fides credit, quia id intellectu capere nequeunt, 42, 43, 357. Comparantur noctuis, 42. De eo quod esse certo cognoscitur, dubitari non debet quod sit; licet non possit comprehendi aut explicari quomodo sit, 24. Rationabile non est ut quis ideo aliquid neget quia non intelligit, 39. Per fidei obedentiam ad intellectum prouehimur, 42. Intellectus est medius inter fidem et speciem, 41. Quanto quis ad intellectum fidei proficit, tanto propinquat speciei, 41. Deus est qui dat fidei intellectum, 30. Aliquando datus intellectus substrahitur, et fides ipsa subuertitur, neglecta bona conscientia, 42. Qui Dei mandata non querit, fidei intellectum non inuenit, 42. Qui non crediderit, non intelliget, 42. Non secundum carnem sed secundum spiritum uidere debemus, ut profunda fidei diiudicando discutiamus, 42. Negligentie arguitur, qui quod credit, intelligere non curat, 75. Corde credimus et intelligimus sicut corde uolumus, 128. Datum est rationali creature recte credere et intelligere ad recte uolendum, 128. Fides dicitur et datur ad recte operandum, 128. Non dicitur habere fidem nisi mortuam, qui secundum fidem non recte uult operari, 128.
    Fides sine operibus mortua: fides uero mortua, fides non est, 299. Qui mortuam fidem habet, fidem non habet, 299. Impossibile est sine fide que sine bonis operibus nulla  est, Deo placere, 299. Qui fidem non habet, mortuus est, 299. Quia iustus ex fide uiuit, 299. Fides sine dilectione dici potest mortua, 27. Non quia uitam suam, id est, dilectionem perdiderit, 27. Sed quia non habet, quam semper habere debet, 27. uiua fides est, que credit in id quod credi debet, 27. Mortua uero fides, que tantum credit in id quod credi debet, 27. Sine fide et spe nullus homo habens intellectum regnum Dei mereri potest, 131.
    Fides et spes sunt earum rerum que non uidentur, 131. Fides sola sine operibus non sufficit, 185. Fide stabilitus rationem fidei potest inquirere, 41. Fides nostra contra impios non contra Christianos ratione defendenda est, 357. Christianus non debet disputare quomodo quod Ecclesia corde credit et ore confitetur, non sit, 42. Sed semper fidem tenendo, querere rationem quomodo sit, 42. Si potest intelligere, Deo gratias agat: si non potest, non immittat cornua ad uentilandum, sed submittat caput ad uenerandum, 42, 357. In errores labitur qui uult intelligere ut credat, 42. Aliter cum Christianis, aliter cum infidelibus de fide agitur, 357. Christianus per fidem debet ad intellectum proficere; non per intellectum ad fidem accedere, 357. Si intelligere non ualet, a fide non debet recedere, sed quod capere non potest, uenerari, 357
    Fideles. Tres in Ecclesia sunt ordines fidelium: prepositi, continentes, et coniugati, 162. Figurati per apostolos qui transfigurationi Christi adfuerunt, 162. Multitudo fidelium populus honorificatus, 156. Omnis Christianorum populus in duas partes diuiditur, peccatorum, atque iustoram, 182. uide Christiani.
    Figura est, dum aliud intelligitur, quam quod sensu corporali percipitur, 452. In lege fere omnia in figura fiebant, 135. Christiani quibusdam utuntur futuris que preterita representant, 136. Finis. Homo in omni cogitatu actuque suo per amorem debet intendere summam naturam ut solum finem, 27. uide Bonum, Facinus, Intentio, Rationalis creatura, uoluntas.
    Filius semper similior est patri quam filia, 19. In generationibus creatis nulla sola per se ad gignendum prolem sufficit: nec ulla omnimodum parentis similitudinem exhibet, 18.
    FILIUS DEI. Notitia generationis Filii Dei, 164. Filius est essentia Patris, idem est ac Filius est non differens essentia de Patris essentia, imo de Patre essentia, 20, 22. Filius est Patris uirtus, sapientia, ueritas, iustitia, et quidquid summi Spiritus conuenit essentie, 22. Quia id habet a Patre, 22. Filius est intelligentia siue sapientia memorie paterne, 20. Quidquid filius sapit, aut intelligit; eius et meminit, 20. Filius est memoria Patris: et memoria memorie, id est, memoria memor. Patris qui est memoria, 20. Sicut est sapientia sapiens Patris, et sapientiam, sapientie Patris, id est sapientia Patrem sapientia 20. Filius est memoria nata de memoria, sicut sapientia nata de sapientia, 20. Filius dici potest intelligentia sapientia et cognitio Patris, 20. Quia intelligit, sapit et nouit essentiam Patris, 20. Filius apte dici potest ueritas Patris, 20. Quia non imitatio quedam imperfecta, sed integra, ueritas est Patris substantie, 20. Proles que de solo summo Spiritu nata est, proles est memorie illius, 20.
    Filius est intelligentia intelligentie, scientia scientie, sapientia sapientie, et ueritas ueritatis, 20. Licet Filius seipso sit memor et amet, non tamen est Pater aut Spiritus alicuius, 23, 24. Quia non est memoria gignens, aut amor ab alio procedens, 24. Sed est genitus, et a quo Spiritus procedit, 24. Filius est Deus de Deo, nascendo, 49, 50. Filius Dei eternitas nata, 48. Filius per hoc est alius a Patre, quia de ipso existit nascendo, 52, 60. Filius minor est Patre et Spiritu sancto, secundum humanitatem, 46. Filius non per aliud est a Patre alius quam quia de illo existit, 53. Quod habet Filius a Patre, non habet ab alio quam a seipso, 60. Non est enim alius Deus de alio Deo, 60. Est tamen alius de alio, 60. Non repugnat ut Filius per se subsistat, 19, et de Patre habeat esse, 19. Filius essentia nata de Patris essentia, 19. Non ideo tamen alius est minus perfecta essentia uel sapientia, 19. Filius nascens de Patre, non exit extra Patrem, 57, 61. Nec loco, nec tempore, nec essentia diuisus est a Patre, 61 Magis congruit Filium dici essentiam Patris, quam Patrem, essentiam Filii, 20. Filius habet essentiam a Patre, et Pater a nullo, 20. A Patre habet Spiritum sanctum, 54. Et ut de illo sit Spiritus sanctus, 59. 60. Idem est esse Patris ac Filii, 54. Alia persona est quam Pater, 46. Est Patri per omnia equalis, 161. Omnino idipsum est quod Pater, et unus idemque Deus, 59. Nec maior aut minor, prior aut posterior est Patre, 60, 164. Nec habet aliquid diuersum a Patre, 164. Nihil similius est alteri, quam summo Patri proles sua, 19. Summi parentis proles non est filia, sed filius, 19, 49. Est splendor lucis eterne,  uera patris imago, nec per rapinam equalis est Deo, 47. Est perfecte summa essentia, 19. Perfectus per se est, 19. Singulus Filius est perfecte summus spiritus, 19. Increatus et creator, 22. Ille summus est qui uocari Filius promittetur, 160. Nomen Filii non significat, nisi Deum qui filius est, aut relationem qua refertur ad Patrem, 58. Ex ea Filius appellatur, 58. Natiuitas Filii dici potest processio, 57. Filius non nascitur neque procedit de Spiritu sancto, 51, 52. uide Deus, Pater, Spiritus sanctus, Trinitas, uerbum Dei. Conuenientius est Filium Patri, quam alium aliis supplicare, 46. uide Incarnatio. Filius Dei creatus dicitur, 155, et ante secula a Patre genitus, 155. Filius Dei carnem purissimam et animam sanctissimam assumpsit, 170. uide Christus, Incarnatio. Per adoptionem efficimur filii Dei credendo in Filium Dei, 174.
    Flagellatio. uide uapulatio.
    FLAMBARDUS.uide Ranulphus.
    FOLCERARDUS monachus, 328. Consanguineus et consobrinus Anselmi, 348, 375. Becci aliquandiu mansit, 375. Ei Anselmus scribi fecerat orationes, 328. Eum Henricus abbas Beccum mittere proposuit, 348. Est exsul propter Deum, 375. Eum salutat Anselmus archiepiscopus, 375.
    FOLCERALDUS sancti Anselmi auunculus. uide Lambertus.
    Fordwick, 442.
    Fornicatio. Qui fornicatur, Deum offendit, contaminat animam, et totam corporis pulchritudinem fedat, 142. Continua sit fornicationis penitentia, 209. Tormenta inferni fornicatoribus preparata, 209. uide uirginitas.
    Fortitudo. Spiritus fortitudinis esurientibus et sitientibus iustitiam conuenit, 159. uanitas roboris, 197.
    Frigus est sine omni calore, 134. Aliud alio frigus maius est, 134.
    FRODELINA. Anselmus eius, et ipsa Anselmi notitiam requirit, 325.
    Fucus. Contra Fucum, 197.
    FULCO Fulconi, ut oblatam dignitatem quantum sine peccato potest, recuset; ita tamen ut tandem ex obedientia suscipiat, 330. Eum abbatem exorat Anselmus ut mitius agat cum apostata monacho penitente, 346.
    FULCO Beluacensis episcopus licet imperitus ab Urbano II pontifice confirmatur ex Anselmi commendatione, 353. Ut Anselmus uel per se uel per alium ex suis monachis ei adsit adiutor et consultor ab Urbano II precipitur, 353. Ut onus episcopale susciperet eum Anselmus cogit regis Francorum et cleri Beluacensis instantia, cum assensu Remensis archiepiscopi, 354. Grauis in eum persecutio a canonicis, presbyteris, et quibusdam laicis mouetur, 354. Quia eos a prauis consuetudinibus uult prohibere, 354, adit Rom. pontificem, 354. Ut remittatur roboratus litteris apostolicis exorat Anselmus, 354. Eum instruit de iis que pro Lanfranco et pro ipso Anselmo contra Roscelinum in concilio Remensi respondere habebat, 357. Eius in Anselmum amor, 369. uide Anselmus. Pro eo Anselmus rogat Urbanum II. Ut ipsum pro sua iudicet prudentia, 380.
    Fur. Homo et diabolus, fures erant, 76. Alter, altero suadente, seipsum Deo furabatur, 76.
    Futurum. Non est uera oratio que dicit futurum esse aliquid, nisi reipsa sit aliquid futurum: nec aliquid est futurum, si non sit in summa ueritate, 113. uide Liberum arbitrium, Necessitas, Prescientia.

G
    GABRIEL interpres Dei, 273, 284.
    GALO, episcopus Parisiensis, 406.
    GALO, abbas S. Quintini, 392. Eligitur in episcopum Beluaccusem, 392. Multis eum commendat Anselmus, 393.
    Gaudium eternitatis, 182. uide Beatitudo.
    GAUFRIDUS. uide Godefridus, Goffridus.
    GAUFRIDUS, monachus Beccensis, 397, Filius Eustachii, 397.
    GAUNILO, monachus Maioris Monasterii, auctor libri pra insipiente, 35. Anselmi ratiocinationem confutat, 35, 36, Ipsa eius ratiocinatio refellitur, 37, 38, 39, 40. Non maleuolentia confutat Anselmum, 40.
    GELDUINUS, abbas Aquicinensis, 424. Anselmum consulit de decimis redimendis et de Simoniacis, 424. 425.
    Genealogia. Scriptura genealogias non texit per feminas, 174. Christi genealogia. uide Christus. Marie genealogia. uide Maria. Apud Hebreos generationum nomina modo secundum naturam, modo secundum legem, computatur, 174.
    Generatio. Dare uitam est mortem accipere, 91. Propagatio uiri de sola femina, femine de solo uiro, et creatio hominis de limo non est naturalis aut uoluntaria, sed mirabilis, 101. Adam non accepit naturam propagandi, nisi per  uirum simul et mulierem, 101. In superna ciuitate non generabunt homines, 131. Homines generassent in paradiso, 131. Tandiu erit hominum procreatio, donec numerus electorum hominum compleatur, 83. Eo completo cessabit hominum generatio, 83.
    Gentiles quales, 181. uocati ad Christi conuiuium, 181.
    GERARDUS electus Eboracensis episcopus, 385, 386, 389, 410, 413. Romanum pont. adit pro pallio, 385, eum Anselmus commendat Rom. pontifici, 385. Thome successit, 422. Ipsi alter Thomas succedit, 421, 422. Et precepit papa ut suam professionem Anselmo Cantuar. faciat, 413. Eius zelus contra Ecclesie mala, 443, grauia ex hoc patitur, 443. Eius studium circa clericorum suorum integritatem, 431. Regie iniquitati fauet, 436. Eum absentem Anselmus absens non uult iudicare, 398. Et ipse illatum crimen negat, 398. Mortuus est, 421.
    GERBERTUS. Eruditus Gualteri sub eo degentis questionibus satisfacere ualet, 339.
    GERONTO, siue Gerontinus abbas, 398.
    GERuINUS, episcopus Ambianorum, 378, petit ab Anselmo archiep. ut consentiat electioni Northmanni monachi Cantuariensis in abbatem, 378. Se id ei non posse concedere respondet Anselmus, 378.
    GILDA, 343.
    GIRARDUS, 436. Se usque ad exsilium adiutorem Anselmi profitetur, 437.
    GIRARDUS Morinorum episcopus: eum rogat Anselmus, ut ab Ecclesie S. uulmari regimine excuset quemdam monachum Beccensem, ne ouem lupi dilanient, 360.
    GIRARDUS episcopus: testis in epistola qua Henricus rex Anselmum reuocat, 382.
    GIRARDUS de Atrebato, frater Ainerti e Beccensi cenobio reuocatur propter debita, 316. Eum Lanfranci caritati commendat Anselmus, 316. Eius moram Anselmus excusat apud Lanfrancum, 319. Ad mare deduxit Anselmum euntem in Angliam, 344. Per eum scribit Anselmus ad Beccenses de constituendo abbate, 371.
    GISLEBERTUS Beccensis monachus, 409, ab Anselmo ad regem Anglie mittitur, 409. Anselmi in eum amor, 339, 355. Gislebertus Beccensis: eum Anselmus mittit ad Lanfrancum quem precatur ut ipsum breui remittat, 346. Ei electo in abbatem Westmonasteriensem Anselmus gratulatur, 347. Fuit in sancta conuersatione nutritus, 347, pro eo apud Walchelinum episcopum Wintoniensem intercedit Anselmus, 352. Ei abbati Anselmus se febre correptum significat, 359. Et ei Richardum ipsius seruientem a calumnia purgatum commendat, 359. Gislebertus episcopus Ebroicensis suspicatus fuerat Anselmum cupiditate ad archiepiscopatum fuisse attractum, 368. De qua calumnia se purgat apud eum Anselmus, 368. Ei Ecclesiam Beccensem pastore destitutam commendat, 368. Eius monachum Anselmus priori Beccensi commendat, 360.
    GISLEBERTUS episcopus Lunnicensis in Hibernia, 417, 447. Eius opera in Northmannia abbatum et episcoporum canonice facta electio et consecratio, 447. Ei Anselmus mittit XXu margaretulas, 447.
    GISLEBERTUS abbas Cadomensis: de ipsius et monachorum Cadomensium orationum succursu meditans Anselmus a febre liberatus est, 358.
    GISLEBERTUS alter Beccensis monachus, 409, 372. Per cum Guillelmus, electus abbas Beccensis, scripsit ad Anselmum electum archiep. Cantuar. 372. Eum Anselmus mittit ad regem Anglie, 409.
    Gloria. Domini et sanctorum gloria soli comparatur, 163. Quales esse debent qui gloriam Domini uidere desiderant, 162, 163. uide Beatitudo.
    GODEFRIDUS. uide Gaufridus. GODEFRIDUS DE MELLINGES, 434.
    GODIT uirgo, 414.
    GOFFRIDUS. uide Gaufridus. Godefridus. GOFFRIDUS Pariensis episcopus Walerannum cantorem ecclesie Parisiensis qui monachum induerat in monasterio S. Martini de campis, uiolenter abstraxit, 369. Inde Anselmus eum uehementer increpat, 370.
    GOFFRIDUS Cluniacensis sacrista, 431, ab Hugone abbate mittitur in Angliam, 431.
    GOFFRIDUS auunculus Iuhel, 420. Eius uirtutes, orationes et abstinentie, 420.
    GONDULPHUS monachus, 315. In precipuis amicitie S. Anselmi, 313, 314, 317, 321, 324, 329, 342. Eius beneficia in Beccenses monachos, 314, 317, 321 Mittit ei Anselmus tres orationes de S. Maria quas composuerat, 319. Ei Mauritium monachum Anselmus commendat, 321. Et ab eo petit exemplar Aphorismorum cum glossis, 325, 331, 334. Et ei de muneribus gratias agit, 333. Ipse misit munera Hugoni et Basilie uxori, 333, promouetur ab episcopatum Roffensem: de quo Anselmus ei gratulatur, 337. Ei commendat Anselmus Beccenses monachos quos in Angliam  mittit, 342. uide Anselmus. Ut eius iudicio Camerarius ebriosus agat penitentiam, 343. Eum exorat Anselmus pro Moyse monacho Cantuariensi refuga penitente, 359. Monachos Beccenses de erepto sibi Anselmo consolatur, 364. Et eos monet ut eius electioni consentiant, 364. Succurrit Anselmo exsulanti, 435, 439. Rerum Anselmi exsulantis curam habet, 435.
    GONDULDHUS pater S. Anselmi, 513.
    Greci in Deo dicunt tres esse substantias, 49, 452. Latini tres in Deo dicunt personas, 452. Hoc illi per substantias intelligunt, quod isti per personas, 452. uide Trinitas. Greci anathematizant azymitas, 135. Paganis fauent, 136. uide Azymum. Non idem cum Latinis sentiunt, 135, nichil tamen agunt contra fidem, 135. Negatur a Grecis quod Spiritus S. de Filio procedat, 49, 50. Nec recipiunt doctores Latinos, 50. Euangelia tamen uenerantur, 50. Et in aliis de Deo uno et trino eadem credunt que Latini. 49, 50. uide Spiritus sanctus.
    Grammatica, Grammaticus. Grammatica est qualitas et in subiecto, 146. Grammatice studium, 434. Utrum grammaticus sit substantia uel qualitas, 143. De hac questione multum certabant dialectici tempore S. Anselmi, 150.
    Gratia alia que salutem non spectat, 128. Alia sine qua nullus saluatur homo, 128. omnis creatura gratia existit, 128, quia gratis facta est, 128. Multa sunt dona gratie sine quibus homo saluari potest, 128. Quidquid adiuuat liberum arbitrium ad accipiendum aut ad seruandum rectitudinem, totum gratie imputandum est, 124. Missio gratia est; predicatio gratia est; auditus predicationis est gratia; intellectus ex auditu est gratie, et rectitudo uolendi gratia est: et hec omnia ad fidem necessaria sunt, 130. Lex non iustificat, 171, sed occulta Spiritus S. gratia per fidem Christi, 171. Littera iubens a peccato declinare, peccatum ostendit, 136. Sed nisi adiuuet gratia, ut fiat quod iubetur, inobedientem et preuaricatorem facit, 136, et est littera occidens, 136. Quod quis non habet a se, sed a Deo, hoc non tam suum, quam Dei dicere debet, 78. Omnibus, excepto solo Deo, dicitur: quid habes quod non accepisti? 62, 129. Quidquid a Deo percipimus; gratie Dei, non nostris meritis ascribamus, 193, 205. Quod homo retribuit Deo, ex Dei munere est, 220. Meritis suis peccator non potest ad Deum redire, 215.
    Gratia preuenit merita nostra, 215. Nihil Deo gratum nisi quod est ab eo acceptum, 215, 216. Deo seruire aut placere non possumus, nisi ex Dei munere, 215, 236, 249. Ubi abundauit peccatum, superabundauit gratia; ut ubi abundat miseria, superabundat misericordia, 315. Per sancta studia et per gratiam Dei possibile est Christiano ut fiat sine omni iniustitia, 129. A Deo habet creatura quod bona est et quod bona facere potest, 238. A Deo bonus est, quicunque est bonus, 248. Cum boni sumus, Deus facit nos, et non ipsi nos, 263 Sine Deo nichil ualemus, 30, 242. Deum homo querere non potest, nisi ipse doceat; nec inuenire, nisi ipse se ostendat, 30, 242. Homo nichil boni potest incipere sine Deo, sicut nec custodire aut consummare sine ipso, 263. Dei est sua gratia nos preuenire, 385, nostrum est quod accipimus, eius auxilio studiose custodire, 385. Rectitudinem nullus accipit, nisi gratia preueniente, 129. Nullus eam seruat, nisi eadem gratia subsequente, 129. Cuncta bona nostra, Dei dona sunt, 236. Deus solus est reformator creature, quam solus formauit, 215. Nemo sua iustitia sine Dei misericordia potest liberari, 249. Uniuersa salus nostra, magna Dei misericordia, 249. Nullus nisi per gratiam ualet uitam perpetuam consequi, 158. Tota uirtus anime est ex Deo, 220.
    Solius uoluntatis Dei opus est, cum a Spiritu sancto corda hominum docentur ea que neque per se neque per creaturam sciunt, 101. Nullus homo a se habet ueritatem quam docet, aut iustam uoluntatem; sed a Deo, 78. Cogitatio hominis mutari per seipsam non potest, nisi gratia diuina subueniat, 107. Gratia diuina non subueniente, homines non sunt nisi muta animalia, procreata naturaliter in captiuitatem, in interitum, 107. Si quid bene uult anima, donum Dei est, 261. A malo declinare est ex gratie adiutorio, 213, 250. uitia superare nemo potest absque diuino auxilio, 195, nec bona facere, 213. Quod Deum uel aliquid boni diligimus; non a nobis, sed a Deo habemus, 267. Amor et timor Dei, et pudor peccati, quibus misericordia obtineatur, non habentur nisi ex Dei gratia, 216. uelle obedire non est nisi per gratiam, 130. Dei gratie non libero arbitrio imputandum quod homo uult et currit, 129. Non Dei, sed hominis est cum gratiam non accipit, aut acceptam reiicit, 129. Comparatio gratie et uestis, 129.
    Nulla creatura potest adipisci rectitudinem nisi per gratiam, 70, 121, 128, 129, 130. Nec potest, cum deseruit, nisi Deo reddente, illam recipere, 70, 121, 134. uoluntas que deseruit rectitudinem peccato seruit per impossibilitatem per se recuperandi illam, 121, 134. A peccato nemo redit nisi per gratiam retrahatur, 296. Homo a peccato et  eius seruitute non nisi per alium reuerti potest, 121. A rectitudine non nisi per se potest auerti, 121. Perdita affectione ad iustitiam, non potest uoluntas uelle iustitiam, nisi per gratiam reddatur, 134. Homo qui sponte cecidit, nullo modo potest resurgere, nisi gratia releuetur, 131. Sed merito suo de peccato in peccatum demergitur, nisi misericordia retineatur, 131. Maius miraculum est, cum Deus uoluntati desertam reddit rectitudinem, quam cum mortuo reddit uitam, 121. Quia uoluntas deserendo rectitudinem, meretur ut illa semper indigeat, 121. uide Conuersio. Opera que Christus in sanctis proponendo inchoat, honorabiliter consummat, 158. Cum Deus facit in homine bonum quod incepit, totum gratie debemus imputare, 87. Dominus gratie sue dona non desinit impertiri, 41. Nullum unquam tempus fuit, ex quo factus est homo, absque aliquo qui ad Christi reconciliationem pertinere, 92.
    Ad Christi reconciliatricem gratiam pertinent non solum qui in nouo testamento baptizantur, sed et illi qui ab exordio mundi in eum uenturum crediderunt, 175. Redemptio per Christum profuit non solum illis qui eo tempore fuerunt, sed et aliis, 92. Explicatur comparatione regis, 92. uocati sumus per gratiam, ceteri derelicti per iustitiam, 233. Hoc enim innumerabilibus est negatum, quod nobis ex gratia concessum, 233. Gratia non ex meritis, 129, non omnibus datur, 129 et 233. Homo iustitiam seruando, meretur augmentum accepte iustitie, 129. Augmentum iustitie, et potestas pro bona uoluntate, sunt fructus prime gratie, 129. Et gratia pro gratia, 129. Quorum Deum miseretur, non omnium equaliter miseretur, 131. Neque quos indurat, omnes equaliter indurat, 131. uide Obduratio, Peccatum. Alius alio fortius uiam celi scandit, sicut unicuique diuinitus est datum, 176. Deus gratiam sanctis dat ad mensuram, 178. Christo sine mensura, 178. uide Christus. Confirmans gratia dat non posse uelle peccare, et non posse peccare, 128. Ultima misericordia ea est que post hanc uitam beatum facit hominem, 86. Deus miseretur cui uoluerit, 129, 231. Ploremus et oremus ut uelit, 231. Petitio gratie et uirtutum, 193, 235, 236, 237.
    Gratie effectus, 157. Augmentum gratie, 129, 176. Ubi Deus non est per gratiam, ibi adest per uindictam, 228. Ferme semper nescitur quorum remisse sunt iniquitates, et quorum minime, 140, 332. Gratia regenerationis amissa, 287. uide Baptismus, Penitentia. Bona gratie nullus potest homini auferre, nisi ipse ea sua uoluntate dimittat, 237.
    Sic gratia subsequitur donum suum, ut nunquam deserat hominem, nisi per liberum arbitrium uelit aliud, 119. Inconueniens est Deo ut quod sponte dedit non amanti, ut semper amaret; id auferat uel auferri permittat amanti, ut ex necessitate non amet, 25. Malum est derelinqui in manu consilii sui et suo arbitrio regi, 236, 237. A Deo petitur ut hominem neque infirmitati, aut uoluntati, aut ulli alii committat, quam Dei dispositioni, 251, 254. Quandoque per Christi gratiam illuminamur, sed exigentibus nostris meritis non adiuuamur, 165. Christus accedit et tangit, cum illuminat ut adiuuat, 165; accedit et non tangit, cum illuminat, sed non adiuuat, 165. Plerumque uidemus que agenda sunt, sed hec non ualemus implere, nitimur, et infirmamur, 165. Pater dando uoluntatem, trahere dicitur et impellere, 78. In quo tractu uel impulsu nulla intelligitur uiolentie necessitas, 78. Sed accepte bone uoluntatis spontanea et amata tenacitas, 78.
    Gratie cum libero arbitrio concordia. Liberum arbitrium ad ea que sunt salutis, 128. uide Liberum arbitrium. Cum aliquid dicit sacra Scriptura pro gratia, non amouet liberum arbitrium, 129 et 130. Neque cum loquitur pro libero arbitrio, excludit gratiam, 130. Nec sola gratia, nec solum liberum arbitrium salutem hominis operatur, 129, 130. Non ait Dominus: nichil ualet uobis uestrum liberum arbitrium, sed, nichil potest sine mea gratia, 129. Liberum arbitrium gratia Dei sustineri indiget, 139. Liberum arbitrium simul esse cum gratia, 128, 129, 130, 131. Et cum eo operari, 128, 132. Gratia in adultis adiuuat liberum arbitrium naturale, 129. Liberum arbitrium sine gratia nichil ualet ad salutem, 129. Gratia multis modis liberum arbitrium adiuuat ut acceptam rectitudinem seruat, 129. Gratia adiuuat liberum arbitrium, mitigando aut penitus remouendo uim tentationis, 129. Aut augendo affectum rectitudinis, 129. Non est tantum imputandum libero arbitrio quantum gratie, cum rectitudo seruatur, 129. Oleo gratia comparatur, 157.
    Gratiarum actio, gratitudo. Hominis erga hominem benefacientem amor et obsequium seu gratitudo, 257. uide Beneficia.
    GREGORIUS I , 388.
    GREGORIUS uII pape se et Ecclesiam precibus Anselmi abbatis commendat, 353. Et Anselmo mandat ut faciat iustitiam cuidam conuerso suo coram Huberto, 353. Hubertum  Eccles. Rom. subdiaconum in Angliam misit, 353. uide Hubertus.
    GUALTERUS monachus, 418, 441. De eo Anselmus rogat priorem, 441. Magister et Anselmi nepotis, 441. Eum rogat Anselmus ut Robertum de Briodna recens conuersum in spiritu lenitatis instruat et corripiat, 359, 360. Gualterius abbas calumniam patitur, 330. Ei scribit Anselmus ut ad monasterium redeat, nec esse oues deserendas propter calumniam, 330.
    GUALTERUS sub abbate Gerberto consulit Anselmum de quibusdam questionibus, 339. Anselmo iis scripto non uult respondere, 339.
    GUALTERUS prior monasterii S. Wandregisilii, 358.
    GUALTERUS Albanensis episcopus, cardinalis legatus Rom. Eccl. 379, 380. Cum Anselmo uult agere de cogendo in Anglia concilio: sed frustra, propter bella, 379. Ipse ad Anselmum pallium detulit, 379, 380. Rogat Anselmum ut monachos Ecclesie Cantuariensis quiete possidere res suas permittat, 380.
    GUARNERIUS uir litteratus in uite periculo proponit monachus fieri, 405. Fit nouitius Cantuariensis, 408.
    GUIBERTUS antipapa, 374. Huic aduersatur Anselmus, 374.
    GUIDO Beccensis nouitius, 320. Magisterio puerorum adicitur, 323. Eius uirtutes; obedientia et humilitas, 323. Eum in Anglia commorantem salutat Anselmus, 334 et 336. Et eum hortatur ad profectum, 336. De Anglia in Northmanniam redit, 434. Eum ut familiarem Anselmus commendat archiepiscopo Rothom. 434. Ipse per litteras petit ab Anselmo absolutionem, 445.
    GUILLELMUS archiepiscopus Rothomagensis, 392, 432, 434. Anselmi amicus, 354. Monachis dominari non querebat, 354. Anselmo ut onus suspiciat archiepiscopatus Cantuar. precipit, 367, 368, 374. Apud eum Anselmus grauiter conqueritur de abbate S. Ebrulphi, 432, 433. Promisit se reuocaturum monachum quem iste abbas intruserat, 433. Nondum promissa impleuit, 433. De eius causa scribit Anselmus ad papam, 454. Eius causam papa Anselmo demandat, 416. uide Anselmus.
    GUILLELMUS canonicus et decanus Ecclesie Rothom. 433. Electus episcopus Wintoniensis, 382, 393, 403, 410, 429. Ab episcopis propter inuestituras excommunicatis consecrari recusat, 433. Eius pro ueritate constantia laudatur, 403, 405. Rebus spoliatur suis, et expellitur, 393, 433.
    GUILLELMUS rex Anglorum electioni Anselmi in archiepiscopum Canturie consentit, 363, 364. Aegrotans et lecte decumbens ei uirgam pastoralem quamuis renitenti tradit 363. Dans ei Ecclesie Cantuariensis gubernationem, 364. Anselmo ad archiepiscopatum prouecto, rex conualuit, et ex fero mitis factus, 363. Ipse petit a Roberto comite Northmannorum, et a Guillelmo archiepiscopo Rothom., ut Anselmi electioni consentiant, 365. Anselmo sacrato, multam ab eo pecuniam exigit, 374. Eam dare nolenti irascitur, 374. Non uult ut Anselmus pallium petat, 374. Neque ut concilium cogat, 374. In Anselmum uerba profert, 375. Quasdam terras archiepiscopatus Cantuariensis militibus dat, 375 et 381. Ad placitandum de his uult Anselmum cogere, 381. Contendit huiusmodi terras ab Ecclesia Cantuariensi milites Anglos olim tenuisse, 381. Hi cum sine heredibus mortui sint, posse se dicit quos uult, eorum heredes constituere, 381. Eius odium in Anselmum, 375. uoce et litteris Anselmo commisit custodiam Cantuarberie contra hostes, 379. Nuntium mittit ad archiepiscopum Lugd. pro causa sua contra Anselmum 381. Sine sua iussione nolebat apostolicum recipi aut appellari in Anglia, 381. Nec uolebat ut Anselmus ad papam scriberet aut a papa epistolas reciperet, aut eius decretis obediret, 381. Rex per tredecim annos nullum concilium celebrari permisit, 381. Pro petita licentia eundi Romam in Anselmum offensus, 381. Hanc licentiam negat, et prohibet ne Anselmus eam dehinc peteret, 381. Mox ut Anselmus de Anglia exiuit, rex taxat uictum et uestitum monachorum Cantuariensis Ecclesie, 381 Et totum archiepiscopatum in proprios usus conuertit, 381. Monetur a papa, sed non resipiscit, 382. Rex Guillelmus mortuus est, 382, 427. Huic successit Henr. 427. uide Henricus, pro morte Guillelmi regis circa regnum Anglie totus orbis concussus est, 427. Eius uiolentia per triennium ab Anglia exsulauit Anselmus, 427. Flambardum Simoniacum euexit ad episcopatum, 427.
    GUILLELMUS de Warenne Henrici regis Anglorum consanguineus, 427. Ei filiam suam spoponderat rex, 427.
    GUILLELMUS Beccensis monachus prior apud Pexeium, dignior ab Ansel. iudicatur qui in eius locum abbas Beccensis eligatur, 367, 371. Ei Anselmus per sanctam obedientiam precipit ut si electus fuerit, hoc onus subeat, 367. Ipse in abbatem Beccensem electus est, 371. Unde ei gratulatur Anselmus, 371. Ut non concedat monachis  extra claustra uagari, ut nichil minuat de pauperum eleemosyna, monet Anselmus, 376. De eo alia, 421, 422, 423.
    GUILLELMUS monachus sub Roberto abbate; pro eum abbas Anselmum consulit, 355.
    GUILLELMUS monachus claustrum deseruit, 404. Eius penitentia, 404.
    GUILLELMUS Caluellus mercatum Ecclesie Cantuariensis abstulit, 442, 443. Ei Anselmus minatur excommunicationem, nisi restituat, 443.
    GUILLELMUS de Wareswalt, Henrici I Anglorum reg. legatus apud Rom. pont., 385, 428, 435, 439, 440, 443, 446. uide Warelwast.
    GUILLELMUS Ecclesie Cantuariensis archidiaconus, 340, 393. Contumaces presbyteros qui feminas tenebant, excommunicat, 408. Eius sententiam Anselmus confirmat, 408. Eum Anselmus arguit quod Petrum et Salomonem Ecclesie hostes in sua domo exciperet, 443.
    GUILLELMUS frater Gaufridi, 444. Se et fratrem suum Anselmi orationibus commendat, 444.
    GUILLELMUS filius Godefridi de Mellinges, 454. uide Godefridus.
    GUILLELMUS de Metestante, 398.
    GUILLELMUS filius Hionis, 434.
    GUILLELMO militi suadet Anselmus renuntiare militie seculi, et dare nomen militie Christi, 347, 348, 350.
    GUILLELMUS camerarius, 448. Duxit consanguineam, 448.
    GUILLELMUS, Rodulphi filius; ab Ernulpho priore Cantuariensi exigit pecuniam, que fuerat data pro chrismate, 443. uide Ernulphus, Rodulphus.
    GUIMUNDUS homo Haimonis uicecomitis, 393.
    GUITMUNDUS , 318.
    GUNFRIDUS Cadomensis, frater Rogerii abbatis, 326. Commendatur Helgoto priori, 326. uide Helgotus.
    GUNTERIUS sancti Quintini Beluacensis canonicus, 406. In ordinis abbatis locum ab huius Ecclesie canonicis substituitur, 406. uide Sancti Quintini ecclesia.

H
    HACO comes Orcadensium, 448. Eum Anselmus hortatur ut monitis suis populum suum ad Christianum religionem attrahat, 448.
    HAEDUS duplici sensu, 178.
    HAERETICUS. Non est scribendum contra hereticum qui ad ueritatem rediit, 42. Pro hereticis et schismaticis oratio, 151.
    HAIMO et RAYNALDUS consanguinei Anselmi, 351: 352. Beccum uadunt inuisendi Anselmi ergo, 352. Anselmus ex Anglia eos hortatur ut monachicum habitum Becci induant, 352.
    HAIMO uicecomes, 393. Bona quedam ecclesie Cantuar. usurpauerat et eius homines Anselmi domum in Sandwik uastauerunt, 442, 443.
    HAIMO pater Roberti, 382.
    HAIMO filius uitalis, 393.
    HAIMO dapifer Henrici Anglie regis testis est in epistola qua rex Anselmum reuocat, 382.
    HARDUS amicus et familiaris Elie comitis, 450. uide Elias.
    HELGOTUS prior, 319. Ei Anselmi commendat Gaufridum qui Cadomi morabatur, fratrem Rogerii abbatis, 326.
    HELGOTUS S. Audeni abbas, 413. Amicus Anselmi, 413.
    HENRICUS imperator, Paschali II pape adhesit, 138.
    HENRICUS, Guillelmi Anglorum regis frater a clero et populo Anglie rex eligitur, mortuo Guillelmo, 382. Anselmi ab exsulantis suffraganeis consecratus est, 382 Inde se excusat ad Anselmum, 382. Ei mandat ut in Angliam redeat; se ei obuiam iturum spondet, 382. Ab eo Anselmus magno cum honore suscipitur, 427. Se et regnum eius consiliis committit, 427. Fracto sacramento regnum inuasit, 382. Ad Paschalem II per Guillelmum legatum suum scribit de re inter ipsum et Anselmum, et ab eo responsum accipit, 384, 385. Inquietat Anselmum, 391. Dat episcopatus et abbatias, 394. Exigit pecuniam a Cantuariensibus monachis absente Anselmo, 396. Sollicitus est de Anselmo Romam tendente: ad eum scribit, 398. Nondum coronatus erat cum Anselmus Roma rediit, 399. Consentit ut Anselmus in Angliam redire nolens interim de bonis Ecclesie Cantuariensis sufficienter habeat, 401, 402. Eius frater Robertus comes, 403, immicitie inter ipsum et Robertum fratrem eius, 403. Exigit a presbyteris Anglie pecuniam in mulctam uiolati concilii, 407. Tandem Anselmum reuestiuit de archiepiscopatu, et ei omnia restituit, 407. Presbyterorum coniugia probat, 407. Inuestituras, sed non hominia, uult dimittere, 411. Anselmo in Angliam regresso committit sua omnia, 413. Minatur resumere suas inuestituras, eo quod illas dare concederetur regi  Teutonico, 421. Contristatur de Anselmi infirmitate, 445. Ut ipsum in Northmannia exspectet et huc breui se transiturum mandat, 445, 446. Robertum comitem in captione tenet, 447. Filiam suam spoponderat Guillelmo de Warenne consanguineo: ea de re Anselmum consulit, 447. Inter eum et Ludouicum Francie regem colloquium, 449. Filium et filiam suam, et regnum suum Anselmo committit, 449. Henricus monachus: eum de sua absentia solatur S. Anselmus, 313. Ei commendat Herluinum, 314. Que S. Anselmus scribit Gondulpho, scripta uult Henrico, 315. Quod eum de Anglia in Italiam contendere ad sororem a seruitute liberandam non expediat, 317. Ei commendat Anselmus Mauritium monachum, 320. Ei gratias agit Anselmus pro Mauritio diligenter curato, 323. Prior cenobii Cantuariensis, 329, 358, 376. Ei Anselmus gratias agit pro auro quod ad ipsum miserat, 329. Et pro amore eius erga Mauritium monachum, 329 Ab eo Anselmus ueniam petit pro Osberno, 319. Calumniis inuidorum impetitur, 331. Has eque ferendas ei suadet Anselmus, 331. Male erat cum archiepiscopo suo Lanfranco, 331, 335. Eum salutat Anselmus, 331. Ei commendat Osbernum quem remittit, 333, ad obedientiam et patientiam eum hortatur Anselmus, 335. Ei commendat monachos quos in Angliam mittit, 342 Is abbas proposuit Beccum mittere Folceraldum, 348. Anselmus eum exorat pro monacho refuga, 358. Ut omnes huiusce cenobii fratres huic sicut Anselmo obediant, precipit ipse Anselmus archiepiscopus, 377.
    HENRICUS Beccensis camerarius, ebriosus, 343. Ab Anselmo abbate corripitur, 343.
    HENRICUS de Gornaco: eum Anselmus rogat ut patienter exspectet que postulauit, 343. Et eum salutat ex Anglia, 351.
    HENRICUS comes: testis est in epistola Henrici regis ad Anselmum, 382.
    HENRICUM amicum dilectissimum Anselmus hortatur ad contemptum seculi, 352.
    HEREBERTUS Norwicensis, 410.
    HERENGODUS, 435.
    Herba. Inutiles et noxias herbas terra profert sine hominis cura: necessaria non nisi cum labore, 130.
    Hergas. Ecclesia de Hergas, 398.
    HERLUINUS. Eum S. Anselmus commendat Henrico, 314. Per eum scripsit Gondulpho, 314. Eum hortatur ad seculi odium, 315. Eum salutat Anselmus. 318, 325, 330, 334. Pro eo Deum orat Anselmus, et ei Mauritium monachum commendat, 321. Eum ad proficiendum hortatur, 327, 336. uide Mauritius.
    HERNOSTUS, 311. Episcopus Rouecestrensis, 327. Doloribus oppressus, 328. Eum Anselmus ad patientiam hortatur, 328.
    HEREWARDUS episcopus de Walis, 374. Ab Anselmo interdictus, 374.
    HERODIS immanitas qui multa millia infantum occidit, 217.
    HERuAEUS Bancorensis episcopus, 412.
    HIERONYMI  sententia de origine animarum, 107. u. Anima, Augustinus.
    HILDEBERTUS episcopus Cenomannorum, 386, 424, 430. Eius in Anselmum dilectio, 424. Ab eo petit et accipit disputationem De processione Spiritus S. contra Grecos, 386, 424. Flabellum mittit Anselmo, 424. Ei Anselmus promittit se alia ex suis opusculis missurum, 430.
    HIO, pater Guillelmi, 434.
    Hodiernus. Nomen hodiernum non est uerbum; licet tempus significet, 147, 148.
    HOLWARDUS. Eius curam habet Anselmus, 320. Anglus et consobrinus Osberni, 334, 336. Eum salutat Anselmus, 336.
    Homicidum. Occidere hominem potest aliquando quis non iniuste, ut Phinees, 98. A sacerdotio arcendus est homicida publicus uel occultus, 425.
    Hominium. Qui regi hominia de Ecclesiis fecerint, non sunt excommunicati, nec ab ecclesiastica benedictione arcendi, 416. Non licet de terra que de uno domino tenetur, hominium alteri facere, etiam filiis iniuste uexet, 403. Hominium laico clericus non faciat, 374.
    Homo. Definitio hominis, animal rationale mortale, 81, 145. Homo ex duabus naturis constat, ex anima et carne, 238. In uno quoque homine simul sunt natura in persona, 97. Homo non uno modo nec una consideratione dicitur corpus, et rationalis, et homo, 10. Sed secundum aliud est corpus, secundum aliud rationalis, 10. Et singulorum horum non est totum id quod est homo, 10. Cum profertur, homo: natura communis significatur, 47. Cum dicitur iste uel ille homo, uel proprio nomine, iehsu, persona designatur, 47. Natura humana est Dei, 171. Quatuor modis potest Deus facere hominem, 88. Nec de uiro, nec de femina, ut Adam; de uiro sine femina, ut Euam; de uiro  et femina, ut homines; de femina sine uiro, ut Christum, 171. Deus fecit Adam de limo, 101. Homo sexto die conditus, 159. Unusquisque ex Ade posteris est homo per creationem, et Adam per propagationem, et persona per indiuiduitatem, 100.
    Homo non habet esse ab Adam, sed per Adam, 100. Humane conditionis dignitas et miseria, 202. Homo honorabilior ceteris creaturis factus, ut ceteris honorabilis secundum Dei beneplacitum uiueret, 237. Omnia in hominis usum creata, 200. Non esset homo, nisi Deus in eo esset: et nisi homo in Deo esset, Deus non esset in homine, 227. Homo se totum debet Deo, 223. De terra in terram reuertitur, 201. Primi parentes originaliter fortes et incorrupti habebant potestatem semper seruandi sine difficultate iustitiam, 97. uide Adam.
    Homo imago Dei, 198, 200, 202, 203, 241, 250. Quia rationalis est, 238. Et quia factus ut Deum cogitet et amet, 30, 242, 247. uide Imago, Rationalis natura. Sicut Deus uoluntate bonus est: sic homo ad eius similitudinem, uuluntate bonus est, 238. A Deo creatus ut secundum creatoris sui uoluntatem uiueret, 237. Homo ideo bonus, quia imitatur eum qui a seipso bonus est, 238. Constat hominem esse factum ad beatitudinem, que in hac uita haberi non potest, 79, 80. Hec fides ad salutem est necessaria, 80. Ad regnum Dei factus est homo, 104, 132. Et ad uidendum Deum, 30, 241. Et ut in corpore et in anima fruatur beata immortalitate, 74. Natura humana pro seipsa facta est, et non solum pro restaurandis indiuiduis alterius nature, 81. Etiamsi angelus nullus periiset, homines in ciuitate celesti suum locum habuissent, 82. Utrum homines non sint facti nisi pro restauratione angelorum perditorum, 81, 82, 83. Utrum homines facti ad perficiendum cum angelis numerum electorum, antequam angelus caderet, 83. Deus proposuit ut de humana natura, numerum angelorum qui ceciderant, restitueret, 81, 83. Ex hominibus perficienda fuit superna ciuitas, 91. Plures futuri sunt beati homines, quam sint miseri angeli, 83, 83.
    Homo ante peccatum. Homo iustus creatus est, 85, 97, 98, 102. Sine omni peccato, 102. Homo creatus est in iustitia, 81, 85, 97, 98. 102. Sine omni peccato, 102. Sine omni indigentia, 134. Simul accepit et beatitudinis uoluntatem, et beatitudinem, 134. Et uoluntatem iustitie, id est rectitudinem, que est ipsa iustitia; et liberum arbitrium sine quo iustitiam seruare non potuit, 134. Positus est pro Deo inter Deum et diabolum, 85. Ad excusationem et honorem Dei, et ad confusionem diaboli, 85. In paradiso habebat quamdam immortalitatem, id est potestatem non moriendi, 82. Et erat potestate immortalis, 85. Sed non erat immortalis hec potestas, 82. Peccando iuste incurrit penam mortalitatis, 85. Rex fuit, 185. Regnum illius paradisus, 185. A regno illo per inobedientiam pulsus est, 185. Deus sic dedit homini iustitiam ut illam posset deserere, 134. Et ut si in illam perseueraret, prouehi mereretur ad consortium angelorum, 134. Si uero illam desereret, per se non posset eam resumere, 134. Et beatitudine, quam habebat, priuaretur, 134. Et beatitudinem angelorum non adipisceretur, 134. Sed in similitudinem beatorum appetitibus carnis subiaceret, 134. Poterat et quidem facile, non peccato, 85. Omnis homo si peccatum non precessisset, simul iustus et rationalis, sicut Adam, nasceretur, 97, 98, 101. Homo primus si non peccasset, ipse et totum eius genus in bono ita confirmatum fuisset, ut nec peccare potuissent, 82, 88. Non nisi Dei seruus, et angelis bonis equalis foret, 76. Et eum corpore transmutandus erat in incorruptibilitatem, 87. Totus id est, anima et corpore eterne beatus esset, 87. Homo iustitiam semper habere debuit, 134. uoluntas seu affectio rectitudinis fuit separabilis in primo homine, 133. Diabolus et homo per rapinam et per falsitatem se uoluerunt facere similes Deo, 46.
    Homo post peccatum. Omnes in Adam peccauimus, qui nondum eramus; quia facta est necessitas ut cum essemus, peccaremus, 100. In illo omnes cecidimus, in quo omnes peccauimus, 33. In illo omnes bonum perdidimus, 33. Primus homo bonum facile tenebat, 33. Male sibi et nobis perdidit, quod cum uolumus querere, nescimus; cum querimus, non inuenimus, 33. Tota natura humana in primis parentibus peccauit, 82. Quia humana natura tota erat in primis parentibus, 82. Tota in illis uicisset, si non peccassent, 82. uoluntas sponte facta est iniusta, 134. Post desertam iustitiam manet necessitate iniusta, et ancilla iniustitie, 134. Per se redire nequit ad iustitiam, 100, 134. Sponte se uinci permisit ad uoluntatem diaboli, contra uoluntatem Dei, 85. Perdidit potestatem cauendi peccatum, 85. Et homines sine peccato esse non possunt, 82. Casus hominis, 184. Homo perdidit ad quod factus est, 30, 241. Perdidit beatitudinem ad quam factus est, 241, 134. Et inuenit miseriam, propter quam factus non est,  30. Bona, que perdidit, mala, que incurrit, 30, 103, 237, 241, 242. Homo deserens iustitiam, sic perdidit beatitudinem, ut non perdiderit beatitudinis uoluntatem, 134. Hec uoluntas modo ad falsa, et brutorum animalium commoda se conuertit, 134. Quia uera commoda rationali nature conuenientia, que perdidit modo habere non ualet, 134. Homo se fecit infirmum et mortalem, 85. Genus humanum omnino perierat, 76. Natura egens facta, omnes posterorum personas facit peccatrices et iniustas, 104. Tota nature humane massa in primis parentibus eiecta de paradiso fuit, 173. Et ex illo tempore clausa illi erat celi ianua, 173. Homo a issa rectitudine seruus est et liber, 121. Seruus est peccati, 121 et 122. Et non potest non peccare, 121. Non ualet semper bonum quod uult, 249. Anima corruptione corporis et ex indigentia bonorum que perdidit; carnalibus appetitibus est infecta, 98. Corpus hominis corruptioni et carnalibus appetitibus subiacet, ut corpora brutorum, 98. Quoniam Adam subditus esse noluit Dei uoluntati, natura propagandi non fuit subdita eius uoluntati, 101. Et gratiam, quam posteris seruare poterat, illa perdidit, 101. Licet adsit rectitudo uoluntatis, rationalis, natura non minus habet quod suum est, 118. Homo per peccatum non amisit liberum arbitrium, 185. Sed habet aptitudinem intelligendi et uolendi, qua potest rectitudinem seruare propter se, cum eam habet, 122. Homo in eo quod per peccatum amisit, rex esse desiit; in eo quod relictum est, regulus exstitit, 185. Malus homo dicitur diabolus, 85. Homo semper aut fere semper resistit Dei uoluntati, 237. Creature omnes propter hominem sunt concordes uoluntati conditoris sui, 237. Et ordinem sibi constitutum inuiolabiliter seruant, 240.
    Homo reparatus. Natura hominis angelica infirmior, 81. Infirmitas nature humane Deum excusat, et diabolum confundit, 81. Homo ad angelorum similitudinem restitui debuit, 222. Quod impossibile est fieri, nisi omnium precepta peccatorum remissione, 222. uide satisfactio. Non potest imago Dei facere id ad quod facta est, nisi Deus renouet et reformet eam, 30. Deum ea facilitate hominem reformauit, qua cuncta uno uerbo formauit, 216. Mirabilius Deus restaurauit humanam naturam, quam instaurauit, 92. Hoc de peccatore contra meritum: illud non de peccatore nec contra meritum fecit, 92. uide Christus, Redemptio. Flagellatio post reconciliationem remanet, 132. A peccatis per Christum redimitur, 132. Et regno Dei donatur, 132. Modo in fide, quam promittunt in baptismo, usque in finem perseuerat, 132.
    Honestas. Ubi creuit pietas, superabundauit honestas, 142.
    HONFRIDUS, 338. Eius doctrina, 338. Ei Anselmus quemdam erudiendum commendat, 338. Eum ad seculi contemptum hortatur, 338.
    Honor. uide Impassibilis, Gloria, uanitas. Sublimitas honorum, magnitudo est scelerum, 193.
    Hospites suscipiendi in monasteriis, 376.
    Hostia. uide Missa.
    HUBERTUS subdiaconus sedis apostolice legatus in Anglia, 353. Ut Anselmus coram eo iustitiam faciat cuidam conuerso suo, 353. Becci defunctus est, 353. Multa ex censu B. Petri in Anglia collegerat, 353.
    HUGO archiepiscopus Lugdunensis, 345, 347. Ei Monologion et Proslogion misit Anselmus, 347. Eius prouidentie commendat quosdam monachos in quorum monasterio destructa erat monastica religio, 345. ut Anselmus de quibusdam scribat exoptat, 345, 347. Eum Anselmus consulit de terris quas rex ipsi iratus aufert Ecclesie Cantuar. et de pallio petendo ab Urbano, rege reluctante, 374 et 375. Ad eum rex Anglie nuntium mittit pro sua causa contra Anselmum, 281 Anselmus iam plus debens quam habens ab eo recipitur, et sustentatur, 382. Hierosolymis reuersus, suam domum Anselmo fugam meditanti offert, 391. Eum Anselmus de Ecclesie libertate consulit, 411. Consulit Anselmo ut in Angliam redeat, et sum. pont. ordinationi non resistat, 391. Et gratulatur Anselmus de prospero eius reditu ex Palestina, 432. Eius erga Anselmum amicitia, 446. Eius obitus Nonis Octobris apud Scusiam, dum ad conc. iret, 446. Sepultus est in abbatia Sancti Iusti, 446.
    HUGO abbas Cluniacensis, 431. Anselmi amicus, 431. Anselmo Gofridum sacristam Cluniacensem commendat, 431. Hugonis Lugdun. obitum Anselmo scribit, 446. Monachos in Angliam mittit, 446. Et eos Anselmo commendat, 446.
    HUGO monachus: ut prelati sui licet indisciplinati onus per obedientiam sustineat, si ab eo discedendi ipse non concesserit licentiam, 314.
    HUGO inclusus Cadomensis, 325, 348. Significat Anselmo quod Frodelina piissima eius expeteret notitiam, 325. Duos laicos ad Anselmum mittit ut exhortationibus ad celestis patrie amorem accederentur, 348. Et per eos ab  Anselmo petit monita salutis quibus exaudire possit seculares qui ipsum adeunt, 348.
    HUGO comes in carcere detinet monachum Cluniacensem, 446. Ut eum dimittat, et pro crimine satisfaciat, precipit Anselmus, 446.
    HUGO comes de Cestre, 431, 432. Eius filius Robertus monachus S. Ebrulphi, 432. uide Robertus.
    HUGO et Basilia coniuges: munera Gondulphi monachi eis Anselmus presentat; et eius eis litteras legit, 335. uide Basilia.
    HUGO filius Mabilie, 435. Terram non suam uult uende re, 435. uide Mabilia.
    HUGO defunctus, 351.
    Humilitas. Humilitatis tres species seu gradus, 395. In humilitate quanto quis proficit, tanto aliis uirtutibus excellit, 378. Sancti quo magis in Dei uisione proficiunt, eo magis se nichil esse cognoscunt, 165. Statum non habet, qui se ante Dei oculos esse puluerem uidet, 163. uilia de se sentit qui Dei excellentiam cogitat, 165. Sancti qui intenta mente supernis intendunt, uirtutes suas humiliant, 165. Quia in Dei innocentia et sanctitate uident in quantis ipsi quotidie delinquant, quam parum de perfectione sanctitatis habeant; et omnem de suis uiribus presumptionem deponunt, 165. Omni uilitate contentus sit qui Deo uult seruire, 191. Ex corde se uiliorem reputet, et lingua sua omnibus inferiorem pronuntiet, 191. uide Superbia.
    HYDIT uirgo, 414.
    Hydropicus quo amplius bibit, eo amplius sitit, 180.

I.
    IDA comitissa, 338, 372, 388, 389. Eius caritas in monachos Beccenses et quoslibet, 338, 350. Eius uirum salutat Anselmus 350. Eam ad profectum hortatur Anselmus, 355. Eius monasterium, 355. Quod ipsa petebat, Anselmus regi Anglorum detulit, qui non approbauit, 355. Eam sororem et filiam uocat Anselmus, 372. Et eis dat absolutionem per litteras, 372. Eam, Roberti uxorem, salutat, 376. Eius clericus et capellanus Lambertus, 372. uide Lambertus. Ide Anselmus absolutionem a peccatis per epistolam impertit, penitentiam iniungendo, 389.
    Idea, Idee diuine. Summus Spiritus est summa ratio, in qua sunt omnia que facta sunt, 17. Ea que facta sunt ex nichilo, non nichil erant antequam fierent, quantum ad rationem facientis, 7. Priusquam fierent uniuersa, erat in ratione summe nature quid, aut qualia, aut quomodo futura essent, 7, 17. Creature sunt in seipsis essentia mutabilis, secundum immutabilem rationem creata: in creante Spiritu sunt prima essentia, et prima existendi ueritas, 17. Omnia sunt in scientia Dei uita et ueritas, 17. Creature sunt semper in summo Spiritu, non sunt quod in seipsis, sed quod est idem ipse, 17. uide Deus causa rerum, Creatura.
    Ignis duplici sensu, 178.
    Ignorantia hominis, et difficultas bene operandi, 206 Homo aliquando non intelligit quid sit utile, 84. Deceptio non eum excusat qui scire debuit, 394. Ignorantia minuit peccatum, 395. uide Impotentia, Peccati pena.
    Imago tanto magis uel minus est uera, quanto magis uel minus imitatur rem cuius est similitudo, 15. Discrimen imaginis et similitudinis, 203. Dignior est imago, quam similitudo, 203. Semper meminisse, intelligere et amare Deum, hoc est ad eius imaginem esse, 203. Quid est ad imaginem et similitudinem esse creatum 202. Homo si concordat cum uoluntate Dei, et idem uult quod Deus, exprimit imaginem Dei, 238. Rationalis creatura nichil tantum studere debet quam hanc imaginem sibi naturaliter impressam per uoluntarium effectum exprimere, 25.
    Imago Dei in homine est abolita attritione uitiorum, 30, 242. uide Homo, Mens, Rationalis creatura.
    Impossibile, impotentia. Impossibile est, quo posito aliud impossibile sequitur, 123. Non potest aliquid simul esse et non esse, 124. uide Existentia. Imposibile dicitur quod sine difficultate perficere non ualemus, 132. Impossibile est Deum sibi esse contrarium, 86. uide Deus omnipotens. Potentia. Impotentia reddendi Deo quod debes non excusat hominem, 85. Quia effectus peccati non excusat peccatum quod facit, 85. uide Peccatum. Impotentia uoluntatis seruandi rectitudinem, non est ex impossibilitate, sed ex difficultate, 120.
    Incarnatio. Cur Deus homo factus est, 74 et seq. De hac questione multi querunt, 74, 75. Hec questio est in querendo difficilis, et in soluendo est omnibus intelligibilis, et amabilis, 74. De ea satis dictum a SS. Patribus, 74. Ad intelligentiam necessitatis Incarnationis, necessaria est notitia potestatis, necessitatis et uoluntatis, 75. Incarnationem nullus humanus intellectus ualet penetrare, 92. Constat Deum hominem fieri oportero, 92. Non decebat  ut quod Deus de homine proposuerat, penitus annichilaretur, 76. Illud propositum ad affectum duci non poterat, nisi genus humanum ab ipso Creatore liberaretur, 76. Hec est necessaria ratio cur Deus homo fieri debuit, 76. Necesse fuit ut Deus assumeret hominem in unitatem persone, 94. Ut qui in natura soluere debebat et non poterat, in persona esset que posset, 94. Ante secula Deus predestinauit ut uerbum caro fieret, 156. Deum incarnari propter homines aut impotentia aut insipientia est gentibus, 76.
    Incarnationis humilitas non repugnat rationi, 77. Natura diuina non potest conuerti in humanam, nec humana in diuinam, 88. Nec possunt ille nature ita misceri, ut ex duabus corruptis una tertia fiat, 88. Una Dei persona in carnata, relique due non simul sunt incarnate, 45, 46. Plures diuinas personas in eodem homine incarnari est impossibile, 46. Non enim possibile est plures personas que sunt alie ab inuicem, esse unam personam, 46. Qui erat incarnandus, oraturus erat pro humano genere, 46. Et pugnaturus contra diabolum, 46. Filio incarnato, nullum sequitur inconueniens, 46. Nulla alia Dei persona debuit incarnari quam Filius, 46. Sola Filii persona est incarnata, aliis duobus cooperantibus, 44. Cur Filius potius incarnatus sit quam Pater aut Spiritus sanctus, 46, 47. Unde et quomodo Deus assumpsit humanam naturam, 88. Necesse est has duas naturas integras conuenire in unam personam, 88. Due nature in unam conueniunt personam, sicut corpus et anima conueniunt in unum hominem, 88. Ut ea persona esset homo Deus qui haberet quo superaret omnem essentiam que Deus non est, et omne debitum, quod peccatores soluere debent; et qui nichil pro se deberet, 222. Alia natura, non alia persona a uerbo assumpta est, 43, 47. Homo assumptus a uerbo, non persona, 43. Nec in unitatem nature, sed in unitatem persone, 46, 47. In Christo una persona est plures nature, et plures nature sunt una persona, 47. In Christo Deus est persona, et homo est persona; nec tamen due sunt persone, sed una persona, 47. In Christo enim Deus et homo eadem persona est, 47. Et non est alius Deus, alius homo in Christo, 47. Aliud tamen est Deus, aliud homo, 47. Idem ipse est Deus, qui et homo, 47. Non idem est homo, et homo assumptus a uerbo, 47. uerbum et simpliciter homo non est eadem persona, 47. Homo assumptus est eadem persona que uerbum est, 47. Hanc tamen facit Filius Dei, 46. Homo, per unitatem persone, Filius Dei est, 46. Ideo quod facit homo, Deus seu Filius Dei id facere dicitur 46. Filius Dei creator dicitur quia homo factus, 155.
    In Incarnatione Dei natura non humiliatur; sed natura hominis exaltatur, 77. Supplicatio Filii non a Diuinitate fit, sed ab humanitate ad diuinitatem, 46. Incarnatio uerbi bona per peccatum amissa restituit, 205., etc. uerbum non assumpsit id quod noxium erat ad opus suum, 91. Ideo non assumpsit ignorantiam, 91. Tabernaculum sapientie incarnate, corpus assumptum, 155. uide Christus, Redemptio, Satisfactio.
    Indigere. Aliquid minus alio habere, non semper est indigere, 134. Indigere est carcere aliqua re, cum eam haberi oporteat, 134. Ubi est indigentia, ibi est miseria, 134. Nemo indiget ea re quam non uult, 116. uide Paupertas.
    Indiuidua maxime substant, id est subiacent accidentibus, 27, uide Accidens, Substantia, Uniuersale.
    Induratio. uide Obduratio.
    Infantes in Adam causabiliter siue materialiter uelut in semine fuerunt, cum peccauit, 104. In seipsis iam sunt personaliter, 104. In illo non alii ab illo, in se alii quam ille, 104. Fuerunt igitur in illo, sed non ipsi; quia nondum erant ipsi, 104. Sic esse non est nichil et inane quoddam, 104. uide Peccatum originale. Anime infantum nec amantes summum bonum, nec contemnentes sunt, 26. Qualiter quoue merito anime infantum ad beatitudinem eternam miseriamue distribuantur, comprehendi non potest, 26.
    Infans nullum habet peccatum, nisi originale, 98. Si nullum esset in paruulis originale contagium, nichil mali uel in corpore uel in anima, sub tanta iusti Dei potestate paterentur, 108. Qui inter uiscera materna suffocantur, pene uidentur concipi non uite, 233. Infans non portat peccatum patris, sed suum, 105. Quomodo peccata parentum noceant infantibus, 105. Infans qui sine baptismo moritur damnatur, 98. In infantibus sola gratia operatur salutem sine illorum libero arbitrio, 128, 129. Gratia est quia datur aliis uoluntas ut infantibus sua fide subueniant, 128. Fide sua Christiani subueniunt infantibus, 128. Infantes baptizatos admittit ad regnum catholica tenet Ecclesia, 106. Iustitia Christi qui se dedit pro illis, et iustitia fidei matris Ecclesie, que pro illis credidit, quasi iusti saluantur, 108. Impotentia iustitiam habendi illis post  baptismum non imputatur ad culpam, 106. Non ira Dei, sed gratia est cum imos paruulos Deus de hac uita abripit, 383. uide Baptismus, Gratia, Impotentia, Peccatum.
    Infernus. De inferno, 452. Tormenta inferni, 211. Hec nunquam delebunt peccata, sed peccata semper tormenta tenebunt, 296. uide Damnatio, Diabolus.
    Infidelibus et impiis ostendendum quam irrationabiliter nos contemnant, 357. uide Fides, Fideles.
    Infinitum. Absurda est graduum distinctio in naturis, et naturarum infinita multitudo, 5.
    Initium. Quod potest cogitari esse, et non est; per initium potest cogitari esse, 37. uide Cogitare.
    Iniuria. Remittendum fratris peccatum, 191. Deus precipit nobis omnino dimittere in nos peccantibus, 79. Solius Dei est uindictam facere, 79, 84. uide uindicta. Dimittere in nos peccantibus debemus, si ea que in Deum peccauimus dimitti uolumus, 167. Libenter conuerso minora dimittit, qui sibi nouit a Domino dimissa fuisse maiora, 167. Deus ea que dimiserat, exiget ab eo qui debitum a conuerso exigit, 167, 169. Peccata per penitentiam dimissa redeunt, cum indulgentia fratri denegatur, 169. De cordibus, id est non simulatorie, sed ueraciter, remittendum est fratris peccatum, 169. uide Amor proximi. Que in Deum peccamus, magna et multa sunt, 168. Que homines in nos peccant, exigua sunt et parua, 168. Quedam culpa fratris sic offenduntur ut optent fratrem suum eternis ante perire suppliciis, quam ei indulgeant, 168.
    Iniustitia. uide Iustitia.
    Iniustus uide Iniustitia.
    Innocentia. Felicior ille qui innocentiam semper seruauit, quam qui per peccatum naufragium passus, mortem euasit, 233.
    Insensibilia nec culpam habere possunt, nec gratiam, 117. uide Iustitia, Rationalis natura.
    Intellectus. Intelligentia, 20, 21. Quidquid intelligitur, in intellectu est, 30, 38. Aliud est rem esse in intellectu: aliud intelligere rem esse, 30. uide Cogitare, Existentia, Mens. Facilius probatur id quod aliquo modo intelligitur, 39. Intellectus nequit ultra eternitatem transire, 60. uide Aeternitas.
    Intentio qualis, tale opus, 193. Ad memorandum, et intelligendum, atque amandum summum bonum, debet homo referre totum quod uiuit, 203. In Deo moueri est in ille et ad illum dirigere omnem uoluntatis et actionis sue motum, 203. Ille qui bonum opus facere uolens prohibetur, et gaudet se prohibitum esse, non est laudandus, 356. Ille qui paruum opus agere disponens non permittitur, et letatur se sue concupiscentie non esse traditum, iudicandus est crimen egisse quod uoluerat, 356. Quandiu aliquis est in uoluntate criminis de crimine iudicandus est, 356. Magna distantia est inter illum, quem ira Dei usque in reprobam actionem deserit; et illum quem gratie a precipitio seruans operis in bonam uoluntatem restituit, 356. Ille nomine facinoris notandus est, qui in actum labitur, aut in mala uoluntate deseritur, 356. Non flle qui nec in opus malitie precipitatur, et a peruersa intentione eruitur, 356. uide Bonum summum, Facinus, Rationalis natura, uoluntas.
    Interrogare. Tribus modis Deus nos interrogat, 10. Flagelli districtione, 20. Precipiendo que uolumus, 30. Aliqua occultando et aliqua aperiendo, 172.
    Inuestitura. Contra inuestituras, 389, 393, 399, 404, 421, 394, 427, 428. Inuestituras laici dare non debent, 389. Teutonicus rex dabat inuestituras, 421. Id papa non concedente, sed tolerante propter gentis huius feritatem, 421. Omnes qui regi Henrico inuestituras consulebant, et qui eas accipiebant, sunt excommunicati, 436.
    Inuidia. Hec cuncta bona deuorat, 192. Suum rodit auetorem, 192. Inuidia hominum urit, urendo tristem et cum languore incedere facit, 428. Semper inuidet uirum uirtuti, 331. Qui inuidie persecutionem timet, aut locum ubi uitiosi lateant inueniat, aut uirtutibus renuntiet, 331.
    Inuitus. uide Liberum arbitrium, Necessitas, uoluntas.
    Inuocatio sanctorum, 211.
    Ira. Deus in natura sua irasci non potest, 169. Ira Dei est eius uindicta, 169. Deus irritatur malis nostris, 169. Que Deum non habet placatum, nequaquam euadet iratum, 228. Magna Dei ira est peccatores ad penitentiam non uocare, sed in peccatis usque ad mortem relinquere, 181. Irasci fratri suo, grauis est culpa, 131. Ira restringenda, 192. uide Iniuria Patientia, uindicta.
    Iuo episcopus Carnotensis, 406.

I
    IACOB supplantator interpretatur, 155, 166. Designat luctatores qui uitia cum labore supplantant, 155. 
    IANNE, id est, preparatus, 176.
    Ieiunium, 388. Nisi ieiuniis erudiaris, non potes tentationes uincere, 191.
    Iericho luna dicitur, 157.
    Ierusalem ciuitas electa a Domino, 436.
    Ierusalem id est uisio pacis, 156, 17. Ecclesiam designat, 156. Ierusalem superna, 156. Rex Ierusalem, 429, 436. uide Baldwinus.
    IESUS, id est, salutaris siue saluator, 171, 176, 208. A Deo missus mundum saluare, 171. iehsu redemptor captiuorum, saluator peccatorum, spes exsulum, etc., 220. uide Christus.
    IOANNES sonat, in quo gratia, 166.
    IOANNES---BAPTISTA  287. Prius ab archangelo laudatus, quam genitus a patre 287. Prius plenus Deo, quam natus ex matre 287. Prius noscens Deum, quam natus in mundo, 287. Est per miraculum conceptus, 102. Non tamen sine peccato, 102. Quia per propagationem naturalem est conceptus, 102.
    IOANNES  apostolus, permansisse uirgo perhibetur, 162. Super pectus Domini recumbens ob uirginitatis priuilegium, 231.
    IOANNES  Damascenus, 108.
    IOANNES Tusculanensis episcopus, 440.
    IOANNES cardinalis, 440.
    IOANNES episcopus quondam Beccensis monachus, sedis apostolice legatus mittitur in Angliam, 382.
    IOANNES. Scribit Anselmo de illo qui dicebat in Deo tres personas esse tres res, 355. Breui Romam erat profecturus, 355.
    IOANNES prior Batensis, 420.
    IOANNES prior canonicorum de Monte S. Eligii, 429. Ad eum mittit Anselmus unum e familaribus instruendum, 429.
    IOANNES et Boso monachi sub abbate Rodulpho, 360. Anselmi quaterniones perdunt, inde se excusantes eos Anselmus blande consolatur, 360. Et spondet se eis miseriam missurum, 360.
    IOFFRIDUS. Per eum Guillelmus abbas Beccensis electus scripsit ad Anselmum, 372. uide Goffridus.
    IOSEPH, id est augmentum, 176. Ioseph triginta annis natus, regni suscepit gubernacula, 173. Ioseph natura filius Iacob; lege filias Heli, 174. Et sic duos patres Heli et Iacob habuisse uidetur, 174. Ioseph propinquus erat uirginis Marie, 174. Marie genealogia per Ioseph describenda, 174. uide Maria.
    IOTTERANNUS Lugdunensis archiepiscopus, 447. Eius tribulatio, 447.
    Iubileus est in lege annus quinquagesimus, 183.
    Iudeus. Populus Iudaicus sola presentis uite bona sitiebat, 180. Cor suum habere nesciebat, sed terrenis adherebat, 141. Magna gloria est Hebreis credentibus quod ex eorum genere carnem assumpserit Deus, 171. Iudeos Deus reprobat, 18. Iudeus ad Christum conuersus, 409. Qui facit alia ratione que Iudei faciunt, non propterea iudaizat, 135.
    IUDAS diabolus a Domino dicitur, 83.
    Iudex. Ad eum non pertinet utrumque, scilicet et querimoniam et uindictam facere, 382. Ipse peccatorem iudicabit, ad cuius contumeliam spectat quidquid preuaricator peccat, 208. Ipse iudicabit qui bonum pro malo reddidit cui peccator malum pro bono, 208. Qualis iudex erit in nouissimo, 208.
    Iudicium. Anime a corpore separate quis status, 207. Accusatur a demonibus, usque ad minimam negligentiam, 207. Tremenda hora: examen horridum: iudex districtus, aduersarii procaces, 207. Anima iusta tremendam illam horam non formidabit, 207. uide Anima. Dei iudicii terror, 191, 207, 234. Horror damnandorum, 234. Decor et letitia glorificandorum, 234. Tempus uniuersalis iudicii est omnibus incertum, 162. Incerta est singulis hora sui exitus, 162. Sancti in die iudicii sunt regnum percepturi, 162. in conspectu angelorum et hominum uniuersa peccata nostra etiam cogitationum manifestabuntur, 191, 253. De singulis actibus rationem reddemus, 167, 168. Quidquid operamur, quasi in libro scribitur, 183. Ut in die iudicii coram Christo recitetur, 183.
    In die iudicii non condemnabitur omne quod non fuerit ad Dei uoluntatem directum, 208. In die iudicii plura que nunc aut bona aut non peccata uidentur, peccata apparebunt, et terribiliora his que nunc uidentur, 208. Non erit tunc tempus misericordie, nec penitentia recipietur, 208. Peccator quos iudices et accusatores habet, 299. Peccator a tot arguetur, quot ei prebuerunt exempla et monita bene uiuendi, 253. In nouissimo hinc erunt accusantia peccata, inde terrens iustitia: subtus patens horridum chaos inferni, desuper iratus iudex: intus urens conscientia, foris ardens mundus, etc., 208. Angustie anime in die nouissimo, 208. Pertractandum qualiter statuendus  sis ante iudicem, 191. Qui ad uocem diei iudicii non expergiscitur nec tremit, non dormit, sed mortuus est, 207. Gaudium iustorum cum audient: uenite benedicti, 207. Christus in fine seculi reprobos dimittet ut a diabolo in sempiternam damnationem rapiantur, 207. uide Anime separate status.
    Iusti  cenobium. In eo sepultus est Hugo archiepiscopus Lugdunensis, 446.
    Iustificare. Peccator peccatorem iustificare nequit, 85. uide Redemptio, Satisfactio.
    Iustitia, Iustus, Iniustitia, Iniustus. Iustitia Dei in regno suo nichil inordinatum relinquit, nequidem peccatum, 222. Recte ordinare peccatum, pro quo non est satisfactum, est illud punire, 79. Peccatum si non punitur, inordinatum dimittitur, 79 et 84. Iustitia dat cuique quod suum est, 171. Iustitia est rectitudo uoluntatis propter se seruata, 98, 99, 114, 115, 126, 128, 129, 133. Hec definitio est perfecta, 114, 115, 126. Iustitia, ueritas et rectitudo uoluntatis eadem sunt, 65. Mox ut habemus et uolumus uoluntatis rectitudinem, iustitia dicenda est, 114. Seruare rectitudinem uoluntatis propter ipsam rectitudinem est uelle quod Deus uult illum uelle, 121, 126. Hec est iustitia seu rectitudo uoluntatis, uoluntas creature rationalis subiecta uoluntati Dei, 79. uoluntas illa iusta dicenda est, que sui rectitudinem seruat propter ipsam rectitudinem, 114. uoluntas seu affectio que est ad uolendum rectitudinem, ipsa rectitudo est 133. Nemo potest uelle rectitudinem, nisi rectitudine, et rectitudinem habens, 133. uoluntas iustitie est ipsa iustitia, 133.
    Nulla est iustitia que non sit rectitudo, 114. Nec alia rectitudo quam uoluntatis, iustitia dicitur per se, 114. Non habemus iustitiam nisi uolendo, 114. Si eam uolumus, hoc ipso illam habemus, 114. Eam non seruamus, nisi cum illam uolumus, 114. Quandiu eam uolumus, seruamus et donec seruamus uolumus, 114. Mox ut est accepta, est habita et uolumus eam, 114. Natura prius est accipere iustitiam, quam uelle et habere, sed tempore sunt simul, 114. Natura quoque prius est uelle et habere, quam seruare iustitiam; sed tempore simul sunt, 114. Aliud est uoluntas, aliud rectitudo que recta est, 126. Affectio uolendi iustitiam melior est affectione commodi, 116. Per hanc omnis iustus iustus est, 116. Nec nisi per istam aliquis beatus esse potest, 116. Beata esset anima sola dilectione iustitie, etiam cum absentia alterius commodi, 116. uide Beatitudo, Bonum. Nullo modo uoluntatis rectitudo, nisi propter se seruata, iustitia est, 114, 128. Qui solum propter aliud rectitudinem seruat, non iustitiam diligit, sed illud propter quod illam seruat, 128. Et ideo non est dicendus iustus, 128. Alia originalis, alia personalis iustitia, 97. Personalis iustitia, cum iniustus accipit iustitiam, quam ab origine non habuit, 97. Originalis iustitia, quam in ipso sui initio habuerunt Adam et Eua, 97. uide Adam, Homo ante peccatum. Tribus modis decernitur iustitia, 1o cum nature nostre sua seruamus. 2o cum proximo facimus quod nobis fieri uolumus. 3o cum Deo, que Dei sunt, persoluimus, 159.
    Iustitia non plene in nobis impletur, donec Deus sit omnia in omnibus, 159. Iustitia non est aliud et aliud in diuersis, 4. Laudabilis iustitia seu rectitudo non reperitur nisi in rationabili natura, que eam cognoscit et uult, 114. Iustitia est rectitudo uoluntatis, non scientie, aut operis, 114. Qui uult quod debet, si nesciens uult quod debet, non est laudabilis iustitia, 114. uide Rationalis natura. A quo simul accipimus et habere et uelle et seruare uoluntatis rectitudinem, ab illo accipimus iustitiam, 114. Sola iustitia est ipsum bonum quo boni fiunt angeli et homines, 65. Iustitia non est naturalis homini uel angelo, 126. Sed ab eis separabilis, 126. In angelis bonis nulla est iniustitia, 129. Nullus illis sociabitur cum aliqua iniustitia, 129. uide Angelus, Beatitudo.
    Iustitia est ueritas illa uoluntatis in qua diabolus non stetit, 133. Debere habere iustitiam, factum est ab eo qui dedit; non habere, factum est ab ipso qui deseruit, 69. Non reprehenditur in uoluntate quod debeat habere iustitiam; sed quod eam non habeat, 69. Debere habere iustitiam, decorat naturam; non habere, deturpat, 69. Naturam que non debet habere iustitiam, non deformat non habere, 69. uoluntas semper debet habere iustitiam, 127, 134. Quod semel accepit iustitiam, eam semper habere debet, 69. Debitricem fecit uoluntatem accepta iustitia, 69. Deus ab omni rationali creatura exigit, et hoc illa per obedientiam debet, ut iustitiam uiuendo et loquendo indeclinabiliter teneat, 77. Iustitia est aliquid bonum, 69. Rectitudo nullius mali causa est, 133, hec omnis boni meriti mater est, 133. Hec fauet spiritui concupiscenti aduersus carnem, 133. Si ex illa malum aliquando sequi uidetur, non est ex ipsa, sed ex alio, 133. Quando homo habet rectitudinem, non est seruus peccati, 121. Nec habet impotentiam non peccandi, 121. Rectitudo est incrementum  quod dat Deus, 130. Essentia non est recta nisi a Deo, 127.
    Iustitia aut iniustitia per uoluntatem, 64. In adultis salus sit per iustitiam, 128. Iustitia gubernatur uoluntas hominis, 73. Iustitia hominum est sub lege, 79. Secundum iustitie quantitatem mensura retributionis a Deo recompensatur, 79. Non habet iustitiam, qui eam non seruat libera uoluntate, 127. Beatus esse non debet, qui non uult iustitiam, 68. uide Beatitudo. Iustitia non omnes uolunt, 68. Rectitudo uolendi aliquid nulli datur. nisi intelligenti recte et quod uelle debet, 130. Propter rectitudinem uult homo discere ut sciat recte, id est, iuste uiuere, 133. Omnis sensus uel intellectus rectudinis, semen est recte uolendi, 130. Nemo a se habere potest rectitudinem, nisi uolendo, 129. uelle illam nemo potest nisi habendo, 129. Nullo modo creatura potest a se habere rectitudinem, 129. Neque ualet eam habere ab alia creatura, 129.
    Iustitiam nullus seruat, nisi uolendo quod debet, 64. Neque deserit, nisi uolendo quod non debet, 64. Duo uoluntati necessaria ad iustitiam; uelle quod debet, ac ideo quia debet, 64. uolendo iustitiam nemo peccat, 64. Non ita potest uoluntas per liberum arbitrium uelle iustitiam, cum non habet, sicut ualet eam seruare, cum habet, 134 Deus non ualet rectitudinem auferre a uoluntate illam habente, 120, 121, 126. Deus dicitur auferre rectitudinem, quando non facit ut eadem non deseratur, 121. Omnis rationalis creatura tenetur iustitiam perseueranter seruare, 77, 90. Et magis mori quam illam deserere, 77, Christus propter hanc mortuus est, 77. Iustitiam uocat Apostolus legem Dei, quia a Deo est; et legem mentis, quia per mentem intelligitur, 98. uoluntas deserendo iustitiam, magnum aliquid perdidit, 5, 6. Homo non potest iustitiam per se adipisci, 70. Non potest illam perditam per se recuperare, 70, 134. Quecunque iusta dicuntur ad inuicem, non possunt intelligi iusta nisi per iustitiam, 4. Nihil per se est iustum, nisi iustitia; aut iniustum uel peccatum, nisi iniustitia, 98. Ante acceptam iustitiam nullus est iustus uel iniustus, 70. Nullus post acceptam iustitiam fit iniustus, nisi sponte deserta iustitia, 70. Iniustitia nichil est aliud quam priuatio seu absentia debite iustitie, 65, 69 73, 98, 99, 126. Absentia iustitie, nullam essentiam habet, 69, 126. Absentia iustitie, antequam daretur, non erat iniustitia; sed ea deserta iniustitia merito uocatur, 69.
    Sola iniustitia est malum, quod malos facit, 65, 73. Iniustitia non est nisi in natura que cum debet habere iustitiam, non habet, 98. Iniustitia est simpliciter malum, quod nichil est, 70, 73. Natura in qua est iniustitia, non est simpliciter malum, sed aliquid malum, 70. Iniustitia non est talis res qua inficiatur anima, uelut corpus ueneno, 99. Iniustitia dicitur mala opera facere quia uoluntas ea facit absente iustitia: que si adesset, prohiberet ne fierent, 99. Manente iustitia, multa habetur tranquillitas, 66. In multis nichil aliud uidetur iustitia, quam quiescere a malo, ut castitas, patientia, 66. Aliquid diuersis considerationibus iustum est, et iniustum, 76. Ipsum uelle iniustum, in quantum est, bonum est, 126, et a Deo est, 127. Id solum iustum est, quod Deus uult; et non iustum, quod non uult, 32. Iusti dicuntur recti corde, id est uoluntate, 115, 128. Nullus intelligitur rectus, nisi qui rectam habet uoluntatem, 115. Qui proprie et absolute dicuntur iusti et recti corde, 129. Est aliquis secundum aliquid iustus, et secundum aliquid iniustus, ut qui castus est et inuidus, 129. Talibus non promittitur beatitudo iustorum, 129. Filii lucis, iusti dicuntur, 183. Sunt iusti qui nunquam magna bona operantur, 183. Sancti homines dicuntur filii Isrel, sicut et filii Abrahe, 83. Omnes iuste uiuentes sunt angeli Dei, 83. uitam angelicam imitantur, et equalitas angelorum illis promittitur, 83. Confessores etiam et martyres dicuntur, 83.
    uir iustus a uirtutibus possidetur, nec ullum uitium in eo aliquid dominationis habet, 177. Iustus Deum in se manentem habet, 203. uir iustus non fixit mentem in amore presentis seculi, 177. Sed ad futurum seculum desideriis et profectus assidue tendit, 177 uide Mundus. uir iustus quotidie proficiendo uirtutum gradibus fit celo uicinior, 177. uir iustus pro nouissimis obsecrat, 177. uir iustus egre fert moras uite presentis, 177. uir iustus subtiliter discernit inter uirtutes et uitia, 177. De gloria et bonis anime iuste cum exit de corpore, 211, etc. uide Anima. Iustis promittitur uita eterna, 128. uide Beatitudo. Non iustus est qui facit quod debet, si non uult quod facit, 113. Qui coactus aut mercede conductus uult quod debet, non dicendus est iustus, 114. Qui non uult quod debet, iustus non est, 114. Qui non reddit quod debet, iniustus est, 85.
    Iuramentum. de Iuramento, 193. Non iurat qui aliquid se facere dicit in nomine Domini, 366. 

L
    Labor. Saluator electos suos per huius uite labores ad uitam future beatitudinis introducere disposuit, 162. uide Requies.
    Lacryme. De Lacrymis, 191. Lacrymarum donum a Deo petitur, 257, 260. Lugendum pro peccatis, et pro desiderio celestis patrie, 159. Illud sordes lauat; istud accendit future uite amatores, 159. Lacryme Iesu testes specialis amicitie erga Mariam, Martham et Lazarum, 231.
    Letitia. Nulla sentri debet letitia nisi de his que auxilium aut spem dant perueniendi ad beatitudinem, 84.
    Laicus. Episcopus iam consecratus Ecclesias que non sunt in sua parochia, de manu laici non debet accipere, 383. Si uero in sua parochia sint, potest accipere, 383. Redduntur enim magis quam dantur, 383. uide Episcopus, Excommunicatio, Inuestitura, Lateranense concilium.
    LAMBERTUS Ide comitisse capellanus, 388, electioni S. Anselmi adfuit, 372 In Anglia moratur pro Ide negotiis, 388. Ut nichil perdat de prebenda rogat Anselmus, 388.
    LAMBERTUS cenobii S. Bertini abbas, 416, eligitur in archiepiscopum Remensem, 416. Ut per solam obedientiam onus subeat, et non contra obedientiam illud refugiat, ei consulit Anselmus, 416. Abbati Cluniacensi subditus erat S. Bertini abbas, 416. uide Sancti Bertini cenobium.
    LAMBERTUS abbus, 381. Eum Anselmus exorat pro monacho refuga, sed penitente, 381.
    LAMBERTUS et FOLCERALDUS auunculi Anselmi, 318, 328. Eos Anselmus deterret ab amore seculi, 328.
    LAMBERTUS magister Willelmi et Rogerii monachorum, 318.
    LAMBERTUS uir nobilis: eum Anselmus ad seculi contemptum hortatur, 356.
    LANFRANCUS electus in archiepiscopum Cantuariensem, 311. Abbas fuerat Cadomi, 316. Fuerat et prior Becc., 316, 341. Eius dona Beccensibus, 316, 341. Eius modestia in muneribus, 326. Eius ad subueniendum misericordia, 317. Eius prudentia, 325. Lanfrancum nepotem suum Beccum misit, 319, 320. Romam profectus est, 319. Nepotem suum et Guidonem nouitios hortatur ad humilitatem, 320. Nepotem suum corripit quod eius preceptum de non legendo intra annum, transgressus sit, 320. Querit Anselmi sententiam contra quasdam assertiones, 326. Eius opus in S. Pauli Epistolas, 333. Ei examinandum suum Monologion misit Anselmus, 335, etc., 336, 337. Anselmum monuit ut diuina auctoritate sua dicta firmaret, et cum eruditis in sacris Scripturis conferret, 337. Quedam in Anselmi Monologio notauit, 337. uiginti libras Beccensibus mittit per Herbertum abbatem, 341. Ad eosdem misit aurum pro calice conficiendo, 341. Eius iudicio puniendus camerarias ebriosus, 343. Ei morbo laboranti condolet Anselmus, et sui monasterii necessitates commendat, 361. Hunc mortuum semper dolent Beccenses, 365. Lanfrancus dedicauerat ecclesias uillarum suarum intra quamcunque diecesim, 373. Bona dederat Ecclesie Ductinensi, 434, eum post mortem a Roscelini errore uendicat Anselmus, 357. uide Anselmus, Roscelinus.
    LANFRANCUS iunior Lanfranci archiepiscopi nepos: ob mores eius laudabiles eum salutat S. Anselmus, 313, 314. A Lanfranco archiep. Beccum mittitur: unde Anselmus multum gratulatur, 319, 320. Ut per annum non legeret in refectorio uel in capitulo, aut in monasterio iussit Lanfrancus archiep., 320. Hoc preceptum transgressus est, 320. Eius uirtutes, 323. Dolore capitis uehementi uexatur, 323. Anselmi in eum amor, 333. Eum ad se mitti poscit Anselmus, 335. Rogat Anselmus ut quam primum sine incommodo poterit, redeat, 336. In abbatem S. Wandregisilii assumptus contra Anselmi abbatis sui uoluntatem, 357, 358. Inde eum durius increpat Anselmus, 358. In monachos S. Wandregesilii crudelis fit, 358. Interfuit cum Beccenses monachi in congregatione requisiti sunt de suo consensu electioni Anselmi in archiepiscopum Cantuarie, 365. uide Anselmus, Lanfrancus, S. Wandregisilii monachi.
    LANFRIDUS abbas S. Wimari, 377. Ut gregem non deserat, cuius sub eius obedientia uult degere, etsi altera inordinate uelit agere, 377.
    LANZONI monachi sanctioris uite normam S. Anselmus prescribit, 312. Eum monet ut a diaboli tentationibus caueat, 321. Et ut stabilitatem in monasterio teneat, 321, 322.
    Lapsus. Lapsos necesse est ad tempus abstinere, 332. uide Communio, Penitentia. Carnalis lapsus prohibet ad sacrum ordinem accessum, et reditum, duabus ex causis, 1o Propter culpam. 2o Propter sacri ordinis decolorationem, 140, 332. uide Ordo.
    Lateranense concilium sub Paschali II interdicit ne clericus hominium laico faciat, aut de manu laici Ecclesiam uel ecclesiastica dona suspiciat, 383. 
    Latro usque ad anime exitum in peccatis fuit, 213. in extremis sua mala confessus misericordiam inuenit, 213. Et ipso die in paradiso fuit, 211. Latro in cruce sanctificatus, 274, uerius cognouit Christum in cruce pendentem. quam in templo docentem aut miracula facientem, 274. Latro in cruce Christi confessor et martyr, 274. Opinabantur aliqui latronem hunc fuisse filium principis latronum, et ab eo matri sue redditum fuisse Christum paruulum quem ipsi suffutati fuerant, 230. Fortis et uelox latro ideo malus est, quia noxius, 4.
    Laus. Laudes contemnende, 320. Laus Dei, 254. Homo ut Deum sine fine laudet creatus est, 203. Sanctis proposita regula, laudare Deum ac diligere, 103. Deus ex toto corde laudandus, 103, 206. uide Deus, Honor. A creatura non intelligente Deum laudari, hoc est a rationali creatura intelligi Deum eam bonam fecisse, pulchreque ordinasse, 238.
    LAURENTIUM Cantuarie archiepiscopum paganorum metu fugientem Petrus apostolus flagellauit, 364.
    Leprosi peccatores designant, 184.
    LERMENDESIS comitissa. Ab Anselmo Beccensibus commendatur, 364.
    Lex uetus lex Dei dicitur, quia a Deo est; et lex Moysi, quia per Moysen ministrata, 98. Legi anteponenda euangelica ueritas, 165. Inimici Dei deputantur qui legi Dei nolunt esse subiecti, 389, 391. uide Dei uoluntas. Dei institutio in duo diuidi potest in precepta diuinarum scripturarum, et in legem naturalem, 151. Lex naturalis est Dei institutio, 151. Lex naturalis est que insita est homini, 151. Lex naturalis illa est: Quod tibi fieri nolueris, alteri ne feceris, 151. Huic Dei legi quicunque obuiat, Dei uoluntatem non seruat, 151. Precepta Scripturarum uoluntas Dei appellantur, 151. In constitutionibus apostolicis et ecclesiasticis lex Dei intelligitur, 438. uide Ecclesia. Recte obseruationes Ecclesiarum uoluntas Dei non immerito appellantur, 151. Quibus non acquiescit, a uoluntate Dei deuiat, 151. Lex non iustificat. uide Gratia.
    Lexouiensis Ecclesia in Anglia, 412.
    Liberum arbitrium. Quid sit libertas arbitrii, 117, etc., et utrum illam semper habeamus, 117. Omnis libertas est potestas, 118. Libertas arbitrii est potestas seruandi rectitudinem uoluntatis propter ipsam rectitudinem, 118, 122, 126, 129, 132. Hec definitio perfecta est ex genere et differentiis, 122, 126. Libertas arbitrii constat ex ratione que rectitudinem ualeat cognoscere, et ex uoluntate, qua illam tenere possimus, 119. Libertas arbitrii non est potentia peccandi et non peccandi, 117. Quidam putabant libertatem arbitrii esse, posse peccare et non peccare, 117. Nec libertas, nec pars libertatis est, potestas peccandi, 117. Libertas non est nisi ad hoc quod expedit, 80. Liberior est uoluntas que a rectitudine non peccandi declinare nequit, quam que illam potest deserere, 117. Potestas peccandi addita uoluntati minuit eius libertatem; et si dematur, eum auget, 117. Rectitudo seruatur per liberum arbitrium, 129. Peccatur per liberum arbitrium, sed non per hoc unde liberum est, 118. Sed per potestatem peccandi, 118. uide Peccatum. uoluntas. Per liberum arbitrium peccatur, cum non aliqua re cogente, non aliqua necessitate, sed sponte peccantur, 117, 118.
    Libertatis arbitrii alia est a se, que est solius Dei: alia a Deo facta et accepta, que est angelorum et hominum, 122, 126. Et hec alia tenet rectitudinem, alia caret, 126. Que tenet, alia separabiliter, et est omnium angelorum ante casum malorum, et omnium hominum ante mortem, 126. Alia tenet inseparabiliter, et est electorum angelorum post casum aliorum, et electorum hominum post mortem, 126. Que caret rectitudine, alia caret recuperabiliter, est hominum in hac uita, 126. Alia irrecuperabiliter, est reproborum angelorum post casum suum, et reproborum hominum post hanc uitam, 122. Deus et angeli, etsi peccare nequeunt, liberum habent arbitrium, 117.
    Liberum arbitrium hominum differt a libero arbitrio Dei et angelorum bonorum, 117. Eadem tamen est definitio liberi arbitrii in utrisque, 117. uide Angelus, Dei uoluntas, Homo, Rationalis natura, uoluntas. Liberum arbitrium Dei et angelorum bonorum, non potest peccare, 117. Deus dedit rationali creature liberum arbitrium, 129. Per potestatem peccandi, et sponte, et per liberum arbitrium, et non ex necessitate, nostra et angelica natura primitus peccauit, 117. Illi peccatum dominari poterat, et tamen libera erat. 117 et 118. Angelus et homo etiam postquam peccauerunt, liberum habent arbitrium, 118, 119, 121. Ad rectitudinem uoluntatis propter se seruandam acceperunt libertatem arbitrii, 118. Non ad illam, habendam a se, nec ad illam perditam recuperandam per se, 118. uide Adam, Angelus, Homo. Habemus potestatem seruandi rectitudinem uoluntatis, quandiu ratio in nobis est et uoluntas, 119. Sicut habemus potestatem uiuendi, etsi in tenebris positi simus, aut ligatos oculos habeamus,  uel non adsit res que possit uideri, 119. Rationalis natura semper habet liberum arbitrium, 121, 122, 126. Quia semper habet potestatem seruandi rectitudinem uoluntatis, propter ipsam rectitudinem, 126. Etiam cum eam non habet, 121. Que per liberum arbitrium fiunt, nulla necessitate proueniunt, 123. Multa fiunt nulla necessitate, sed libera uoluntate, 125. uide Necessitas. Non in omnibus liberum habemus arbitrium, 126. Non est idem arbitrium, et libertas qua dicitur liberum, 126. Multa fiunt ex libera uoluntate, que, antequam sint, fieri potest ut nunquam sint, 124. Et tamen quodammodo sunt necessitate, 124. Non repugnant necessitas quedam et arbitrii libertas, 123. uide Necessitas
    Liberi arbitrii et prescientie concordia, 71, 72. uide Prescientia. Multi putant ad salutem uel damnationem nichil ualere liberum arbitrium, sed solam necessitatem propter prescientiam, 126. De libertate arbitrii in his que sunt ad salutem 126, 127. Non aliquid facit uis necessitatis, ubi operatur electio sola uoluntatis, 126. Potestas seruandi rectitudinem est semper libera, 126. Hac libertate arbitrium liberum et uoluntas libera dicitur, 126. Ibi est libertas, ubi non est deserendi rectitudinem necessitas, 126. A liberalitate sua uoluntas nec per se nec per alium potest priuari, 121. uoluntas non operatur necessitate, que, si non uellet sponte, non operaretur, 124. Quamuis quod facit, necesse sit fieri, 124. uoluntas non cogitur uel prohibetur ulla alia re, 123. Ex libertate fit, quod fit ex uoluntate, 123. uide uoluntas. Quidquid operante spontanea uoluntate contingit, non fit necessitate, 128. Tempore S. Anselmi erant multi qui liberum arbitrium esse aliquid penitus desperabant, 128. Fuerunt qui totam uirtutum efficaciam in sola libertate arbitrii consistere arbitrati sunt, 128. Qui ex necessitate uult ut non possit aliud uelle, nec iustus nec iniustus potest appellari, 69. Deus uoluntati sic dedit iustitiam, ut excedendi non amputet potestatem, 69. Ut mereatur nunquam posse uelle quod non debet uelle, 69. Necessitate fit opus peccati quod uult homo, quamuis non necessitate uelit, 124. Homo non uult necessitate, 124. Peccatum uoluntatis non fit necessitate, sicut uelle non est necessarium 124. uide Peccatum.
    Nemo peccat inuitus, id est, nolens, 119. Nemo rectitudinem deserit, nisi uolendo, 119, 129. Homo uelle non potest inuitus, 129. Quia uelle non potest nolens uelle, 129. Quo sensu quis dicitur inuitus aliquid facere, 119. Alia uoluntas est qua uolumus aliquid propter se: et alia, qua aliquid uolumus propter aliud, 119. Inuitus facere quis dicitur, cum non propter se et non nisi propter aliud uult id facere, 119. Aut cum nolens est in angustia utrumlibet faciendi, 119. Aut eum non potest nisi egre et cum difficultate hoc non facere, 119. Et in his omnibus est libera uoluntas, 119. Ideo libera est uoluntas, quia non nisi uolens uult, 119. Libera est uoluntas, quem aliena potestas sine suo assensu subiicere non potest, 119. Non tamen equi appetitus liber est, 119. Quia in equo non ipsa se uoluntas subiicit, 119. uoluntas consensum non naturaliter, nec ex necessitate, sed ex se habet, 119. Id omne liberum est quod nisi uolens cogi uel prohiberi non potest, 119 Hoc non permittit libertatem, quod expugnare nequit inuitam, 120. In brutis non est liberum arbitrium, 119. Hec difficultas non permittit libertatem uoluntatis, 119.
    Libero arbitrio homo dimissus, 168. In uolente et in currente aliquid prodest liberum arbitrium, 129. Naturalis libertas arbitrii sine iustitia otiosa est, 134. Ancilla facta est sue affectionis que ad commodum est, 134. Quia remota iustitia, nichil potest uelle, nisi quod illa uult, hoc est commodum, 134. Libera uoluntas si libero arbitrio se anime iunxerit, tunc opitulante gratia carnem sursum eleuat, 239. Si se libero arbitrio carni iunxerit, uoluntas et caro animam deorsum trahunt, 239. uide Angelus, Dei uoluntas, Gratia, Homo, Necessitas, Peccatum, Predestinatio, Prescientia, Potentia, Tentatio, uoluntas.
    Libido. Melius est mori, quam libidine maculari, 191. Remedium libidinis, memoria mortis, iudicii et inferni, 191. uide uoluptas.
    Lincolnie episcopus Robertus, 444. uide Robertus.
    Lingua. Athleta Dei perfectissimus continet Linguam, etc., 191. Lingue peccata: mendacium, detractio, adulatio, 214. uide Adulatio, Detractio, Mendacium, uerba otiosa.
    Locus aliquid est, 11, 12. Unum totum non potest esse simul in diuersis locis totum, 12, 13. Quod totum est in aliquo loco, nichil eius est quod sit extra ipsum locum, 12. Quod totum est in quolibet loco, nichil eius est simul in alio loco, 12. Quomodo quod totum est in aliquo loco, totum quoque simul est in alio loco, 12. Non posse simul esse tota in singulis locis, de iis solis dicitur que loci spatium non excedunt, 12, 13. Locus non  est nisi rei, cuius quantitatem circumscribendo continet, et continendo circumscribit 13. uide Angelus, Anima, Corpus, Spiritus
    Locus a loco sic distinguitur, ut singula loca sint, 12. Id quod totum est in uno loco, sic distinguitur ab eo quod eodem tempore totum est in alio loco, ut singula tota sint, 12. Incircumscriptum est quod simul est ubique totum, 32. Circumscriptum simul et incircumscriptum est quod sic est alicubi totum, ut potest simul esse totum alibi, sed non ubique, 32. Circumscriptum est quod cum alicubi totum est, non potest simul esse alibi, 32. Quod clauditur loco aut tempore, minus est quam quod nulla lex loci aut temporis cercet, 32. Localia uerba , sepe attribuuntur rebus, que nec loca sunt, nec circumscriptione locali continentur, 32
    Londinensis. Concilium Londinense sub Anselmo, 407. uiolatur a presbyteris, 407. Concilium II Londinense sub Anselmo, 431. De eius capitulis nichil relaxandum, 431. Concilium III Londoniense sub Anselmo, 437. Non uult Anselmus illud publicum fieri, donec episcopatum consilio retractetur. Londinensis episcopus ecclesias uillarum que intra suam diecesim erant site, sed ad Cantuariensis episcopi proprio iure pertinent, dedicare uult, 372. Huic se opponit Anselmus, 372. Episcopus Londinensis pallium nunquam habuerat, 421. Clericus Londinensis fit Ecclesie Cantuariensis monachus, 437.
    Loquimur Deo, cum eius faciem per desiderium postulamus, 172
    LUCAS euangelista secutus est Septuaginta interpretum editionem, 175. Lucas a Dauid usque ad Christum plures successiones, Mattheus pauciores refert, 174
    Ludouicus rex Francorum, 440 Anselmo compatitur, et eum inuitat ut in Galliam ueniat, 440. Eius cum Henrico Anglorum rege colloquium, 449. Angl. regi hostagios dedit, 449.
    Lumen in lumine, unum tantum lumen est, 61.
    Lundonis Ecclesie archiepiscopus in Dania amicus Alberici cardinalis, 448. Eum Anselmus rogat ut alienigenas ad ecclesiasticos ordines non suscipiat, 448.
    Lustrare est circuire et purgare, 171.
    LUuERIM uirgo, 414.
    Lux. Lucis et lucentis comparatio cum summa essentia et summo ente, 6.
    Luxus in edificiis, 198, 199. In hortis, 199. In ueste et ornatu, 19. In mensa, 199.

M
    MABILIA sanctimonialis, 412. Ut a secularium conuersatione abstineat, eam Anselmus hortatur, 412.
    MABILIA mater Hugonis, 435.
    Maglorii  monasterium Parisiis, 346. In eo monachi propter scholas, 346.
    Magnum. Quidquid per aliud est magnum, minus est quam id per quod est magnum, 5. uide Deus summus.
    Maiestatis nomine papa uocatur, 354. uide Papa.
    MALCHUS episcopus Waterfordiensis, 434.
    Malmesberie abbatia, 410. Committitur Edulpho Wintoniensi monacho, 410. uide Edulphus.
    Malum non est aliud quod non bonum, aut absentia debiti boni, 67, 99. Nihil est, 65, 66, 73, 99, 126, 343, 344. Si malum nichil est, quomodo nomen eius aliquid significat, 343, 344. Non repugnat malum nichil esse, et mali nomen aliquid significare, 66, 343, 344. Malum et nichil significant aliquid, sed quod significatur, non est malum aut nichil, 66. Nomine mali et nichil significatur aliquid non secundum rem, sed secundum formam loquendi, 66. Duplex malum: unum est iniustitia: alterum dicitur incommodum, 68, 73, 126. uide Bonum. Malum quod est incommoditas, aliquando nichil est, ut cectias; aliquando est aliquid, ut tristitia 73, 99. Malum non aliud est quam absentia iustitie derelicte in uoluntate, aut in aliqua re propter malam uoluntatem, 70. Malum, quod est incommoditas, semper odio habemus, 73. Illud est quod horremus, audito nomine mali, 73. Posse malum facere, non est potentia sed impotentia, que deorsum trahit, 248. Malum sua culpa quis facit, quia sua uoluntate id facit, 129. Quod est simpliciter malum, non est Dei; sed uolentis, seu mouentis uoluntatem, 70, 73. Homo habet in bonis quod mala non sunt, 134. Quia cum posset deserere iustitiam, non deseruit, 134. In malis homo solummodo habet quod mala sunt, 134. Quia ea sola propria, id est, iniusta uoluntate facit, 134. In unaquaque gente multi sunt qui peruerse uiuant, et pauci qui bene agant, 155. Non debemus facere mala, ut ueniant bona, 400.
    Mammona. Rapere res alienas, mammona iniquitatis est, 183. uide Auaritia, Diuitie,
    Mansuetudo. De mansuetudine, 159. Mansuetudo amanda,  191. Huius magister est Christus, 159. Hec possidet ueram terram, 159. uide Iniuria, Ira, Patientia.
    MARDOCHAEUS in filiam adoptauit Esther filiam fratris sui, 174.
    MARIA uirgo . Ipsa uirgo ab Adam sicut omnes alii, producta est, 104. Hanc iniquitatibus conceptam et cum originali peccato natam profert Anselmus, 91. Et ipsam in Adam peccasse, 91. Nisi uirgo munda fuisset, Christus de illa esse non potuisset, 92, 93. B. uirgo de illis fuit, qui ante Christi natiuitatem per eum mundati sunt a peccatis, 92. Ipsius munditia non fuit nisi a Christo, 92 Per eius mortem futuram munda fuit, 92. Si Christus moriturus non esset, uirgo munda non fuisset, 92. Munda esse nequaquam ualuit, nisi ueram Christi mortem credendo, 92, 94. Per hanc fidem mortis Christi certo future B. uirgo mundata est, 93, 94. uirgo non credidit Christum esse moriturum nisi quia ipse uellet, 94. uera fuit fides uirginis de Christi morte futura, 94. Fidei tamen huius ueritas non causa fuit ut ille sponte moreretur, 94. Sed quia hoc futurum erat, uera fuit fides, 94. Deus Pater unicum Filium uirgini dedit, ut naturaliter esset unus idemque communis Dei Patris et uirginis Filius, 103. Ipse Filius substantialiter facere sibi matrem Mariam elegit, 103. Spiritus sanctus uolebat at de Maria uirgine conciperetur et nasceretur ille de quo procedebat, 103.
    uirgo, antequam Christum conciperet, per fidem mundata fuit, 103. Etiam si in tota uirginis essentia peccatum esset, per fidem munda fieri potuit, ut Christum conciperet, 103. Decebat ut conceptio hominis Dei fieret de matre purissima, 103. B. uirgo de sancto Spiritu concipere digna fuit, 169. Purgatione non eguit, 169, 170. In B. uirgine nec uoluntas creature prolem seminauit nec natura germinauit, 104. Sed Spiritus sanctus de uirgine uirum mirabiliter procreauit, 104. uide Incarnatio. Nullus unquam ad eam accessit sensu libidinis, 178. Decebat ut ea puritate, qua maior sub Deo nequit intelligi, uirgo illa niteret, 103.
    B. uirginis humilitas, 178, 179. In ea nec superba uirginitas, nec inquinata humilitas, 178. Humilis uirginitas, et uirgo humilitas, 178. Marie sublimitas, 179. Marie uirginis encomia, 273, 276, 277, 278, 279, 281, 282, 283, 284, 286. Orationes ad B. u. Mariam, 276, 277, 278, 279, 280, 282, 283, 284, 285, 286. Apparens quidam seruo suo agenti in extremis, dixit se esse matrem misericordie, 278. Mater Dei est mater nostra, 281. Maria, mediatrix nostra, 283. Maria singulariter fuit mater simul et uirgo, 179. Impossibile est aliam simul esse matrem et uirginem, 179. Per fidem Christus intrauit Mariam, 179. iehsu non uiolauit uirginis claustrum, 179. B. uirginis Marie uirginitas, 178, 179, 276, 277, 278, 279. B. Maria uirgo et mater, 276, 277, 278, 283. Noua et intemerata uirgo facinus antique uiraginis expiauit, 276. Maria tacente, nullus sanctorum orabit, nullus iuuabit: ipsa orante, omnes orabunt, omnes iuuabunt, 277. Sine ipsa nichil pietatis, nichilque bonitatis est, quia mater est uirtutum omnium, 277. Deus omnia creauit, et Maria Deum genuit, 281. Deus, qui omnia fecit, ipse se ex Maria fecit, 281. Deus est Pater rerum creatarum, et Maria mater rerum recreatarum, 281. Sicut necesse est ut omnis a Maria auersus et despectus intereat, ita omnis ad Mariam conuersus et ab ea respectus impossibile est ut pereat, 281. uirgo Maria in contemplatiua uita et in actiua singularis, 179. Eius erga Christum officia, 179. Quomodo turbata est, 179. Marie contemplatio, 179. Eius sapientia, 179. Dei sapientia et uirtus in ea, 179. Omnes thesauri sapientie et scientie in Maria, 179. Diuinitatem filio suo inesse sciebat, 179. Exaltata est super choros Angelorum, 179. Per fecunditatem Marie mundus peccator est iustificatus; damnatus, saluatus; exsul, reductus, 281. Nihil est equale Marie; nichil, nisi Deus, maius Maria, 281. Sicut per Euam uenit inquinatio, sic per Mariam reuertitur emundatio, 170. Maria singularis, 178, 170. Iesu genitrix, 170.
    Marie Natiuitas. Natiuitatis sancte uirginis festum cum octaua, 386. Octaue Natiuitatis B. Marie in pluribus Ecclesiis iam fiebant, 438. Ut fierent in Ecclesia Cantuariensi, plures rogabant, 438.
    Marie presentatio in templo. Beata uirgo uoto uirginitatis sigillata, 217. Hoc primum uirginitatis uotum, 217.
    Marie Annuntiatio. Beata Maria cubiculum ingressa libros quibus uirginis partus et Christi prophetabatur aduentus, euoluebat, 230. Ab angelo salutatur, 230. Deum concipit. uisitat Elizabeth. Parit Christum, hec et alia eius mysteria pie considerantur, 230. Annuntiatio Incarnationis, 284. iehsu est de Adam et Eua per Mariam, 101. iehsu est de sola Maria. Maria de Adam et Eua, 101. In B. uirgine nec uoluntas creature prolem seminauit, nec natura germinauit, 104. Sed Spiritus S. de uirgine uirum mirabiliter procreauit, 104. Ipsa de Spiritu sancto Christum  concepit, 174. Et ipsam Spiritus sanctus ab initio purificauerat, 170. Plena fuit gratia antequam Spiritus S. superueniret, 108. Nec in ipsa peccatum aut fomes peccati erat, quando Spiritus sanctus superuenit, 108. Superabundans gratia in B. u. per Spiritus sancti superuentionem, 108. Obumbratur uirgo, quia res in sacramento erat, 108. Incarnationem sola per se Trinitas in sola et cum sola uirgine operari uoluit, 108. uide Incarnatio. Soli uirgini datum est nosse Incarnationis mysterium, cui soli datum est experiri, 108. Semen sumptum de uirgine fuit mundum, quamuis esset de massa peccatrice, 102. Nulla potuit esse peccati macula in eo quod Filius Dei in personam suam assumpsit de uirgine, 100, 101. Semen assumptum de uirgine nullam traxit peccatum habendi necessitatem, 100, 101, 102. Idem est Filius Patris, et Filius uirginis, 452. Beata uirgo creditur, 267.
    Marie Purificatio. Festiuitas purificationis B. Marie, 169. Purificatio B. Marie, 285. Ecclesie mos ut fideles in festo Purificationis cereos siue candelas portent, 171. Processio fieri solita in festo Purificationis, 171.
    Marie Assumptio. Eius assumptionis gloria et felicitas, 285.
    MARIA EGYPTIA. De gratie in ea operibus exsultat Ecclesia, 286.
    MARIA ET MARTHA, due sorores, Dominum diligebant. Earum officia, 230, 231.
    MARTINUS  abbas monachis fuit ablatus, et Ecclesie prelatus est, 366.
    Martini  de Campis monasterium, 359. Ab eo episcopus Parisiensis uiolenter abstrahit Walerannum canonicum et cantorem Parisiensis Ecclesie, qui monachicum institutum ibi susceperat, 359. uide Waleranus.
    Martini  Sagiensis cenobium, 413. Ibi promittebatur a profitentibus stabilitas in monasterio, 413.
    Martyr. Quisque pro iustitia mortuus, exemplo uel memoria sue mortis, interrogat et conuenit singulorum conscientias, utrum iustitiam et uitam perennem diligant, an solis temporalibus delectentur, 177.
    Mater. uera mater mauult filium suum in alieno sinu uiuere, quam in suo mortuum fouere, 398. Priuandus est patrimonio qui matrem polluit adulterio, 394. Qui peccat in filium, irritat matrem; nec offendit matrem sine iniuria filii, 280.
    Materia. uide Causa, Elementa.
    MATHILDA Cadomensis abbatissa, 397. uult onus deponere propter etatis et infirmitatis imbecillitatem 397. Consulit Anselmum, 397.
    MATHILDIS regina Anglorum, 387, 388, 396, 401, 402. Anselmum ut quotidianum relaxet ieiunium hortatur, 387, 388. Anselmi benedictione in matrimonium et in Reginam sacrata, 387, 388. Eius in Anselmum et Anselmi in eam reuerentia et dilectio, 387, 388. Eam ad Ecclesie amorem et defensionem Anselmus excitat, 388. Eam ad glorie mundi contemptum, et ut eum regi consulat, hortatur Anselmus, 396. Enixe precatur Anselmum ut in Angliam redeat, 401. Eius de Anselmi ad eam scripta epistola exsultatio, 402. Pro Anselmi reditu scribit ad Rom. pont., 403. Ei gratias de bona uoluntate agit Anselmus, 406. Anselmi scripta laudat, 410. Abbatiam Malmesberie committit Edulpho Wintoniensi monacho, 410. Eam hortatur Anselmus ut regem auertat a consiliis principum, que Deus reprobat, 430. Ei consulit Anselmus ut paci Ecclesiarum prouideat, 434. Ei gratias agit Anselmus de susceptis eius muneribus, 434. Eum Anselmus hortatur ut sit mater Ecclesiarum, 441. Ab Anselmo exulante consolationem petit, 445. Eius de Anselmi reditu et ualetudine sollicitudo, 445. uide Anselmus.
    MATHILDIS marcissa, 442. Pape scribit pro Anselmo, 442.
    MATHILDIS abbatissa Wintoniensis, 377. Ei mandat Anselmus archiep. ut Osmundo episcopo obedientiam, sicut decet, exhibeat, 377.
    MATHILDIS comitissa, 436. Suis mandat ut Anselmum exciperent, et tuto deducerent, 436. Anselmus consulit ut uelum saltem in extremis suscipiat, et paratum penes se teneat, 436.
    Matrimonium. Utriusque sexus commistio non iniuste fit, ut in coniugio, et in brutis, 98. Nuptie sancte, et cubile immaculatum que legitime et cum timore Dei celebrantur, 142, 198. Absorbent penalem turpitudinem, 142.---Nubentes efficiuntur unus spiritus, 142. Et fiunt una caro, 142. Lex naturalis affectus de non reuelanda turpitudine apud Iudeos uix tertium gradum consanguinitatis transibat, 142. Abraham, Isaac et Iacob, et Othoniel honestis de causis, proximas sanguinis sui duxerunt, 142. Nuptie consanguineorum prohibite, 141, 142, 447. Quo gradu, 447, 448. Rationem huius precepti nullibi legit Anselmus, 141. In hoc simplex et pura ratio est obedire auctoritati, et Ecclesie sequi consuetudinem.  141. Preceptum est commune Iudeis et Christianis, non accedere ad proximas sauguinis, 141. Que et quarum turpitudo non est reuelanda, 142. Connubia in sanguinitate connubii, si mista sunt, dirimenda sunt, 141. In populo Iudeorum connubia de tribu in tribum miscere non licebat, 141. Ne bona diuiderentur, 141. Alia ratione, scilicet caritatis, Christiana pietas prohibet intra plures gradus connubia consanguineorum, 141. Usque ad sextum gradum consanguinitatis Chistiana religio connubia prohibet, 141, 142. Hunc gradum uiolare etiam apud barbaros nefas ducitur, 142. Coniugia in Hibernia palam et impune fiebant inter cognatos, 417. Et uiri liberi commutabant uxores, 417, 419. Consanguineam duxit Guillelmus Camerarius, 448. Crimen est damnabile uirum, uxore sua ex consensu reclusa, alteram ducere, 397. Onera matrimonii, 198. Que maritus a mala uxore timeat, 198.
    MATTHAEUS euangelista tres pretermisit generationes, 175.
    MAURITIUS monachus Beccensis, 320. Capite laborat 320, 321. Mittitur ad Lanfrancum arch. 320, 321. Cui eum Anselmus commendat, 321. Rogat Anselmus ut curetur ab Alberto medico, 321. Henrico monacho, 321. Eum Anselmus commendat Gondulpho, 321. Herluino, 321. Alberto medico, 321. De sanitate ei restituta gratulatur Anselmus, 324. Beccum redire cogitat, 324. Ei Anselmus iniungit ut rediens afferat quod scribere potuerit de Aphorismis et de glossis, 325, 330. Ei Anselmus gratias agit pro muneribus ab eo missis, 326. Proponit describere libellum de Pulsibus, 330. Declinandi scientiam eum docuit Anselmus, 331. Anselmi epistolas habebat, 361. Anselmi in eum amor, 329, 330, 331, 334, 337. Omnibus est amabilis, 334. Unus erat eorum quorum instantia Anselmus scripsit Monologion, 335, 336. A Lanfranco suum Monologium correctum ei tradi petit Anselmus, 336. Speratur in proximo rediturus Beccum, 330. Cum uult Lanfrancus non uult dimittere, 337. Ad Anselmum scripsit de monacho qui in curia regis morabatur, 343. Ei Anselmus mittit scriptum suum de malo, 343.
    Meditatio. Meditatione assidua homo ad sui cognitionem illuminatur, 214. Meditatio parit scientiam, scientia compunctionem, compunctio deuotionem, 214. Meditatio Dei, cibus suauis, 253. Orationes siue meditationes ad Dei amorem, ac timorem, et ad sui discussionem scripte, 202. Non sunt legende in tumultu; nec cursim, 202. uide Contemplatio.
    Mellento , 443, 444, 445. Libertati Ecclesie contrarius, 408. Regie prauitati fauens auctoritate apostolica excommunicatur, 332, 408, 436. Spondet se conaturum ut rex pape obediat, 408. Inde ab Anselmo absoluitur, 408, 445, 446. Eius opem Anselmus petit contra Thomam Eborac. 450. uide Robertus.
    Membra et sensus per se nichil uolunt, 99.
    Memoria. Que sunt in humane mentis memoria, non sunt ipsa nostra memoria, 20. De memoria, 20, 21. uide Cogitare, Mens, Pater eternus.
    Mendacium. Omne mendacium est peccatum, 193. In mentiendo due potestates, unam uolendi mentiri, alteram mentiendi, 93. Nequaquam potest uelle mentiri uoluntas, nisi que corrupta, 80. Aliquando plus opere quam uerbo dicitur, 113. Plus aliquando quis mentitur opere quam uerbo, 113.
    Mens rationalis maxime propinquat summe nature, 25. Mens rationalis et hec sola summam naturam ualet indagare, 16, 24. Mens rationalis per seipsam maxime potest summam naturam cognoscere et inuenire, 24, 25. Quanto studiosus ad se discendum intendit, tanto efficacius ad summe nature cognitionem ascendit, 25. Et quanto se intueri negligit, tanto ab eius cognitione recedit, 25. Et est ipsa sibi uelut speculum in qua speculetur imaginem Dei, 26. Ipsa et quidem sola Dei et sui memor et intelligens et amans esse potest, 20, 25. Ideo uera imago est Trinitatis, 25, 30. uide Anima, Deus incomprehensibilis, Dei cognitio, Rationalis natura. Mentis humane instabilitas, 239.
    Merces sanctorum, 193. uide Beatitudo.
    Meritum. Ex affectione seu uoluntate commodi, aut rectitudinis, descendit omne meritum hominis, siue bonum, siue malum, 133.
    Micelei. De Micelei monachus, 428. Hunc Anselmus Henrico regi commendat, 428.
    MICHAEL  S. Michelis festum, 434, 437. S. Michel, prepositus paradisi, 270. uide Angelus.
    Miracula. Que solus Deus facit, semper miranda sunt, 101. Multa de creaturis Deus operatur, que ille secundum suum usum et propositum nequaquam facerent, 101. Solius uoluntatis Dei opus est, cum aqua subito in uinum conuertitur, 101. Solius uoluntatis Dei est opus, cum mare siccum iter populo prebet, 101. Miracula persecutionum procellas sedant 160. 
    Misericordia seu compassio miserorum, 159. Ex aliis uirtutibus nascitur, 159. Iustitie lumen misericordia: misericordie uirtus iustitia est, 159. Esse misericordem est miserum habere cor ex compassione miseri, 31. Spiritus consilii misericordibus conuenit, 159. Nemo miseretur, nisi spiritu consilii rogatur, ut qui miserendum sit uideat, 159. Fons misericordie nullis iniquitatibus exhauritur, nullis sceleribus polluitur, 213. Peccata non possunt uincere Dei bonitatem, 212, 213. Sola misericordia Deum peccata dimittere non decet, 79. uide Dei iustitia. Sola misericordia dimittere peccatum, non est aliud quam non punire, 79. Deus non uult mortem peccatoris, sed uitam. 250. Hanc orationem: Miserere mei, Deus, etc., inspirauit Spiritus sanctus, 249. uide Deus misericors, Spes.
    Missa. Missarum solemnia, 268. Christus in altari est sacrificium et Sacerdos, 268. Sacrificium corporis et sanguinis Domini est omnium peccatorum remissio uiuis et defunctis, 267, 260. Quotidie immolatur Christus, quia quotidie peccamus, 454. Ipsa hora sacrificii corporis et sanguinis Christi non dubites angelos adesse, et sui Creatoris carni et sanguini cum magna reuerentia ineffabile obsequium deferre, 267, 268. Omnes sancti sue redemptionis pretium in terra celebrari conspiciunt, 267. Cibus non sumendus priusquam Missa audita sit, 78.
    uarietas modi quo celebrantur mysteria, coheret cum fide, 139. Si per uniuersam Ecclesiam uno modo sacramenta celebrarentur, bonum esset et laudabile, 139. Diuersitates he celebrandi, non in substantia sacramenti neque in uirtute eius, aut fide discordant, 139. Neque omnes in unam consuetudinem possunt colligi, 139. Ideo he potius in pace concorditer sunt tolerande, quam discorditer cum scandalo damnande, 139. Alii in sacrificando corpore in sanguine Domini singulas cruces singulis faciunt ab initio in Canone, 139. Alii solummodo ubi singulatim nominatur panis uel corpus, et singulatim calix uel sanguis, 139.
    In missa sacrificatur corpus et sanguis Domini, 139. Canon sacrificii, 139. Una est oblatio et una hostia in pane et uino, quam offerimus, 139. Qui unam crucem ambobus faciunt, a Christo discordant, 139. Sed sine offensione, 139. Qui calicem post cenam non sacrificant, neque semper ad uesperam, a Christo discordant, 139. In celebratione, seruata rei ueritate, possumus esse dissimiles sine reprehensione, 139. Christus auctor sacrificii quod celebramus, 139. Conuenientius una cruce panis et uinum notantur ad hec uerba, hec dona, etc., 139. Cum plures res simul benedicuntur, non singulis singule cruces assignantur, 139. uarietas in operiendo calice inter sacrificandum, 139. Alii panno, alii corporali operiunt calicem ab initio, 139. Nuditas Christi in morte non exigit ut in sacrificio calix ab initio discooperiatur, 139, 140. uarietas in signandis crucibus super panem et uinum in missa, 139. uide Azymum.
    Missio. Spiritus sanctus mittit Filium sicut Pater, secundum hominem, 54. Quia una Patris et Spiritus sancti uoluntate in mundo Filius apparuit, 54. In missione Patris, missio intelligenda est Filii, 54. Una et eadem est missio Patris et Filii, 54. Quid est Patrem mittere Spiritum sanctum in nomine Filii, 53, 54. Eumdem Spiritum sanctum quem mittit Pater, mittit et Filius, 54. Nec Pater mittit, nisi cum Filius mittit, nec Filius mittit, nisi cum Pater mittit, 54. Filius non mittit Filium, 53. uide Spiritus sanctus, Trinitas.
    Mollities fugienda, 191. Natiuitatis Christi, humilitas et paupertas damnant delicias in mollibus uiuentium, 217. uide uoluptas.
    Monachica conuersatio que debet esse, 420. Claustralis conuersatio monachici propositi, quidam est huius uite paradisus, 415. Monachus ea que sunt seculi non debet mente recolere, 415. Monachis et sanctimonialibus fugienda secularium conuersatio, 412. Mores ueri monachi, 195. Qualis debeat esse monachus, 194., etc. uide Obseruantia. Non tonsura sed uirtus facit monachum, 194. Concordia inter monachos, 420.
    Monachus. Error est clericalem uitam prestare monachice, 346. monachice uite propositum prestat clericali conuersationi, 346. Clericus potest fieri monachus, 370.
    Cogitanti se ad religiosam uitam conuertere multa se opponunt, 158. Euangelicam perfectionem magis impleri in proposito monachico sancti Patres intellexerunt, 370. Propositi monachici bona, 370. B. Gregorius mandat Desiderio episcopo ut clericum a proposito monachice conuersationis non impediat, 370. Horrendum est etiam auditu ut quos Christus elegit de mundo episcopus religet in mundo, ut quos Christus trahit ad portum de procellis mundi, hos episcopus retrahat portu in turbines mundi, etc., 370.
    Animam prohibere sequi Christi consilium  est anime fugienda persecutio, 370. Aliquem ab instituto monachico reuocare, graue peccatum est, 370. Onus uite monachice non est importabile, 346. Parentes societati monachorum filium ex Dei inspiratione tradunt, 272. Aere alieno qui tenetur, monachum nequit profiteri, 316, 319. Excommunicati non admittentur ad monachicam professionem, 425. Non soli monachi ad salutem perueniunt, 352. Sed illi certius et altius perueniunt ad salutem qui solum Deum conantur amare, 352. Est etiam in ordine monachorum periculum, 352. Melius sperandum de iis qui in sancta conuersatione sunt nutriti quam de iis quorum uita fuit seculari conuersatione detrita, 347.
    Monachi uirtutes, obedientia, humilitas, Regule obseruantia, 200. Monachi exercitia, lectio, labor, et oratio, 195. Monachus studio scholarum uitam non debet impendere, 323. Non licet monacho extra suum monasterium, etiam ad studia et in alio monasterio conuersari, nisi de abbatis sui licentia, 346. Monachus in regis curia morari prohibetur, 343. Per monachicam professionem soluuntur omnia alia uota minora antea facta, 378. uota eundi Romam et Hierosolymam complentur in professione monachica, 409. Monachis prohibetur ire Hierosolymam, 413. Aliorum mores aut loci consuetudines, si contra diuina precepta non sunt, monachus non diiudicet, 322.
    Monachi suo priori, aut cui ipse concesserit, peccata confiteantur, 410. Monacho peccanti et non penitenti Deus grauius irascitur, 352. Deus benignius suscipit monachum penitentem qui ad propositum suum redit; quam non monachum, qui ad idem propositum non uenit, 352. Melius est et innocentibus et penitentibus ad uitam monachicam uenire et redire, quam absistere, 352. Monachis sua signa secundum suum ordinem pulsare non est prohibendum, 373. Monachi in conuentu populi auxilium ad ecclesie sue constructionem postulare non sunt prohibendi, 373. Monachi, qui claustra monasterii libenter exeunt, sibi et aliis nocent, 376. Abbas non concedere debet monachis licentiam exeundi extra claustra, 376. Monachus manere debet in eo monasterio in quo priorem professionem emisit, 398. Qui in uno monasterio uotum monachi libere fecit, deinde in altero, tenetur in priori manere, 349. Stabilitas in monasterio, nisi tale sit ut monachus ibi malum inuitus facere cogatur, 322. A monasterio non recedendum nisi malum facere ibi cogatur, 322. Inopia bonorum corporis et anime monachi de licentia episcopi e monasterio discedunt, 345. Monachus cum prelato indisciplinato discordans, ab eo de eius licentia recedere consulitur, 314. Si licentiam non concesserit, eius onus sustinendum est per obedientiam, 314. Monachus e monasterio exire non debet etiam bono proposito, nisi per abbatis sui licentiam, 322. Et nisi ut regulariter sub abbatis alicuius obedientia degat, 323. Qui monachicum habitum publice portauit, etsi non legerit professionem, tenetur coram Deo in sancto proposito et habitu semper uiuere, 423. Et si dimiserit, apostata iudicatur, 423. uide Nouitius. Clericus qui monachicum suscepit institutum, si ad clericatum redit etiam sui episcopi auctoritate, peccat damnabiliter, 370.
    Monachi refuge, 437. Monachus incorrigibilis excommunicatur, 437. Monachus apostata est excommunicatus, 418. Nec ab ea excommunicatione a quoquam solui potest, nisi redeat ad monasterium, 418. A moriente monachicus sumitur habitus, 319. Illius mortui nomen, et dies obitus notantur in monachorum calendario, si benedictionem assumpsit, 319. Tentationes monachis maxime nouitiis cauende, 321, 322, 344, 345. uide Nouitius. Apostatas monachos penitentes diabolus per uerecundiam deiicit, 404.
    Monialis. Mulierem uelatam in coniugium sibi copulare nefas est, 386.
    Morbus. uoluntas nunquam ita affecta est, ut aliquando uelit egritudinem, 132. Morbi, 199, 200. Aegritudo carnem uulnerat, mentem castigat, 191. Per morbos semper sancti profecerunt, 417. In morbis gratia semper augetur, si bona uoluntas non decrescit, 417.
    Morianna uallis, 398.
    Mors. Sapientie et iustitie Dei repugnat hominem mori, si sit sine culpa, 87. Si homo nunquam peccasset, nunquam moreretur, 77, 87. Mors ex peccato, 30, 241. Culpa Ade mors in omnes dominatur, 217. Nihil incertius morte, 214. Nihil hora mortis incertius, 214, 183. Cui uita est oneri, mundus fastidio, caro dolori, huic mors est desiderio, 234. Mortem non timere ob conscientie serenitatem, omnibus huius uite bonis prestat, 234. Tria mortis timorem auferunt, conscientie serenitas, fidei firmitas, spei certitudo, 233. Mors est principium quietis, laborum meta, peremptoria uitiorum, 234.
    Mors electorum pretiosa, 234: angeli assistunt morti electorum: et eorum hostibus sese opponunt, et eorum  animam in loco pacis collocant, 231. Mors impiorum: pessimi spiritus eorum animam de corpore extrahunt, et suppliciis tradunt, 234. uide Anima, Damnatio, Iudicium. Ideo a corpore dissolui timetur, quia utrum cum Christo esse contingat dubitatur, 240. Hominem inuitum mori, miserum est, 77. Mors nulli parcit, 199. Cur magis et peius moritur qui morte anime moritur, quam qui carnis morte moritur, 299, 300. uide Anima. Quanta pace obdormiunt, qui obdormiunt in Domino, 294. Nulla uis quemquam de hac uita expellere potest quoadusque Deo placuerit, 264. Finis seculi est unicuique hora obitus sui, 169. Admonitio morienti, 194. Preces pro infirmo morti proximo, 194. Kalendarium mortuorum, 319. In eo nomen et dies obitus signantur, 319. Corpus post mortem quale sit describitur, 206. Oratio pro defunctis, 245, 255. Moritis peccatoris non debetur nisi mortis eterne supplicium, 215. uide Damnatio.
    Mortificatio. Qui secundum carnem uiuit, carnalis et animalis est, nec percipit ea que sunt Spiritus Dei, 42. Qui spiritu facta carnis mortificat, spiritualis efficitur, 42. Et omnia iudicat et ipse a nemine iudicatur, 42. Corporis afflictiones temperande, si in egritudinem uertunt, 420. Exercitium corporis bonum est, 420. Sed Deus magis amat cor plenum pietate, dilectione, etc., 420.
    MOYSES est ueridicus, 175. Quinque libri Moysis, 181. Moyses laudatur ex mansuetudine, 159. Moyses monachus Cantuariensis: claustrum deseruit, 358, 359. Sed postea penitens ad Beccense monasterium confugit, 358, 359. Anselmus pro eo Gondulphum abbatem West-Monast. et Henricum priorem, totamque congregationem exorat, paratus pro ipso satisfacere, 359.
    Mortuus mundo non habet spem in eo, 178. Qui amat seculum, absorbetur a seculo, 161. Seculum amatores suos uorare nouit, non portare, 161. Amor seculi et carnis anxius est, 258. Cum mundus tibi ridet, noli illi arridere: non ad hoc ridet, ut in fine rideas, sed ut sub principe suo irridente, cum ipso lugente lugeas, etc., 312, 315. Mundus non est diligendus, 312. Mundus habet aurum in cornu, sed fenum in cauda, 312. Secularibus negotiis non implicari, 236. Cure mundi abiiciende, 193. Despicienda sunt temporalia et caduca, 191. Celestia appetenda, 191. Quo quisque uite celestis dulcedinem gustat, eo magis fastidit omnia que placebant in infimis, 164. uisa Dei et sanctorum gloria, repente mens cuncta terrena obliuiscitur, 164. Mortuus mundo, 193. Hec mundi moles in melius est renouanda, 52. In mundi renouatione utraque natura, rationalis et non rationalis, simul perficietur, 82. Et eterne Deo iocundabit, 82. uide Iudicium.
    Munditia. uide Cor.
    Mundus antequam fieret, nichil erat, 67. Mundus nichil potuit, antequam esset, 67. Et ita non potuit esse, antequam esset, 67. Et possibile fuit et impossibile ut mundus esset, antequam esset, 67. Possibile Deo, in cuius potestate erat ut fieret, 67. In possibile illi in cuius potestate non erat, ut esset, 67. Ideo est mundus, quia Deus prius mundum facere potuit, quam fieret, 67. Non quia ipse mundus prius potuit esse, 67. uide Potentia. Mundus non est totus ubique, sed per partes, 37. Renuntiandum seculo, 193. Odium seculi, 315, 338. Quod allicit dulcedo seculi, eos occupat eterna amaritudo, 315. Mundus non fauet ut foueat, sed ut suffocet, 338. Amicus seculi huius est, quicunque secularis delectationis amicus est, 315. Mundus irridendus cum ridet, 312, 315. Mundi gloria non est gloria, sed ignis uorans, 338. Quem demulcet claritate, postea torquet ustione, 338. Contemptus mundi, 159. Huic iure eterna promittuntur, 159. Contemptus mundi noscitur ex timore Domini, 159. uanitas mundi, honoris et diuitiarum, 195, 196, 197, 198, 199, 200, 201. Hic mundus spongia inanis est et omnis concupiscentia eius aceto amarior, 220. Qui seculi gloriam abiecit, mortuum se mundo esse comprobauit, 178.
    MURIARDARCHUS Hibernie rex, 417, 419. Eum de regni eius pace Anselmus laudat, 417, 419. Anselmi ad eum exhortatio de corrigendis regni malis, 417, 419. Anselmo gratias agit, 447. Eius gener Ernulphus, 447.
    Musice librum Anselmus prestitit priori Cadomensi, 360.
    Mutabile. Lex, quelibet, si mutabilis est, non uere est, 161. Non est enim uerum esse, ubi est et non esse, 161. uide Deus immutabilis. Existentia.

N
    Nasci. Multa dicuntur nasci ex aliquo, cum quo non habent similitudinem, ut poma ex arbore, 18. uide Generatio.
    Natura. Idem est natura ac essentia, 5. Natura ceteris superior, seu que nulli est inferior, aut sola est, aut plures soli equales, 5, 46. Plures nature equales esse non  possunt per diuersa, sed per unum idem, 5. Quedam nature magis minusue sunt quam alie, 16. uide Dei existentia Non omnes nature sunt pares dignitate, sed aliis alie sunt meliores, 5. Illud unum idem, per quod plures nature sunt equaliter magne, aut est idipsum quod ipse sunt, id est, ipsa earum essentia; aut est aliud quam quod ipse sunt, 5. uide Deus unus. Si illud unum, per quod plures nature sunt equales, est ipsa earum essentia: non sunt plures essentie, sed una essentia seu una natura in pluribus, 5. Nature uiuentes prestant non uiuentibus, sentientes non sentientibus, rationales irrationalibus, 16.
    Necessitas. Omnis necessitas est aut coactio aut prohibitio, 93. He due necessitates conuertuntur contrarie, sicut necesse et impossibile, 93. Quidquid cogitur esse, prohibetur non esse, 93. Et quod cogitur non esse, prohibetur esse, 93. Et quod necesse est esse, impossibile est non esse, 93. Quod necesse est non esse, impossibile est esse, 93. Non omnis necessitas est coactio aut prohibitio, 123.
    Est necessitas precedens. que est causa ut res sit: et necessitas sequens, quam res facit, 94. Ubicunque est necessitas precedens, est et sequens; non autem ubi sequens, ibi statim et precedens, 94. Est necessitas, cui subiacet inuitus homo, et que benefacienti gratiam aufert aut minuit, 87. Est necessitas, quam quis non inuitus sed uolens sustinet, et qua maior benefacienti gratia deberetur, 87. Hec non est dicenda necessitas, sed gratia, 87. Quia nullo cogente eam seruat, 87. Promissum et necessitas illud seruandi non minuit beneficium, 87. uide uotum. Cum futurum dicitur de re, non propterea res necessitate est, quamuis sit futura, 124. Potest enim fieri ut non sit, etiamsi est futura, 124. Non ex necessitate est quod sola sequenti necessitate futurum asseritur, 124. Necessitas precedens, necessitas sequens, 127. Necessitas precedens facit rem esse, 124. Non omnis res futura est necessitate futura, 127. Omnis res futura, necessitate est futura, 124. uide Liberum arbitrium. Omnis necessitas et impossibilitas Dei subiacet uoluntati, 222.
    Negatio idem est ac remotio alicuius rei, 66. Negatio alicuius rei significari non potest, nisi cum significatione ipsius cuius significatur remotio, 66. Multa dicuntur esse secundum formam loquendi, que non sunt secundum rem, 66. Qui negat aliquid, intelligit negationem quam facit et omnes eius partes, 40. Hec uox, non aliquid, omne quod est aliquid ab intellectu remouet, 66.
    Nihil. uox non aliquid, seu nichil, significat aliquid remouendo, seu negando: et significat nichil constituendo, 66. Non aliquid et nichil non differunt, 66. Non potest dici quid sit, quod non est aliquid, 66. Non repugnant significare nichil, et aliquid, 66. Diuersa significationis consideratione nomen, nichil, seu non aliquid significat nichil et aliquid, 66. Sic uox, nichil, seu non aliquid, omne quod est aliquid, intellectu remouendum significat, 344. Nomen, nichil, non probat nichil esse aliquid, 66. Nomen mali non probat malum esse aliquid, 344. Nihil neque est, neque essentia est, neque bonum est, 62. Nihil est per nichil, 5. Nihil nec uenit nec recedit, 73. Unde uenit nichil in aliquid, 73. Quod nichil est, nichil habet, 67. Nihili nulla potestas, 67.
    Nobilitas. Qui uirtutibus studet, clarum ac celebre nomen possidet, 177. uanitas nobilitatis, 197, 200. uera nobilitas est que uirtute refulget, 197.
    Nomen. Appellatiuum nomen rei est, quo res ipsa usu loquendi appellatur, 146. Sepe duobus nominibus unus homo uocabatur, 174.
    NORMANNUS monachus Cantuariensis Anselmum rogauit ut ad Gualterum priorem S. Wandregisilii consolatoriam epistolam scriberet, 358. Anselmo archiep. Cant. et monachis Cantuariens. Ecclesie insciis trans mare abiit, 378. In abbatem electus est in diecesi Ambianensi, 378. Huic eius electioni assentiri non uult nec debet Anselmus, 378.
    Nouissima. Qui de nouissimis cogitat, non facile peccat, 211, 212. uide Damnatio, Infernus, Iudicium, Mors.
    Nouitius debet secundum Regulam conuersari in monasterio ante professionem, ad stabilitatis probationem, 349. Nouitius tempore probationis cogi non potest ad remanendum, sed libera ei conceditur potestas ad discendum, 349. Peccat tamen, si acceptam bonam uoluntatem deserat; et coram Deo mendacii arguitur, si exhorreat quod sepius ore bene promisit, 349. uide Monachus, uotum.
    Numerus. Ternarius numerus 175. Numerus quaternarius, 175. Denarius, 168. Undenarius numerus transgressionem denarii significat, 175. Denarius est iustitie numerus, 175. Beatitudinem significat, 175. Numerus triginta tria, 170. Tempus fidei significat, 170. Quadragenarius numerus, 169. Quinquagenarius numerus penitentiam et remissionem, 183. Numerus septuaginta septem  quid significat, 175. Cur septuagies septies remittenda offensa, 175. Centenarius numerus perfectionem designat, 182. Millenarius numerus, 168.
    Nuptie. uide Matrimonium.

O
    Obduratio et obcecatio peccatoris, 296. uide Gratia. Peccati pena.
    Obedientia, inobedientia. De obedientia, 395, 412. uelle obedire est recte uelle, 130. Deo obedire, et sibi preceptum ordinem seruare, 80. Creatura rationalis cum uult quod debet, Deum honorat, 80. Cum non uult quod debet, Deum inhonorat, 80. Omnis uoluntas creata subiecta esse debet uoluntati Dei, 79. Hoc est debitum quod soluendo nullus peccat, 79. Et quod omnis qui non soluit, peccat, 79. Hic est honor quem Deo debemus, 79. Deo iubenti, homo totum quod est, et quod habet, et quod potest, debet, 84. In obedientia homo nichil dat Deo, quod illi non debeat, 84. Hunc honorem qui Deo non reddit, aufert Deo quod suum est, et Deum exhonorat, 84. uoluntas Deo subiecta facit opera Deo placita; si potest operari, 79. Si non potest, ipsa sola per se placet, 79. Sine illa nullum opus Deo placet, 79. Iuste agit omnis homo qui obtemperat Deo, 171. Tunc est uera et simplex obedientia, cum rationalis natura non necessitate, sed sponte seruat uoluntatem a Deo acceptam, 78. Hec est perfecta et liberrima nature humane obedientia, cum uoluntatem suam liberam sponte uoluntati Dei subdit, 222. Et cum acceptam bonam uoluntatem, spontanea libertate, sine omni exactione, opere perficit, 222. Maiori auctoritati cedendum, 83. Auctoritati cedendum in bonis, 193. Non in malis, 193.
    Obedientia cum sola impellit hominem in pericula, aut defendit hominem a peccato: aut, si peccat, ualde ueniale est, si comitatur semper penitentia, 416. Qui uiuit in inobedientia, nullum facit sine macula, 416. Malum facere iussas non acquiescas, 416. Obedientia non attendit quid agat, 385, 412. Sine obedientia non peruenitur ad regnum celorum, 385. Inobedientia hominem eiecit de paradiso, 383, 412. Obedientia secundum Regulam S. Benedicti non solum abbatibus, sed omnibus maioribus debetur, 361, 366. Aeterno regi militaturus proprie uoluntati debet abrenuntiare, 191. Maioris meriti est opus quod ex obedientia fit, quam quod fit ex uoluntate, 386. Obedientie merces uita eterna, 205. Digne non exauditur anima que non obediuit, 289.
    Oblatio. Quod Deo semel oblatum est, in alienos usus non expedit usurpari, 384. uide Missa.
    Obseruantia. Monachice obseruantie uigor, 395, 412. Obseruantia in minimis, 377, 385, 387, 412, 420, 452 Deceptio est in minimis excessibus nullam esse culpam, 377. Monastice discipline uigor custoditur obseruantia in minimis, 385, 387. Qui modica non despicit, non dico paulatim, sed efficaciter proficit, 420.
    Oculi Christiani sunt oculi Christi, 204. Non debent uanitates aspicere, 204.
    Odium proximi, 192. Odium nec martyrio expiatur, 192. uide Amor proximi, Iniuria, Ira, uindicta.
    ODO episcopus, 444.
    ODO S. Quintini abbas merito deponitur, 406. uide S Quintini cenobium.
    ODO, 312, 409. Eum ut conuerti non differat hortatur Anselmus, 409. Eum antiquum amicum, et nouum commilitonem Anselmus ex Anglia salutat, 351.
    ODO monachus et cellerarius, 419. uult propter etatem dimittere officium, 419.
    ODO Londoniensis, 442, 443. uide Londoniensis.
    Offensa. uide Iniuria, Ira, Peccatum.
    Officia diuina. Diuina per ea, que digniora cognoscimus, exsequi debemus, 136.
    Oliua pacis nuntia, 157. Per eam misericordia significatur, 157.
    Opera. Littere quas scribimus actiones nostre sunt, quas diuine memorie assignamus, siue bonas, siue malas, 383. Tota uita aut in peccato et damnabilis; aut infructuosa, et contemptibilis, 207. uita, si est infructuosa, est et damnabilis, 207. Si sterilis bonorum operum, mortuus est; fertilis malorum quanto magis est mortuus, 299. Necesse est in malis operibus Deo displicere, 299. uide Peccatum. Qui plura bona quam mala merita habet, potest gaudere: qui plura mala, quam bona merita habet, debet timere 390. Omne opus quod secundum Christum fit, caret peccato, 158. Bona opera eleuant sursum et ducunt in celum, 211. Mala opera demergunt deorsum, 211. Et trahunt in infernum, 211. Sine bonis operibus ad contemplandam Conditoris sui maiestatem nemo ualet peruenire, 162. Qui post penitentiam securi in bonis operibus non se exercent, 185. uide Fides, Intentio. uoluntas 
    Opinio. Diuersa sentiri possunt de quibusdam absque anime periculo, 83.
    Oratio est Dei donum, 216. Deus illam non frustra dat, 216. Deus exorandus et adorandus, 28. A solo Deo prospera sunt speranda: et ad eum solum ab aduersis fugiendum, 28. Soli Deo pro graui re supplicandum, 28. Prope est Deus omnibus inuocantibus eum in ueritate, 245. Inuocare Deum in ueritate est Patrem inuocare in Filio, 245. Quid dulcius quam Genitorem in nomine Unigeniti exorare, Patrem in recordatione Filii ad pietatem flectere, 245, 12. Hoc ipsum pertinet ad peccati solutionem ut peccator supplicet, 84. Non ficta orandi deuotio quo plus orationi intendit, plus accenditur, 295.
    Oratio non dimittenda propter uanas aut malas cogitationes, 414. Sine spe uenie Dei non supplicatur, 215. Digne non exauditur anima que non obediuit, 289. Oratio frequens, 191. Surgere per noctem ad orationes, 191. Non inconuenienter fiunt in Ecclesia orationes a sanctis pro schismaticis et hereticis, Iudeis et Gentilibus, 151. In oratione Dominica petimus septem dona Spiritus sancti, 159. uide Contemplatio, Laus, Meditatio.
    Orcadensium populus in Christiana religione minus eruditus, defectu episcopi, 448.
    Ordo sacer, 140, 332. Usus sacri ordinis placitam Deo personam exposcit, 149, 332. Aetas suscipiendi sacerdotium, 174 Aetas triginta annorum est etas assumendi doctoris et sacerdotis dignitatis officium, 174. Sibi conscius criminis abstinere a sacris semper potest, Deo non improbante, 140, 332, presumere non potest, nisi Deo approbante, 332. uide Lapsus. Sanctorum Patrum sententia de lapsis sic intelligenda ut aperte lapsos a sacris prohibeant, occulte uero lapsos post dignam penitentiam ad sacra accedere concedant, 140, 332. In tali re cuique tutius est coram Deo sibi plus timere quam confidere, 332. Lapsi occulti qui sacros ordines habent, si sponte et secrete fuerint confessi cum cordis contritione, uti possunt suis ordinibus, 140, 332, iuxta epistolam Calixti pape, et epistolam S. Gregorii ad Secundinum, 332. Non decoloratur apud homines sacri ordinis dignitas propter personam, cuius peccatum ipsi non cognoscunt, 140, 332. Ordinatus ab episcopo interdicto, uti non debet susceptis ordinibus, nec ab ullo episcopo debet reordinari, 374. Qui mulieri dedit herbas ad uirum interficiendum, ad sacros ordines non debet promoueri, si uir iste fuerit his herbis interfectus, 374. uide Abortus, Homicidium.
    ORDUuINUS monachus querit quid Anselmi obtrectatoribus respondeat, 404. Petit licentiam adeundi Ansel. 406.
    Originalis iustitia. uide Adam, Angelus, Homo, Iustitia.
    Originale peccatum. uide Infantes, Originale.
    Os Christiani est os Christi, 204, non ad detractiones, non ad mendacia, non ad otiosos sermones, sed ad laudes Dei, et ad edificationem proximi debet aperiri, 204.
    OSBERNUS defunctus: cuius animam commendat Anselmus, 313, 314, 444.
    OSBERNUS Exoniensis episcopus, 373, male prohibet monachos signa sua pulsare secundum ordinem suum, 373. Unde Anselmus archiep. conqueritur, et eum monet ut monachos contra clericorum suorum grauamina protegat; et ut eos signa sua secundum ordinem suum pulsare, et in conuentu populi auxilium postulare ad ecclesie sue constructionem non prohibeat, 373.
    OSBERNUS alter monachus Cantuariensis, 376, cum Gondulpho degens salutatur ab S. Anselmo, 314, 318. Becci degens uirtute ac scientia crescit, 323. uertigine dire uexatur, 323. Hec eius infirmitas describitur, 323. Dum Becci moratur pro eo ueniam cuiusdam culpe Anselmus petit ab Henrico priore, 329. Eum remittit Anselmus, iussu Lanfranci archiepisc., 333. Morum eius emendatio, 333. Anselmum electum in archiepisc. Cantuarie inuitat et suadet ut onus subeat, 363. Hortatur eum ut suam acceleret inaugurationem, 365. Tredecim annos Anselmum iam laudauerat, 365. Mortuum Lanfrancum semper dolebit, 365.
    OSMUNDUS episcopus Wintoniensis, 377. Ut ipsi abbatissa Mathildis obediat, precipit Anselmus archiep., 377. uide Mathildis, Wintonia.
    Otiositas uitanda, 195, 385. Otiositas inimica anime, opera, 388. uide Fides, Opera.

P
    PALLADII LIBER de rusticatione, 107.
    Pallium ante consecrationem nullus debet habere, 448. Episcopus metropolitanus intra annum pallium debet requirere, 375. Pecunia pro pallio Romam mittenda, 448. Pallium habet Eboracensis arch., 428.
    Panis. uide Azymum, Eucaristia.
    Papa titulo maiestatis insignitus, 354, 439. Fides Christiana  custodienda, et Ecclesia regenda summo pontifici a Deo commissa est, 41. Huic referendum, si quid contra catholicam fidem oritur in Ecclesia, ut eius auctoritate corrigatur, 41. De apostolice sedis auctoritate pendent filiorum Ecclesie directiones et consilia, 427. Obedientia Romano pontifici debita, 430. Non est episcopi ligare quod Romanus pontifex absoluit, 385. Apostolica decreta preferenda sunt uoluntati regis, 382. In Anglia apostolicus  nec recipitur nec nominatur, sine regis iussione, 381.
    Parabola. In Scripture parabolis non omnia sunt similia, 55.
    Paradisus. Nulla anima, ante Christi mortem, paradisum celestem ingredi potuit, 92. Paradisum promittit qui pendet in ligno, 24, 274. uide Latro. Paradisus est ubi Christus est: et esse cum Christo, est esse in paradiso, 274. Bonis apertus est paradisus, 211. uide Beatitudo.
    Paralyticus accepit peccatorum remissionem, quam non precesserat confessio, nec meruerat satisfactio, nec exigebat contritio, 231. Corporis salutem petebat non anime, et salutem corporis et anime recepit, 231.
    Parisiensis. uide Galo, Goffridus.
    Pascha. uide Azymum.
    PASCHALIS II Romanus pontifex, 381. Ei Anselmus mala Anglie scribit, 381, gratulatur Anselmo de ipsius in Angliam reditu, 382. De censu B. Petri restituendo scribit Anselmo, 382. Et ut pacem componat inter regem Anglie et comitem Northmannie, 382, confirmat Ecclesie Cantuariensis primatum, 383. Concedit ut regnum Anglie nullius legati, sed sedis apostolice subsit iudicio, 383. Anselmi consultationi respondet, 383, 384. Radulphi episcopi causam Anselmo demandat, 384, eum Anselmus consulit de inuestituris, 393. De his respondet Anselmo, 394, precipit Anselmo ut nullam communionem habeat cum his qui de manu regis inuestituras acceperunt, 399, 400, 408. Eius electio canonica defenditur, 409, eius aduersarius nullam habebat electionem, sed inuasor erat, 409. Excommunicat comitem de Mellento, et alios regi pro inuestituris fauentes, 445. Absoluit eos qui in Anglia inuestituras acceperant aut inuestitutis benedixerant, aut hominia fecerant, 416. Henrico Anglorum regi condescendit, 416 Eos, qui regi fauerant et postea pro Ecclesie libertate laborauerunt absoluit, 416. Anselmo committit causam archiepiscopi Rothomagensis, 416. Anselmo exulante legationem in Anglia archiepisc. uiennensi dederat, 427. Gerardum Eboracensem, quod regi contra Anselmum faueret, acriter corripit, 436. Ei Anselmus pro Guillelmi archiep. Rothomag. causa scribit, 445. Sub Paschalis II regimine pax Ecclesie restituta, 139.
    Passio. Recordatio mysteriorum et passionis Christi, 255, 256, 271. uide Christus. Patri exponuntur opprobria, dolores et mors Filii, 246.
    Pater. Pater eternus. Nomen Patris significat Deum qui est Pater, et relationem eius ad Filium, 50. Ex ea nomen Patris habet, 58. Magis conuenit summo Spiritui dici patrem, quam matrem, 19. Quia prima et principalis causa prolis semper est in patre, 19. Nullis rebus tam conuenienter uidetur aptari habitudo parentis et prolis quam summo Spiritui et uerbo eius, 18, 19. Proprium illius esse uerissimum parentem, istius esse uerissimam prolem, 19, ille est uerissime pater; hoc uero uerissime filius, 19. Non hic mater, neque hoc filia dici debet, 19, 49. Licet hic sit ueritas, et hoc sit sapientia, 49. Nihil competentius quam in memoria pater, sicut in uerbo filius, intelligitur, 20. Memoria nomen parentis aptissime suscipit, 20.
    Pater est memoria uel sapientia de nullo nata, 20, sic est memor sui, ut sua ipse sit memoria, 20. Est perfecte summa essentia, 19. Perfectus per se est, 19, per suam essentiam est, per suam sapientiam sapit, per suam uitam uiuit, 19. Ipsa substantia Patris est intelligentia, scientia, sapientia et ueritas, 20. Quamuis Pater sit intelligentia et amor, non tamen est Filius, aut alicuius Spiritus, 23, 24. Quia non est intelligentia genita, nec amor ab aliquo procedens, 24. Sed est tantum gignens, et a quo alius procedit, 24. Singulus Pater est perfecte summus Spiritus, 19. Increatus et creator, 22. Patrem nullus facit, creat aut gignit, 22. Aut Pater est de Filio, aut Filius de Patre, 51. Filium Pator solus gignit, sed non facit, 22. Deus Pater unicum Filium suum de corde suo equalem sibi genuit, 103. Os patris non est aliud quam essentia eius, 54. In eo quod seipsam dicit summa essentia, generat Pater et generatur Filius, 24.
    Filius habet esse de Patre, 60. Pater dat Filio essentiam, et sapientiam, et uitam in semetipso habere, 19. Ut per suam essentiam, sapientiam, et uitam subsistat, sapiat et uiuat, 19. Non est alius Deus Pater, et alius Deus filius, 60. Sed alius est Pater, alius Filius, 19, 60. Pater non est magis Deus quam Filius, 60. Ea que sunt Patris.  Filii quoque sunt, 60. Impossibile est aliud esse genitorem, quam quod est genitus; seu, aliud esse patrem, quam quod est illius, 19. Idem est esse Patris et Filii, 19, 20.
    Pater recte dici potest essentia Filii; et Filius, essentia Patris, 19. Et quod alter habeat essentiam alterius, 19, 20. Non quasi alter non per se, sed per alterum existat, 19. Uterque per se est, et per se sapit, 19. Non est aliud Patri et Filio habere essentiam, quam essentiam esse, 19, 20. Pater et Filius sunt essentialiter spiritus; sed non sunt alicuius spiritus, 22, 49. Tanto uerior est parens, et uerbum proles; quanto magis ille ad huius natiuitatis perfectionem sufficit, et quod nascitur eius similitudinem exprimit, 18. Solus ille, cuius est uerbum, dici debet genitor et ingenitus, 22. Quia solus est Pater, et nullo modo ab alio est, 22.
    Pater et Filius sic sunt oppositi relationibus, ut alter nunquam recipiat quod est proprium alterius, 19. Sic sunt concordes natura, ut alter semper teneat essentiam alterius, 19. Una Patris et Filii est essentia, 19. Alie sunt ab inuicem, paternitas et filiatio, 43. Relationes Patris et Filii plures sunt, 21. Et alia est relatio Patris, alia Filii, 21. Patris aut Filii, secundum paternitatem et filiationem, non est ulla uoluntas aut potentia, 44. Ille, cuius est uerbum aut imago, nec imago nec uerbum est, 18. Pater et Filius, secundum propria, non sunt una res sed due, 43. Non substantia sed relationibus, 43. Pater et Filius non sunt unus, sed duo, 19, 43. Sed latet quid duo sint, 19. In Patre et Filio unum est commune, id est Deus: et duo propria, que sunt Pater et Filius, 43. Nulli in illis sexus discretio, 19, 49. Quomodo nulla omnino persona etiam increata nouit Filium, nisi Pater; neque Patrem, nisi Filius, aut cui uoluerit Filius reuelare, 55. Amat se Pater, amat se Filius, et alter alterum, 21. Sui meminit, et se intelligit Pater et Filius et alter alterum, 21.
    Patres sancti non omnia dixerunt, que dici possent, 41. Nihil dixit Anselmus quod non cohereat dictis SS. Patrum. uide Anselmus.
    Patientia, impatientia. De patientia, 192. Patientia non est nisi in tribulatione, 331. Patientia mala ferre potius quam referre, 192. Cum meritus punitur, exsecranda est impatientia, ne nocens infelicius damnetur, 335. Cum immeritus affligitur, seruanda est patientia, ut innocens felicius coronetur, 335. Peccatis suis imputet quisque mala que patitur, 390. Ex incommodorum passione gratia nobis operatur incorruptibilitatem, 71. Spiritus patientie pacificis conuenit, 159. In iis nullus motus est rebellis, 159. Filii Dei uocabuntur, 160. uide Aduersitas, Iniuria, Ira, Mansuetudo, uindicta
    PAULUS  Miletinorum atque Ephesiorum fletibus irroratus, 364. Eos tamen deseruit ut ad exteras gentes transmigraret, 364. Omnes alios apostolos tempore sequens, labore et efficacia precessit, 298. S. Paulus est mater et nutrix Christianorum, 300. Quis Christianus doctrina Pauli non est in fide natus et confirmatus? 300.
    PAULUS electus Abbas S. Albani: ei Anselmus de electione gratulatur: et qualiter gerere se debeat, prescribit, 337, 338. Ut exemplo doceat quos uerbo, propter linguarum diuersitatem, docere non poterat, 338.
    Paupertas. Beati pauperes spiritu qui non necessitate, sed deuota uoluntate contemptis omnibus Deo uiuunt, 159. Paupertas euangelica duas habet partes: abdicationem rerum, etiam ad opus pietatis: contritionem spiritus, qua seipsum abdicet, 159. Paupertas iure prima uirtus ponitur, 159. Ea non precedente non ualent que sequuntur, 159. Ipsa promeretur auxilio diuine gratie beatitudinem, 159. Paupertatis bona, 196.
    Pax diligenda, 192.
    Peccator non desinit esse Filius Ecclesie, 240. Qui facit peccatum, seruus est peccati, 240. uide Homo post peccatum. Deus non potest hominem peccatorem impunitum dimittere, 240. uide Deus iustus. Homo peccator comparatur margarite in ceno pollute, 83. Tolerabilius canis putridus fetet hominibus; quam anima peccatrix Deo, 207. Peccatori non restat nisi ut in tota uita sua ploret totam uitam suam, 207. Qui Dei preceptis non acquiescit, a uoluntate Dei deuiat, sed ab ordine prescientie eius non exorbitat, 151. Peccator, licet diuine uoluntati subiacere nolit, non eam fugere ualet, 80. Si uult fugere de sub uoluntate iubente, currit sub uoluntatem punientem, 80. Sicut qui sub celo non potest fugere celum, nisi appropinquando celo, 80. Omnis peccator est fur, 72. Inter peccatorem et peccatorem est magna differentia; id est inter illum qui plus peccat, et eum qui minus, 213. Sunt peccatores qui correcti et penitentes mira operantur, 183. Famosa peccatrix et prior uidit gloriam resurrectionis, et eam apostolis nuntiauit, 224. 
    Peccatum. Peccati definitio. Peccatum est legis transgressio, 175. Peccare non est aliud, quam Deo non reddere debitum, 79. Peccare est Deum exhonorare, seu illi auferre quod suum est, 79, 222. Peccata uocari solent debita, 182. Peccatum, nomen horrendum, res detestabilis, 296. Plus uitanda est peccati feditas, quam quelibet tormentorum immanitas, 196. In peccato est iniustitia, in tormentis iustitia, 196. Peccare, mala et amara res est, 288. Peccata faciles aditus, difficiles exitus habent, 288, 299. Omne peccatum est iniustitia, 98, iniustitia omnino nichil est, seu nullam habet essentiam est, 98, 126. Deum uolumus seruare quod promisit; et non timemus non obseruare quod iusserit, 251. uide Iustitia. Peccatum dici potest quedam corruptio uirtutis, 107.
    Peccati diuisio. Uniuscuiusque peccatum est in natura et persona, 97. Peccatum, quod quisque trahit cum natura in ipsa origine, uocatur originale, 97. Potest etiam dici naturale, 97, peccatum quod quisque facit, personale potest nominari, quia uitio persone fit, 97. Peccatum cogitationis, 170. Propter illud anima iudicatur indigna societate angelorum, 170. Peccare in uoluntate non est aliud quam uelle quod non debet, 124. Actiones, quas facit iniusta uoluntas, uocantur peccata, quia in uoluntate, qua fiunt, est peccatum, 99. Aliud intelligitur, cum ipsa actio; aliud cum utrum iuste fiat uel iniuste consideratur, 99. Peccati quod scienter fit, et eius quod per ignorantiam fit differentia, 91. Peccatum per ignorantiam fit ueniale, 91. Quedam non possunt nisi iniuste fieri, 98. Sola iniustitia est per se peccatum, 131. Que sequuntur iniustitiam, indicantur peccata, donec ipsa remittatur, 131.
    Peccati grauitas. Omne peccatum Deum exhonorat, 208. Deum exhonorare non debet homo, etiamsi necesse esset quidquid est, et Deus non est, perire, 222. Peccatum nullum debet reputari paruum, 208, 412. Aliud alio maius est, 412. Grauiter peccamus, quotiescunque scienter aliquid quamlibet paruum contra uoluntatem Dei facimus, 84. Ipse semper precipit ne peccemus, 84. Prestat quidquid non est Deus, perire, quam leue peccatum committi, 84, 222. Horror mirabilis, peruersa uoluntas; miraculum mirabile, uoluntaria peruersitas, 209. Peccata plus horrent plus considerata, 290. Peccata tantum sunt odibilia, quantum sunt mala, 91.
    Peccati causa. Qui malum potest et facit, suo malo hoc potest et facit, 248. Homini culpa est non habere quod debet habere, 248. Culpa est habere quod debet non habere 248. Culpa est homini non habere potestatem, quam accepit, ut posset cauere peccatum, 85. Nusquam est in hominis natura preter uoluntatem peccatum, 103. Rectitudinem uoluntatis acceptam per gratiam nemo deserit deficiente potestate eam seruandi, 132. Sed deficiente uoluntate eam seruandi, 132. Ade posteri naturali peccant necessitate, 104. Hanc necessitatem meruit propria et personalis Ade uoluntas, 104. Nemo est qui sine alicuius peccati attactu uiuere queat super terram, 79, 85, 163, 169, 170, 454. Hec fides est ad salutem necessaria, 79. Que impotentia excusat peccatum, 85. uide Impotentia, Infantes. Homo ex se habet, unde in culpam cadat; sed ex se non habet, unde ad ueniam resurgat, 168. Obsequium mundi peccatum, 225. Tributum peccati triplex, delectatio, consensus, consuetudo, 225. Hoc soluitur corde, ore et opere, 225.
    Peccati effectus. Omnia peccata animam ledunt, 142. Sed corpus non deturpant, 122. Iustitia aboletur iusti ruentis, 252. Penitentia ruit in idipsum reuertentis, 252. Tanto magis egrotat, quanto licentius quis peccat, 186. Qui sponte peccat, in infinitum cadit, si non per misericordiam retineatur, 296. Peccata dum attrahunt, dulcia promittunt; cum pertrahunt, amaritudine perfundunt. Dum suadent, ungunt; postquam suaserunt, usque ad mortem animam pungunt, 299. Peccata conscientiam discerpunt, 279. Recedente iustitia, crudelis animam occupat affectus, 66. Hic facit hominem turpium et laboriosorum operum cura sollicitum, 66. Peccata sepe non delentur, actione deleta et sepe delentur, opere non deleto, 991.
    Peccati pena. Per peccatum moritur homo, etsi aliquatenus uiuat, 250. Abyssus peccatorum inuocat abyssum iudiciorum et suppliciorum, 296. Qui preuisa pena peccat, tanto magis puniendus est, 72. Si peccatum nichil est, cur punit Deus hominem pro peccato, 99. Deus non punit peccatores nisi pro peccato; nec tamen pro nichilo sed propter aliquid, 99. Homo, qui sponte peccauit, nec peccatum nec penam peccati per se uitare potest, 77. Qui peccat, impunitus non debet dimitti nisi misericordia parcat, 77. uide Deus misericors. Homo peccando rapit quod Dei est, 80. Deus puniendo aufert quod hominis est, 80. Et in hoc se eius dominum probat, 80. Humana  natura quando primum peccauit, hac pena flagellata est, ut nunquam prolem naturaliter nisi talem, quales uidemus infantes nasci, generaret, 132. Ac post hanc uitam in inferno a regno Dei, ad quod facta est, in perpetuum exularet, 132. Post Ade peccatum remansit in natura debitum iustitie integre, quam accepit, 98. Et debitum satisfaciendi, quia eam deseruit, 99. Et corruptio, quam propter peccatum incurrit, 99. Si non peccasset humana natura, qualis a Deo facta est, talis propagaretur, 98. Post peccatum, qualem se fecit peccando, talis propagatur, 98. uide Adam, Homo. Infirma quoque facta est ad uolendum iustitiam desertam, 134. Propter peccatum primi parentis patitur homo innumerabilia incommoda, 71. Quod natura humana minorata est a prime conditionis dignitate, fortitudine atque pulchritudine, illi ad culpam imputatur, 131. Quia per hoc minorauit honorem et laudem Dei, 131.
    Nostre nature corruptio aliquando est pena peccati, non peccatum: ut morbi et alie incommoditates, et mors ipsa que in sanctis hominibus sunt sine peccato, 107. Quanto natura humana pretiosum opus Dei in se minorauit atque fedauit; tanto sua culpa Deum exhonorauit, 131. Hoc illi ad tantum statuitur peccatum, ut non nisi per mortem Dei deleatur, 131. Obstructi sunt sensus anime nostre uetusto languore peccati, 33. De pena peccati est non posse hoc bonum facere, quod datum est cognoscere, 165. Peccati pena est peccandi necessitas, 107. Morbi, mors, etc., pena sunt peccati, 107. uide Morbus. Mors ex peccato, et pena peccati, 30, 85, 241. uide Mors. Natura humana propter peccatum incurrit corruptionem et appetitus brutorum, 133. Homo peccando non perdidit omnino quod factus erat, 133. Ut esset qui puniretur, cui Deus misereretur, 133. Hominis in peccato miseria, 223. Tormenta peccatis debita, 293, 296. Non est leuis culpa, quam mortis sequitur damnatio, 131. Par pena non sequitur imparia peccata, 104. Eo acrior erit uindicta, quo diuturnior uita ad penitentiam dilatata, 240. A quocunque remouetur pena peccati, ab eodem et peccatum remouetur: sed non econuerso, 108. Cur deleto peccato in nobis pena peccati remanet, 131. uide Baptismus. Concupiscentia. Crimen quod a Deo non imputatur, nec ab omnibus esse putatur, non reprobat neque decolorat, 140, 332. Apud Deum non reprobatur alicuius officium propter culpam, quam ipse ignoscit, 140, 332. Petitio uenie pro peccatis, 236. Peccata per penitentiam dimissa redeunt cum indulgentia fratri denegatur, 169. uide Iniuria; uide Concupiscentia, Homo post peccatum, Ignorantia, Impotentia, Iustitia, Liberum arbitrium, Penitentia, uoluntas.
    Peccatum originale. De originali peccato, 94, 97, etc., 223. Est peccatum a natura seu naturale seu originale, 104. Est peccatum a persona seu personale, 104. Originale ab origine denominatur, 97. Originale peccatum dicitur aut quia ab illis descendat in singulos,  quibus habent nature originem; aut ab origine, hoc est ab initio cuiusque persone quoniam in ipsa eius trahitur origine, 97. De peccatrice parente iusta proles potest nasci, 103. De Adam et Eua quorum peccatum in omnes homines propagatum est, 88. Peccatum Ade personale in omnes eius posteros transit, 104. Et est in illis originale siue naturale, 104. Sicut personale transit ad naturam: ita naturale ad personam, 104. Peccatum trahit quisquis per naturam propagatur, 101 Nulli persone de se propagate Adam mala transmittere potuit; in cuius generatione nec natura illi data est propagandi, nec uoluntas quidquam operari ualuit, 101. A peccato Ade non liber fuit ni solus homo qui sine uiri semine factus est, 82. Solus inter homines Filius uirginis in utero matris, et nascens de matre sine peccato, 98. uide Christus, Infantes, Maria.
    Omnes Filii Ade, preter Christum, originalem habent iniustitiam, 103. Omnes peccatores, et filii ire, 103. Unusquisque Ade peccato grauatur et est debiti reus, 100, 101. Non quia est homo, nec quia est persona, sed quia est peccator Adam, et de illo peccatore propagatur, 101. Peccatum Ade in infantes descendit, 103, 104. Non tamen illi pro hoc sic debent puniri ac si ipsi illud personaliter fecissent, 104. Nullus tamen eorum nascitur sine peccato quod sequitur damnatio, 104. Homo in tenebris et peccato iam concipitur et nascitur, 33, 85, 98, 100, 103. Corruptio nature transit in omnes qui paterno gignuntur semine, 107. Ipsa est pena peccati, et habet causam in peccato primi parentis, 107. Semen a parentibus trahitur cum necessitate peccati futuri cum fuerit animatum anima rationali, 100. Quomodo semen immundum, 100. Et quomodo infans in peccatis concipi dicatur, 100. In semine non est immunditia peccati, seu peccatum ante animam rationalem, 100, 101, 102.  Sed ab ipso semine et ipsa conceptione, ex qua incipit homo esse, accipit necessitatem habendi immunditiam peccati, cum habebit animam rationalem, 102. Non magis est in semine culpa, quam in sputo uel sanguine, cum emittitur, 100, 107 et 108. Quia in eis nulla est uoluntas, 108. Non statim ab ipsa conceptione est in infantibus peccatum, 100. Non est in infante, antequam habeat animam rationalem, 98. Cum infans rationalis est, humana natura non habet in illo iustitiam, quam accepit in Adam, et quam semper debet habere, 103. Ideo originale peccatum habet, 103 Natura humana in infantibus nascitur cum debito satisfaciendi pro peccato Ade, 98, 100. Et cum debito habendi originalem iustitiam, 98 Ideo in peccato nascitur, 98, 100. In omnibus infantibus naturaliter genitis, cum peccato et flagellata nascitur humana natura, 132.
    Originale peccatum esse uidetur debitum satisfaciendi pro primo peccato, et recuperandi iustitiam, 98. Non est nisi in anima et natura rationali, 98. Peccatum infantes non ex persona, sed ex natura sua trahunt, 104. Nec eorum uoluntas, sed naturalis egestas facit, 104. Personas infantium facit peccatrices, 104. Licet tota massa generis humani dicatur peccatrix; peccatum non est nisi in uoluntate, 102. Originale peccatum est absolute peccatum, 98. Est iniustitia, 98. Impotentia non excusat naturam humanam in ipsis infantibus a debito satisfaciendi pro primo peccato, et a debito habendi iustitiam, 98, 103, 131. Quia ipsa sibi fecit eam, 131. Deus homini concepto et nato in peccato nichil nisi penam debet, 129. Personalis et originalis peccati est similis damnatio, 104. Excludunt a regno Dei, 104. Damnat Deus propter originale peccatum, 98 Peccatum originale non tam graue est, 103, 104. Obcecauit hominem, 205. Utrum peccata proximorum parentum computentur in originali peccato, 98. uide Adam, Baptismus, Homo, Infantes.
    Peregrinatio. De peregrinatione, 409. Peregrinationis uotum, 376.
    Periculum. Non rationabile consilium est, ut quia ubique periculum est, ibi eligas manere, ubi maius est periculum, 352.
    Periurium et quedam alia non nominanda nunquam possunt nisi iniuste fieri, 98.
    Persecutio fortiter sustinenda propter iustitiam, 400. Si persecutio corporis fugienda est: quanto magis persecutio anime, 370.
    Perseuerantia, perseuerare. Perseuerare est perficere unde perseuerare in ducendo, dicimus, perducere, 63. Perseuerare in uolendo est peruelle, 63. Perseuerantia angelorum. uide Angelus. Non semper prius est non uelle tenere, quam non uelle deserere, 63, 64. Aliquando prius est uelle deserere, quam non uelle tenere, 64. Cum aliquid propter se nolumus tenere; prius est non uelle tenere, quam uelle deserere, 63. Ideo enim id deserimus, quia tenere nolumus, 63. Cum magis uis aliud, quod non potes habere, nisi deseras quod tenes: tunc prius est uelle deserere, quam non uelle tenere, 63, 64. uirtus boni operis, perseuerantia est, 257. Nemo in bono perseuerat qui non sit ex filiis celestis Hierusalem, 185. Non nisi perseuerantibus salus tribuitur, 253. Certa salus est illi qui dum solum Deum nititur amare, seruat propositum usque in finem, 352. Si perseuerat in iniustitia, totus similiter eterne miser erit, 87.
    Persona. Omnis indiuiduus homo persona est, 431. Persona est natura collectionem habens proprietatum, quibus homo fit singulus et ab aliis distinguitur, 47. Persona non dicitur nisi de indiuidua rationali natura, 27. Substantia principaliter et magis propria dicitur de indiuiduis, 27. In hominibus, tot sunt substantie, quot persone, 27. In hominibus si plures persone, plures quoque sunt homines, 61. Hominum persone per hoc diuerse sunt, quia proprietatum collectio non est eadem, 61. Diuersarum personarum non potest esse una eadem proprietatum collectio, 47. Natura subsistit in personis: et persone non sunt sine natura, 104.
    PETRUS, id est agnoscens. 166. Petrus, 161. Significat ordinem predicatorum, 161. Significat electos, 163 Prepositos, 162. S. Petrus princeps apostolorum, 270, 288, 289. Primus in ordine, 273. Petrus apostolus Antiochie sedit, deinde Rome, 364, 366. Non peccauit deserendo Antiochenam sedem, studio maioris profectus, 366. Petri primatus, 162.
    PETRUS camerarius summi pontificis, 421. Monachas de S. Petro supra Diuam, 346. S. Petri monasterium Carbotense, 398.
    PETRUS consobrinus Anselmi, 328.
    PHILIPPUS rex Francorum, 44. Anselmo omnem opem spondet. et eum inuitat ut ueniat in Galliam, 440. 
    PHILIPPUS de Praiosa, 433.
    PHILIPPUS monachus claustrum deseruit, 404 Eius penitentia, 404.
    Pietas. Christiana pietas nichil uult honestum iudicare, quod faciat contra honestatem nature, 142. Spiritus pietatis mitibus conuenit, 159.
    Pena. uide Damnatio, Infernus, Peccati pena, Satisfactio, Penitentia, uoluntas.
    Penitentia. uera penitentia, ueraque confessio est perpetrata mala plangere, et plangenda amplius non admittere, 250. Peccata plangere, 191. Per penitentiam et confessionem mundantur peccata, 209, 211. Sine labore, contritione, confessione, ac etiam oratione nunquam remittuntur peccata, 331. Nullum est tam graue peccatum quod non possit per penitentiam deleri, 212. Miseretur Deus omnibus per penitentiam et opera bona suas malitias mundantibus, 250. Certi esse debent peccatores se ueniam obtinere, si peccata sua curent dimittere, et penitentiam agere, 213. Quoties peccator redierit cum digna penitentia, recipitur, 222. Sed hec penitentia peccanti non promittitur, 222. Grauis dolor de gratia prime iustificationis amissa, 287, 288. Est opus Spiritus sancti quod peccatori sua facinora displicent, et ea agere satagit que Deo placent, 250. Hoc non ualet suis uiribus; nisi Spiritus sancti gratia illuminatus, 250.
    Penitentia secundum quam discretionem danda, 390. Pena publica pro peccatis occultis non est inuito imponenda, 140. Ne uia confessionis obstruatur, 140. uide Lapsus. Prohiberi inuitus non debet, qui occultum crimen humili confessione sponte et occulte detegit, 140, 332. uide Lapsus. Ad hoc misit Deus patriarchas et prophetas ut penitentiam predicarent, 212. Penitentia ruit in idipsum reuertentis, 252. uide Absolutio, Confessio Conuersio, Lapsus, Ordo, Satisfactio.
    Penitentis habitus, 191. Penitentis oratio, 214, et seq. 115 et seq. In confessione peccata purgantur propter penitentiam quam acturi sunt penitentes, 185. Ex quo tendentes ad confessionem et penitentiam, tota deliberatione mentis peccata sua damnant et deserunt, liberantur ab eis in conspectu interni inspectoris, 185, Perueniendum tamen ad sacerdotes, et ab eis queranda solutio, 185. Ut qui iam coram duo sunt mundati, sacerdotum iudicio etiam hominibus ostendantur mundi, 185. Hoc ipsum pertinet ad peccati solutionem, ut peccator supplicet, 84. Penitentiam pro peccatis a sacerdote accipere, 250. Emendationem promittere, ac etiam iurare 250 Satisfactio pro peccatis, 390.
    Possibile. uide Deus potens, Impotentia, Impossibile, Mundus, Potentia.
    Possidere. Maior est qui possidet quam quod possidetur, 58.
    Potentia, potestas. Dicitur aliquando quis posse, non quia est in ipso sed quia in alio est potentia, 93. Sic homo dicitur posse uinci quem alius potest uincere, 93. Aliquando quis dicitur non posse, cum in eo est potentia et in alio non est, 93. Sic homo dicitur non posse uinci, in quo tanta est fortitudo ut alius eum uincere non possit, 93. Posse uinci non potestas est, sed impotentia, 93. uinci non posse, non impotentia, sed potestas, 93. Omne quod est, eo ipso quia est, potest esse, 67. Non omne quod est, potuit esse antequam esset, 67. Necesse est si uoluntas uult, ut possit uelle, 67. Per se posse uelle uel agere, est habere ea omnia que ad uolendum uel agendum sufficiunt, 67. Qui nichil habet, quod non accepit, nichil potest per se, 67. Duplex potestas: una, que rem precedit; altera que fit cum re, 67.
    Potestas est aptitudo ad faciendum, 116. Et omnis aptitudo ad faciendum est potestas, 116. Alind est aptitudo ad faciendum, et aliud aptitudo faciendi, 116. Definitio potertatis est legitima, 116. Nullam potestatem habemus que sola sibi sufficiat ad actum, 118. Cum ea desunt, sine quibus ad actum non perducuntur nostre potestates, non minus eas habere dicimur, 118. Sic qui uisum habet, potestatem habet uidendi montem; qui tamen si absit aut non adsit lux, uideri non potest, 118. Quatuor potestates ad actum concurrere debent: 1o in agente; 2o in obiecto; 3o in medio adiuuante; 4o in medio non impediente, 118. Multa dicuntur posse, non sua sed aliena potestate, 67. Multa non posse dicuntur non sua, sed aliena impotentia, 67. Pluribus modis diuidi potest potentia, uel impotentia. 67. Sepe dicimus rem posse, non quod illa possit, sed quoniam alia res potest, 67. Et rem, que potest, non posse, quoniam alia res non potest, 67. Quidquid non est, antequam sit, sua potestate esse non potest, 67. Sed si res alia potest facere ut sit, aliena potestate potest esse, 67. uide Impossibile. In seruando uitam due potestates: una uolendi seruare uitam; altera uitam seruandi, 93. Alicuius esse dicitur, quod in eius potestate est ut habeat,  80. Potentia improprie aliquando dicitur pro impotentia, 31. Facere pro non facere, 31. Impotentia que non est ex culpa, aliquatenus excusat, 85. Impotentia que habet culpam, non leuigat nec excusat peccatum, 85. Homo qui sua culpa deiecit se in impotentiam non peccandi, et soluendi quod peccauit, inexcusabilis est, 85. Ista impotentia culpa est, 85. Impotentia, que descendit ex culpa, non excusat impotentem, culpa manente, 131. Non solum impotentia iustitiam habendi, sed etiam impotentia ipsam intelligendi in non baptizatis imputatur ad peccatum, 131. Quia descendit a peccato, 131. uide Impotentia. Quandiu homo habet hanc impotentiam sine satisfactione, peccatum est illi, 86. uide Peccatum. Qui propter culpam suam uerbum Dei suscipere nequeunt, recte sunt arguendi, 131. Quod si qui nitentes non proficiunt aut deficiunt, hoc non est impossibilitate sed ex difficultate fit, 132. Neque hoc negat liberum arbitrium ualere, 132. Corrumpi aut mentiri posse, aut posse facere ut uerum sit falsum, uel ut quod factum est non fuerit factum, non est potentia sed impotentia, 31. Impotentia est posse uelle mentiri, aut fallere, aut mutare uoluntatem, 94. Terrene potestates ad uindictam sumendam ordinate sunt a Deo, 79. Et cum uindicant, Deus est qui uindicat, 79.
    Preceptor. uide Prudentia.
    Preceptum. uide Ecclesia, Lex.
    Predestinatio in Deo non dicitur proprie, 127. Deo nichil est ante uel post, 127. Sed omnia sunt illi simul presentia, 127. In Deo prescientia, predestinatio, uocatio, iustificatio, glorificatio sunt simul in eterna presenti, 125. Et nichil horum prius aut posterius apud Deum est, 125. Predestinatio et prescientia non discordant, 127. Sicut Deus prescit, ita et predestinat, 127. Predestinantur quedam per liberum arbitrium futura, 127. Deus non prescit neque predestinat quemquam iustum futurum ex necessitate, 127. Predestinatio non mutatur, 127. Non predestinat Deus, nisi sicut est in prescientia, 127 Nec predestinatio excludit liberum arbitrium, nec liberum arbitrium aduersatur predestinationi, 127.
    Predestinatio idem est quod preordinatio, siue prestitutio, 127. Predestinare est preordinare et statuere futurum esse, 127. Predestinatio non solum bonorum, sed et malorum potest dici, 127. Nec est inconueniens si dicimus Deum predestinare malos et eorum mala opera, quando eos et eorum mala opera non corrigit, 127. Deus bona specialius prescire et predestinare dicitur, 127. Necesse est fieri que presciuntur et que predestinantur, 127. Quedam tamen prescita et predestinata non eueniunt necessitate que rem precedit, sed ea que rem sequitur, 127. Deus predestinando, uoluntatem non cogit, aut uoluntati resistit: sed eam in sua potestate dimittit, 127. Deus amandus est qui se a damnata societate predestinando discreuit, uocando separauit, iustificando purificauit, 234. Rationalis natura in quodam rationabili et perfecto numero prescita est a Deo, 811. Nec maior nec minor ille numerus esse potest, 811. Quod pauci sint electi certi sumus, ueritate dicente; quam pauci sint, in certi sumus, ueritate tacente, 312, 327, 372. Qui non uiuit ut pauci, reprobationem timeat, 372. Nullus nouit aut certus esse debet se esse de numero electorum, 372. Capi non potest cur de malis hos magis saluet Deus quam illos: et cur illos magis damnet, quam istos, 32.
    Predicatio, predicator. Christum ad peccatores ducit, qui eum peccatoribus predicat, 182. Rarus est qui Christum predicat, 181. Sapientia predicantium predicantibus subiecta est, 173. Sapientia predicantium uel magistrorum, Christus est, 173. Angeli, id est, nuntii Dei uocantur, qui Christum loquuntur, 176. Ordo predicatorum, seruus ille est qui dicit inuitatis ut ueniant, 181. Minoribus minora predicari debent, et maioribus maiora, 167. Unusquisque iuxta modum capacitatis sue doceatur, 167. Fidei predicatio agriculture comparatur, 130. Fideles sunt agricultura Dei, 130. Deus non dat incrementum omni semini, 130. Tamen precipit agricolis suis in spe instantissime uerbum suum seminare, 130. Non superuacaneum est homines ad fidem Christi et ad ea que fides hec exigit, inuitare, 130. Quamuis non omnes hanc inuitationem suscipiant, 130. Cur arguuntur qui uerbum Dei non suscipiunt, 130, 131. Cum hoc facere nequeant, nisi gratia eorum uoluntates dirigente, 131. Boni mores in tacente diliguntur, et facundia in torpente contemnitur, 338. Predicatores in Petro claues regni celorum acceperunt, 171. Absoluunt et benedicunt fidelem morientem, 171. Et orant ut hinc migrans in celis suscipiatur, 171
    Prelatus. Electus in episcopum, tantum onus fugere debet, 409. Fugiens magis cogi debet ut onus suscipiat, 409. Prelatio est, quantum sine peccato fieri potest, refugienda, 330. Est tamen, si obedientia cegerit, suscipienda, 330. Per solum Christum Ecclesie pastor est constituendus,  383. Non intrat per Christum qui non intrat per ueritatem, 358. Non intrat per ueritatem, qui non intrat per rectitudinem, 358. Non intrat per rectitudinem, qui non intrat per regularem electionem, 358. Hunc facit prelatum non Christus, sed sua cupiditas, et eorum qui non percipiunt que Dei sunt, temeritas, 358.
    Prelatus sic se exhibeat ut neque iustitiam gratia, neque gratiam iustitia qualibet unquam priuata subreptione excludat, 371. Multum nocuit infirmis in Ecclesia Dei opinio alicuius uitii, siue uera siue falsa sit, maxime de prelatis, 369. Prelatus commissum gregem deserere non debet, etsi non omnes sub eo in Domino proficiant, 377. Abbas non potest onus impositum deponere nisi de licentia archiepiscopi et episcopi, 377, 378. Et pastor commissum gregem deserere non debet propter calumniam, 330. uide Pastor. A prelatione per mortem deponitur prepositus, 182. Pastor ab Ecclesia reuocandus, in qua non potest cum pace consistere, nec malis preualere, 360. Pastor anxius de imposito onere, 236. Petit gratias et uirtutes sibi necessarias, 236. Prelati de peccatis suis anxietas, 302. Sepe Deus magis operatur per uitam illiteratorum  querentium que Dei sunt; quam per astutiam litteratorum, querentium que sua sunt, 354. Sincere obediendum prelatis, 376. Subditi facta prelatorum non diiudicent, 376, 381.
    Prelati ordinationes, uelut a Deo inspirate, suscipiantur, 381. Quandiu prelatus non cogit a bono in malum diuertere, eius subiectio non est deserenda, 314. A prelato indisciplinato, etiam si maioribus bonis obstet, non est recedendum, 314. Prauitas et emendatio prepositi Ecclesie, 181, 183. Prelati, qui de bonis Dei non eius lucra sed sua querunt, et nocent quibus prodesse debuerant, 182. Multi prelati quasi solliciti ne destruatur res Dei in manibus eorum, agunt ut dissipetur lex Dei in cordibus eorum, 338. Prelatus bona Ecclesie dissipans, 182. Prelati mala exempla, 182. Angeli Deo renuntiant mala opera prelatorum, 182. In nouissimo facta prepositorum per semetipsum Dominus examinat, 182. Qui quotidie per prepositos actiones subditorum iudicat, 182. Contra sacerdotum et prelatorum superbiam scribit Benedictus, 384. uide Benedictus. uillicus rectorem Ecclesie designat, 182. uirga episcopi pastoralitatis signum, 394.
    Prescientia. Non aliud est prescire, quam scire futurum, 124. Deus quedam prescit ex libera rationalis creature uoluntate futura, 124, 127. Prescientia est cum certa ratione aliquid intelligitur, 71. Hanc sequitur necessitas rei, 71. Prescientia Dei non proprie dicitur prescientia, 71, 127. Sed presentium scientia, 127. Non prescit Deus, nisi uerum, 127. Prescientia Dei non fallitur, 127. Non prescitur nisi quod futurum est, 123. Deus prescit omnia futura, 123, 124. Que Deus prescit, necesse est futura, 124, 125. Non omnia que prescit, sunt ex necessitate, 124. Quedam prescit, que fiunt ex libertate uoluntatis, 124, 127. Non prescit cuncta futura necessitate, 124. Quod prescit Deus, necessitate futurum est sicut prescitur, 124. Si aliquid est futurum sine necessitate, necesse est aliquid esse futurum sine omni necessitate, 124. Non prescit simpliciter Deus aliquem peccaturum, uel non peccaturum, 124. Sed prescit peccaturum, uel non peccaturum sine necessitate et sola uoluntate, 124. Et stant simul prescientia Dei, et libertas arbitrii, 711, 123, 124, 125, 126, 127. Pereunt qui unam partem defendunt, et alteram negant, 71. Necessitas qua res libere que presciuntur, future sunt, descendit de libera uoluntate, 124, 125. Si prescit Deus aliquid, necesse est esse futurum: idem est ac si dicam, si erit, ex necessitate erit, 124. Hec necessitas sequitur rei positionem, 124. Necessitas sequens non cogit nec prohibet rem esse uel non esse, 124. Nec aliud significat nisi quia quod erit non poterit simul non esse, 124. Quod est futurum, non potest simul non esse futurum, 124. Rem futuram necesse est esse futuram, 124. Actio aliqua, antequam sit, non necessitate futura est, 124. Quia fieri potest ut non sit futura, 124. uide Futurum. Quidquid de his que libero fiunt arbitrio ut necessarium Scriptura pronuntiat, secundum eternitatem loquitur non secundum tempus, 125. uis eternitatis facit ut prescientia Dei et liberam arbitrium non repugnent, 125. Deum non latuit quid homo facturus erat, cum illum fecit, 87. Ab ordine diuine prescientie nemo ualet exorbitare, 151.
    Presentia Dei. Semper in conspectu Dei sumus, 84. Dei presentia cohibet peccata, 193.
    Presumptio. uide Confidentia, Misericordia, Spes.
    Pratellis , 451.
    Presbyteri. De Presbyteris qui uxores habebant in Anglia, 190. Presbyterorum coniugia a concilio sub Lanfranco damnata, 407. Ea reprobat Anselmus, 407, 408. Ea rex Henricus probat, 407. Presbyteri feminas tenentes  beneficiis priuantur, 408. Excommunicantur, 408. Contra presbyteros concubinarios, 140, 332, 438. Ab eis nec baptismus suscipiendus, si adsint alii siue clerici siue laici, 438. Non debent fideles adstare celebrantibus presbyteris aperta libidine fetentibus, 140, 332. Ut uel hominum detestatione repulsi sacra contaminare non audeant, 332. Que ii tractant, non sunt proinde contemnenda, 332. Sed ipsi exsecrandi, 332. Ipsi, quantum ad se, sacra altaria commaculant, 332. De presbyterorum et concubinarum filiis, 383. Filii presbyterorum a prebendis patrum et ab ordinibus sacris remouendi, 354.
    Principes diligere debent iustitiam, 376. uide Rex. Principes non domini Ecclesie, sed aduocati, 389, 391. uide Ecclesia, Rex. Principes mala subditorum emendare maxime tenentur, 417. uide Correctio.
    Principium uidetur non nisi rei incipientis esse, 57. Causa non uidetur nisi effectus alicuius, 57. Nomen effectus conuenit rei que fit, 57. uide Causa.
    Prior. Prius. Prior cum abbate debet concordare, 376. Quedam natura prius, que sunt simul tempore, 114.
    Priuatio. Absentia eius quod est aliquid, non est aliquid, 67. Cecitas dicitur aliquid, secundum formam loquendi, 67. Non est aliquid secundum rem, 67. Hanc habere non est aliquid habere, sed carere aliquo, 67. Cecitas non est aliud quam non uisus, ubi uisus debet esse, 67. Absentia uisus non magis est aliquid ubi uisus debet esse, quam ubi non debet esse, 67. Quo sensu dicitur iniustitia uel cecitas facere aliquid, 73.
    Priuilegium, 437. uide Beccensis
    Prodigium. Signa aliquid presentialiter significant: prodigia aliquid futurum portendunt, 186. Prodigia, quasi porta dicia, 186. uide Miracula.
    Profectus. Quandiu uiuit homo, non facit nisi ire, 415. Semper aut ascendit, aut descendit; aut ascendit in celum bene uiuendo, aut descendit in infernum male uiuendo, 415, 452. Iste ascensus uel descensus tunc cognoscitur ab anima, cum exit de corpore, 415. Qui bonis moribus ascendit, in celo collocabitur: qui malis moribus descendit, in inferno sepelietur, 415. Diligenter attendat anima Christiana si ascendat, aut si descendat, 415. Ascendunt qui proficiunt: descendunt qui deficiunt, 175. Studium proficiendi, 312, 321, 327, 355, 372, 378. Sollicita de suo profectu discussio, 312, 327, 452. Iustus nouum augmentum semper adipisci studet, 176.
    Professio monachica, 423. Olim solo habitu et conuersione monachica fiebat, 423. Monachi deditio seu obligatio per spontaneam cuculle acceptionem fiebat, 350. uide Monachus, uotum. Spiritus prophetarum prophetis subiectus est, ne eorum arbitrio repugnaret, 173.
    Prosperitas, 191, 192. uentus contrarius non seculi aduersitas, sed prosperitas, 161. Et tunc maxime inuocandus Deus, 161. Magne uirtutis est cum felicitate luctari, 161. uide Aduersitas, Afflictio, Tribulatio.
    Prouidentia. Non ab alio quam a Deo cuncta reguntur, 28. Non casu, sed multa ratione cuncta reguntur, 28. Deo est cura de omnibus, 245. Quia Dominus omnium est, 245. Omnia subiacent Dei dispositioni, 129. Plus est attendendum nobis quid facit de nobis Dominus, cuius sumus; quam quod nos uolumus, qui nostri non sumus, 313. Siue uiuimus, siue morimur, non nostri, sed Domini sumus, 313. uide Deus sapiens, Dei uoluntas, Deus causa rerum.
    Prudentia. Pars prima prudentie est ipsam, cui precepturus est, estimare personam, 107.
    Pudicitia, impudicitia. Impure cogitationes et motus impudici, 249, 256. uide Concupiscentia, uirginitas.
    Pulchritudo. uanitas pulchritudinis, 197, 198. uide Fucus, Mulier.
    Pulsus. Liber de pulsibus: eius scientia non adeo utilis, 330. Hunc Mauritius transcribere statuerat, 330. uide Mauritius.
    Punctus additus puncto, non est nisi unus punctus, 61.
    Puritas. uide Cordis munditia, Pudicitia.
    Pusillanimitas. uide Confidentia, Deus misericors, Spes.

Q
    Querere. Hoc queritur, quod latet nec habetur, 155.
    Quintini  Beluacensis ecclesia, 406. Huius canonicus Gunterius, 406. Odo huius Ecclesie abbas, 406. Deponitur. 406. uide Gunterius, Odo.

R
    RADULPHUS, nepos episcopi Gundulphi, 393.
    RADULPHUS Cicestrensis, 410.
    RAINALDUS Anselmi consanguineus, 351, 352.
    RAINALDUS Remensis archiepiscopus; concilium cogit  aduersus Roscelini clerici blasphemias, 357. uide Roscelinus.
    RAINALDUS abbas, 339. Ad eum Anselmus rogatus mittit Monologium. 339.
    RAINALDUS monachus Beccensis: eum Anselmus salutat. 374.
    RAINALDUS, episcopatum, in quem inuitus male intrusus fuerat, pro ueritate reiecit, 405.
    RAINERUS abbas de Monte S. Trinitatis, 352.
    RAINERUS clericus Ide comitisse adfuit Anselmi electioni in archiepiscopam, 372.
    RANULPHUS episcopus a rege restitutus in episcopatum, iussu Paschalis II, 384. De grauissimis criminibus apud Rom. pont. accusatur, 384. Eius cause discussio Anselmo demandatur a Paschali II, 384.
    RANULPHUS Flambardus sacerdos infamissimus publicanorum princeps, 427. Hic simoniacus ad episcopatum a Guillelmo Anglorum rege erectus est, 427. Ab Henrico rege pro pecunia captus est, 428. Ad eum Anselmus quatuor episcopos misit, 428. Postea clam fugit in Nortmanniam, 428. Dominum piratarum se constituit, 428.
    Ratio princeps et iudex omnium esse debet que sunt in homine, 43. Ratio, que est instrumentum ratiocinandi, una est in homine, 133. Sicut bestiarum est nichil uelle cum ratione: ita hominum est nichil uelle sine ratione, 100. Homines semper debent nichil uelle sine ratione, 100. Eiusdem rei plures possunt esse rationes: quarum unaqueque sola possit sufficere, 97. Deus incipit rationem ponere quando per infirmitatem ad lectum et ad mortem pertrahit, 167, 168.
    Rationalis natura non est nisi Deus, et angelus, et anima hominis, 98. Nihil pretiosius Deus fecit, quam rationalem naturam, 87. Deus naturam rationalem fecit ad gaudendum de se, 87. Rationalis creatura iusta facta est, 77, 86, 87. Et ad hoc ut Deo fruendo beata esset, 87. Creatura rationalis non potest habere a se primam uoluntatem, 68. Natura rationalis neque iusta neque beata esse potuit, sine uoluntate iustitie et beatitudinis, 133. Deus uoluit naturam rationalem facere iustam et beatam ad fruendum se, 133. Eam ad intelligendum et amandum se Deus creauit, 134. Sola mens rationalis summam naturam ualet indagare, 24. Natura ideo rationalis facta est ut discernat inter bonum et malum, inter maius bonum et minus bonum, 25, 86. Accipit potestatem discernendi, ut odisset et uitaret malum; ac amaret et eligeret bonum, 86. Atque ut maius bonum magis diligeret et eligeret, 86, 27. Frustra discernit, si secundum discretionem non amet et uitet, 25, 87. Ad hoc facta est ut summum bonum super omnia amet et eligat, 87. Imo ut nichil amet nisi illud aut propter illud, 87. Qui propter aliud amat summum bonum, non ipsum sed aliud amat, 87. uide Amor, Bonum, Finis, Homo, uoluntas
    Rationali creature naturaliter nichil datum est tam precipuum, tamque simile summe sapientie, quam quia potest reminisci, et intelligere et amare id quod optimum et maximum est omnium, 25. Nihil aliud est inditum alicui creature quod sic preferat imaginem Creatoris, 25. uide Imago. Deum non intelligit creatura nisi rationalis, 238. Cur a Deo natura rationalis facta est, que posset facere malum ad quod uitandum facta est, 65. Non est ulla natura debitrix iustitie, nisi rationalis, 98. Nulla natura susceptibilis est iustitie preter rationalem, 98. Non ipsa sibi bonum est quo beata fiat, 182. Natura rationalis est creata in iustitia, 101. Nec Deus potest eam creare iniustam, 103. Deo non conuenit ut eam cogat sine culpa esse miseram, seu alicui malo subditam, 77, 102, 103. Hoc qui non cognoscit, non cognoscit quid Deo non conueniat, 102. Ideo Deus eam non fecit sine culpa precedente miseram, 134. Eam penitus perire Deus non sinet, 87. Creatura rationalis naturam non intelligentem debet disponere ad Dei uoluntatem, 238. Nulla res ratione carens uel ad peccatum incitare potest, uel ad uirtutem, 107. Quod conuenientius et rationabilius est, necesse est esse. 92.
    Rectitudo. uide Iustitia.
    Redemptio. Restauratio humane nature non debuit remanere, 94. Redemptio hominis non potuit fieri per aliam, quam per Dei personam, 76. Homo seruus est illius per quem redimitur, 76. Homo restaurari debuit in eam dignitatem quam habiturus erat, si non peccasset, 76. Homo quem Deus de massa peccatrice generis humani, qui nullum haberet peccatum, non posset peccatores redimere, 102. Ad alios redimendos non sufficit homo non-Deus, 102. Impossibile fuit mundum aliter saluari quam per mortem hominis-Dei, 74, 79. Mundum saluare alius non poterat, quam filius Dei, 78. Saluari mundus nisi morte Christi non poterat 164. Non egebat Deus ut morte sua mundum redimeret, 222. Sed humana natura indigebat  ut homo hoc modo Deo satisfaceret, 222. Humane nature per Christum redemptio, 221, 222, 223. Peccator non potest aliter ad uitam redire nisi redemptus sanguine Christi, 213. uirtus saluationis peccatorum, est uirtus Christi, 221. uirtus Christi mundum redimentis, est fortitudo abscondita, celata potestas, uirtus occulta, 222. Quid delinquere potest homo, quod non redemerit Dei Filius factus homo, 247. Morte Christi non semel redimitur homo: sed quoties cum digna penitentia redierit, 222. uide Christus, Gratia, Incarnatio, Salus, Satisfactio.
    Refordiensis episcopus uir admodum in ecclesiasticis disciplinis eruditus, 428. Electus est in locum archiepiscopi Eboracensis, 428. Ne ei pallium detur, prohibet rex, 428. Ut ei detur, rogat Anselmus. 428.
    Regnum Dei intra nos est, 203. Regnum celorum Deus clamat se habere uenale, 349. Non querit pro eo nisi amorem: sine quo dari non debet, 349. Da ergo amorem, et accipe regnum: ama, et habe, 349. Regnate in celo est unam uoluntatem cum Deo et angelis et hominibus sanctis per dilectionem habere, et omnes una potestate uti, 349. uiolentia nimie uirtutis regnum celorum rapitur, 177. Regna malis, sceleri est donata potestas, 198. uide Rex.
    Regula. uide S. Benedictus, S. Dunstanus.
    Relatio, relatiuum. Nullum relatiuum est substantiale illi de quo relatiue dicitur, 91. Nequidem ipsa relatiua, aut ipse relationes sunt per inuicem; sed per subiecta, 5. Nulla est relatio patris, sine relatione filii, sicut nichil est relatio filii, sine relatione patris, 53. uide Filius, Pater. Plures relationes in Deo, 43. Relationes in diuinis non immittunt unitati pluralitatem suam; nec unitas relationibus singularitatem, 61. Quando substantia habet esse de substantia, due fiunt ibi relationes insociabiles, 50. uide Accidens, Filius, Pater, Trinitas.
    Religiosus. uide Monachus.
    Remensis. Concilium Remense sub Rainaldo archiep. contra Roscelini errores, 357.
    Remissio. uide Iniuria, Redemptio, Satisfactio, uindicta.
    RENERIUS, 430. Eum Anselmus commendat Balduino regi, 430. De nutritura regis Balduini erat, 430.
    Renouatio. uide Christus, Gratia, Redemptio.
    Requies. Deo requiem negat, qui a malis non cessat, 155. Quid sit Deum requiem querere, 155. Deus laborare se dicit, cum duras hominum prauitates tolerat, 155. Deus in carne mortali laborauit ex nostra infirmitate, 155. Deus requiem inuenit in his qui peccare desierunt, et sancte ac iuste uiuunt, 155. Post laborem requies solet queri, 155. In hac uita non est petenda requies, 162. uie Labor.
    Res. Dicimus rem quidquid aliquo modo dicimus esse aliquid, 43. Utrum in Deo sint tres res. uide Roscelinus, Trinitas.
    Respondere. Non semper facile est, insipienti sapienter respondere, 73. Sepe apta interrogatio expedit responsionem, et inepta reddit impeditiorem, 73. Respondere Dei, est occultis inspirationibus eum erudire qui se nescientem humiliter cognouerit, 172. Deus respondet loquentibus, cum nobis se amantibus apparet, 172.
    Resurrectio. Futura mortuorum resurrectio, 87. Homo cum corpore suo restaurabitur, 87. Talis debet homo restitui, qualis futurus erat, si non peccasset, 87. Resurrectio corporum, 134. Hanc exspectant beate anime, 134. Corpus in fine resurget, 178. Solius uoluntatis Dei opus est, cum mortui resurgunt, 101. Rex non dominus sed tutor est Ecclesie, 429. Rex est aduocatus Ecclesie, 429, 375. Multi mali reges Ecclesiam sibi quasi domino datam putant, 429. uide Ecclesia. Rex attendat quem nominat ad Ecclesie dignitates, 428. In his non audiat consiliarios infideles, 428. Nulli homini magis expedit quam Regi, se subdere legi Dei, 402. Nullus periculosius se subtrahit a lege eius, 402. Non leue peccatum est regi episcopum suis rebus spoliare, 402, 408. Quales se reges exhibere debeant, 414. Tunc reges bene regnant, cum super seipsos regnant, 414. Nec uitiis se subiiciunt, sed ex constanti fortitudine superant, 414. Tunc uere reges sumus, si motus nostros inordinatos regimus, et ad uoluntatem Creatoris reuocamus, 211. Anima nostra fit regina, cum Christo mente est copulata, 211. Reges ac potentes curis ac metu tabescunt, 196. Homo post peccatum regulus, 185 Regis coronatio, 298. Reges Francorum S. Anselmo fauent et ei scribunt. uide Ludouicus. Philippus.
    RICHARDUS. monachus: eum Gondulphus electus episcopus sibi in ministerium adiungit, 337. Eum Anselmus Gondulpho commendat, 337. Beccum est uenturus, 343.
    RICHARDUS monachus Beccensis, 342, 343, 378. Antequam monachus esset, in egritudine uouit se iturum ad S. Aegidium, 378. Eum non hoc teneri uoto post monasticam  professionem ei scribit Anselmus, 378. Eumque ab hoc uoto absoluit, 378. Instituitur primus abbas cenobii S. Werburge, 383. uide S. Werburge cenobium.
    RICHARDUS Seruiens Gisleberti abbatis West-Monasteriensis, 359. Eum Deus ipse ab impacto crimine excusauit, 359. Richardus abbas de Pratellis: eius in librum Geneseos commentationes, 451.
    RICHEZA seu Richera, soror Anselmi, et uxor Burgundii, 382, 392. Eam hortatur Anselmus ut cum coniuge soli Deo seruiat orbata liberis, 383.
    ROBERTUS episcopus Lincolniensis, 401, 444.
    ROBERTUS episcopus Cestrensis, 410.
    ROBERTUS abbas Anselmum consulit de eo qui peccare proponens, diuinitus impeditur, 355.
    ROBERTUS clericus cancellarii regis, 444. Robertus clericus cum Anselmo exsulante erat, 438, 439.
    ROBERTUS monachus: eius precibus Anselmus se commendat, 312. Is instat ut Anselmus Gondulpho gratias referat beneficiorum, 314. Per eum Lanfranco Anselmus commendat Girardum, 316. Per eum scribit Anselmus Lanfranco, 320. Per eum Anselmus suum Monologium Lanfranco mittit, 336. Huic commisit Anselmus placita tenere, 351. Monasterium Beccense deserit; et ab Anselmo reuocatur, 351. Eius instantia pro Gisleberto apud Walchelinum episcopum intercedit Anselmus, 352.
    ROBERTUS monachus Cantuariensis, 395, 438. Domum archiepiscopi custodit, Ansel. Romam petente, 395.
    ROBERTUS de Briodna monachus, 359. Eius mores, 360. Eum Anselmus Gualteri mansuetudini commendat, 359.
    ROBERTUS filius Hugonis comitis, monachus S. Ebrulphi, 451, 432. ui intrusus abbas S. Eadmundi, 432.
    ROBERTUS Northmannie comes, 367, 368, 403, 446. Totius Northmannie princeps, 413. Henrici Anglorum regis frater, 403, 446. In Asiane Ecclesie liberatione laborauit, 382. Conqueritur Anglorum regem fracto sacramento regnum inuasisse, 382. Excusat se quod non recte senserit aut dixerit de accepta ab Anselmo ipsius electione in archiep. Cant. 371. Ab Anselmo consilium petit de abbate Beccensi constituendo, 371. Auselmus ei scribit Guillelmum priorem de Pexeio eligendum esse in Becci Abbatem, 371. Cum eius gratia eligitur abbas Beccensis, 367. Iniuste uexat Guillelmum Wintonie episcopum, 403. Ab eo rex exigebat ut ipsi de Castello quod de Roberto comite tenebat, hominium faceret, 403. In captione a rege tenetur, 447. Consanguineam in uxorem duxerat, 447.
    ROBERTUS Flandrie comes et princeps, 376, 430. Ut iustitiam magis ac magis diligat, eum hortatur Anselmus, 376. Fratres, quos in Flandriam Anselmus mittit, ei commendat, 376. Electionem regularem abbatum concessit. 430.
    ROBERTUS comes, frater Ernulphi comitis, 433.
    ROBERTO comiti de Mellento, quod regi pro inuestituris faueat, Papa iram Dei comminatur, 443. Is promiserat se apud regem acturum ut inuestituras dimitteret, 443. uide Mellentum.
    ROBERTUS de Leminges, 437. Si fiat monachus, uxori eius terras quas de Ecclesia Cantuar. tenebat, Anselmus concedit, 437.
    ROBERTUS de Monte-Forti, 398. Dominus ROBERTUS frater Eustachii, 397. Per eum Cadomensis abbatissa Anselmum consulit, 397. Cum Anselmo Romam eunte fuit. 398.
    ROBERTUS filius Haimonis: testis est in epistola; qua Henricus Anglie rex Anselmum reuocat, 382.
    ROBERTUS filius Warsonis, 393.
    ROBERTUS ex Iudeo christianus, 409. Eum Anselmus commendat eleemosynis Ernulphi prioris, et Guillelmi archidiaconi, 409. Eum Gondulpho episcopo et Ernulpho priori Anselmus commendat, 444.
    ROBERTUS minister pauperum, 437.
    ROBERTUS curam habet ancillarum Dei, 414, 415.
    RODULPHUS episcopus Cicestrensis: apud eum Anselmus queritur de eius archidiacono, 450.
    RODULPHUS abbas, 360. Eum salutat Anselmus, 360.
    RODULPHUS abbas Sagiensis Anselmum consulit de monacho qui ab episcopo interdicto ordinatus est: et de monacho qui herbas quesiuit mulieri, quibus uirum suum interficeret, 374.
    RODULPHUS monachus: quod nunquam Beccensis congregatio dixerit se ei non prestituturam libros, 315., etc. Excusat se Anselmus quod dominum eum uocauerit: eum de sua absentia consolatur, 316. Eum ad officii sui munus subeundum hortatur, 316. Obtestatur eum Anselmus ut notis musicis antiphonarium describat, 319. Liber ex caritate commodandi, 315., etc. Rodulphus monachus cum famulis captus est, equis ablatis a militibus, 328. Quod ipse mandauit de equo suo et de monacho S. Germani, Anselmus scribit ut fiat, 346.
    RODULPHUS nouitius Beccensis. 344. Ei de conuersione  gratulatur Anselmus, 344. Eum monet Anselmus de cauendis diaboli tentationibus, 344 et 335. Bellouacensis, 356. Socius olim Lamberti uiri nobilis, 356.
    ROGERIUS Baiocensis monachus, 318.
    ROGERIUS monachus aliquos monachos premisit Beccum, 336. Eum ut promiserat uenturum prestolatur Anselmus, 336. Rogero abbati Anselmus de sua separatione afflictos Beccenses commendat, 367. Eique se nulla cupiditate sed caritate ac obedientia onus archiepiscopatus suscepisse protestatur, 368.
    ROGERUS monachus Cadomensis, 336. Hunc salutat Anselmus, 336.
    ROGERUS abbas S. Ebrulphi in Northmannia, 326, 431, 432. uim infert electioni abbatis S. Eadmundi in Anglia, 432. uide S. Eadmundi cenobium. Ab Anselmo petiit ut fratrem suum Helgoti prioris commendaret caritati, 326.
    ROGERUS Anselmi et Guillelmi Wintoniensis episcopus amicus, 433.
    ROGERUS PUNTEL, 438.
    ROHAIDIS domina eius in Beccenses beneficia, 342. Petit ab Anselmo ut in Angliam monachos mittat; ipse eos mittit et eius caritati commendat, 342.
    Romana Ecclesia. Qui Ecclesie Romane sua aufert, Ecclesiis omnibus sacrilegii reus est, 382.
    Romanum. Concilium Romanum sub Urbano II contra inuestituras, 394, 427, 428, 429. Excommunicat regem et laicos omnes qui dant inuestituras, et illos qui eas accipiunt, et ipsorum homines fiunt, 394, 428, 429. Huic interfuit Anselmus, 429. Eius decreta contra inuestituras, 429. Hec recipere recusant Auglie rex et episcopi, 429. Concilium Rom. sub Paschali II, 436, 441. Inuestituras consulentes sicut et accipientes excommunicauit, 436. In quadragesima celebratum. 436.
    Romascot, siue census B. Petri in Anglia, 353, 382, 398, 434.
    ROSCELINI erroret ratiocinatio, 412, 43 et seqq. 353, 357. Confutatur, 43 et seqq. Docebat in Deo pluralitatem substantie, qualem habent plures Angeli uel plures anime, 41, 42, 43, 357. Dicebat quod aut sunt tres res in Deo, aut Pater et Spiritus sanctus eque sunt incarnati ac Filius, 41, 42, 43, 44, 45, etc, 357. Rainaldus archiep. Rhemensis cogit concilium contra Roscelinum, 41, 357. In concilio hunc errorem ficte eiurauit solo metu mortis, 41, 42. Ipse in suo errore perseuerat, 42. Plures in Roscelini questione tunc laborabant, 42. Comparatio ista, sicut tres Angeli, etc., non est Roscelini, sed eius qui questionem eius mandauit Anselmo, 44. Roscelini ratiocinatio aut cum Sabellio negat tres esse in Deo personas aut inducit tres Deos, 44. Destruit fidem nostram, 44. Pro Roscelino respondet has tres res non esse tres Deos, 44. Ostenditur quod si sunt tres res, sunt tres dii, 44. Roscolinus utroque pede claudicat in Incarnatione uerbi, 46. Somniat hominem a uerbo magis esse assumptum in nature unitatem quam in unitatem persone, 46. Non negabat tres esse in Deo personas, nec Filium esse incarnatum, 45, 46. Dicebat Lanfrancum et Anselmum in sua esse sententia, 357. Epistola Anselmi contra dicta Roscelini inchoata antequam Anselmus in Angliam secundo nauigaret, 360.
    Rumesei, cenobium monialium, 386. Ibi mortuus quidam ut sanctus colebatur, 386 Anselmus prohibet 306.

S
    Sacerdos, sacerdotium. Sacerdos est medius inter Deum et populum, 298. Qui sacerdos dicitur, et officium sacerdotis operibus dignis non implet, super omnia formidare debet de huius officii dignitate, 265. Sacerdotii dignitas est, plusquam estimari possit digna, 261. Sacerdotii ministerium seu corporis et sanguinis Christi mysterium quanta reuerentia, quam pura conscientia sit agendum, 264, 265, 266, 267, 268, 269. Altaris seruitium res est ualde salubris bono sacerdoti, 264. Sed ualde periculosa hanc indigne tractanti, 264. Salubre consilium est a peccatis cessare; et seruitium altaris Deo reddere, 264. Prestat Deo seruire in altari, quam propter formidinem peccati eius seruitium dimittere, et in peccatorum damnatione securius iacere, 264, 269. Melius est ut Deus nos uerberet propter aliquam offensionem sui seruitii, et tamen suum seruitium facientes, quam nos damnet propter timorem peccati suum seruitium facere nolentes, 264. Si,peccata sacerdotis sunt criminalia; utilius est ei ab immolatione sacrificii humiliter cessare, quam per presumptionem immolandam maiorem damnationem incurrere: donec inchoata uel peracta penitentia possit ad altaris seruitium securius accedere, 264. A sacerdotio qui arcendi, 425.
    Sacrificium. A sacerdoto fit immolatio sacrificii, 264.  Sacrificium corporis et sanguinis Domini in altari, 266, 267, 268, 269. Sacrificium de pane, siue azymo, siue fermentato, fieri debet, 136. Sacrificium nostrum non nis in altari offertur, 423. Utrum utilius sit altaris officium dimittere, an facere, 264, etc. uide Azymum, Eucaristia, Missa, Sacerdos.
    Seculum, secularia. uide Aeternitas, Mundus.
    Sagiense cenobium, 413.
    SALATHIEL duos patres habuisse uidetur, 174.
    Salus. Creatura nequit creaturam saluare, 129. Nec ei dare unde saluetur, 129. Salus nostra ex Deo, 231. Non est in alio salus, quam in Christo, 176. Qui uult saluus esse, multo plura bona merita quam mala debet habere, 390. Ex adultis quicunque saluantur, per iustitiam saluantur, 128. uide Incarnatio, Redemptio, Satisfactio.
    SALuINUS monachus, amicus Gondulphi, Becci moratur, et cuiusdam culpe ueniam obtinet ab Henrico priore, 329.
    SAMSON episcopus Wigorniensis, 410, 449. Eius auxilium implorat Anselmus contra Thome electi Eboracensis episcopi superbiam, 449. Suam opem omnem promittit Anselmo, 450.
    SAMUEL Dubline episcopus, 393, 434. Donato auunculo successit, 393. Monachos sue Ecclesie iniuste eiicit, 393. Crucem ante se portari facit, 393. Res Ecclesie tanquam proprias distribuit, 393.
    SAMUEL monachus Cadomensis, 336. Hunc salutat Anselmus, 336.
    Sanctimonialis uirgo habitum sanctum abiecit, 422, 423. Non potest saluari, nisi ad habitum et propositum abiectum redierit, 423.
    Sanctorum cultus, 430. uide ANHELITZ.
    Sandowik , 442.
    Sapientia. De sapientia, 193. Sapientia Dei. uide Deus. Filius Dei. Dei participatione sapiens efficitur creatura rationalis, 182. Sine Deo sapere, desipere est, 245. Ut discamus sapientiam fide mundandum est cor, 42. Et per preceptorum obedientiam illuminandi sunt oculi, 42. Et per obedientiam testimoniorum Dei debemus fieri paruuli, 42. Spiritus sapientie est melle dulcior, 158. Dialectici non aliud queunt intelligere sapientiam hominis, quam animam, 42.
    Satisfactio. Quandiu quis non soluit quod rapuit, manet in culpa, 79. Natura humana, quandiu non satisfacit pro Ade peccato, peccat, 100. Solui quis non potest a peccato, nisi soluat quod rapuit peccando, 84, qui satisfacit debet esse eiusdem generis ac ille qui peccauit, 88. Remissio peccati non fit, nisi reddito debito, et facta integra satisfactione iuxta magnitudinem peccati, 86, 222. Dei iustitia exigit ut homo reddat Deo quod abstulit, 85. Aut peccator soluit quod debet, aut Deus ab inuito accipit, 80. Necesse est ut omne peccatum satisfactio aut pena sequatur, 81.
    Homo, post peccatum, non potest sine peccati satisfactione saluari, 83, 86. Nec leuari ad equalitatem angelorum, 83. Nec restitui bonis ad que factus est, 103. Nec crui a malis in que cecidit, 103. Deus de natura humana perficiet quod incepit, hoc est, eam ad beatitudinem perducet, 87, 88, 91. Hoc fieri nequit, nisi per peccati satisfactionem, 87, 88, 91. Et nisi sit qui soluat Deo aliquid maius, quam omne quod preter Deum est, 87. Hanc satisfactionem nullus peccator facere potest, 87. Nullus eam facere potest nisi Deus, 88. Et nemo illam facere debet nisi homo, 88. Nihil est supra omne quod Deus non est nisi Deus, 88. Necesse est ut eam satisfactionem faciat Deus homo, 88, 91. Natura humana per se nec satisfacere ualet pro peccato, nec iustitiam derelictam recuperare; maxime in infantibus, 98. Quidquid Deus non est, non poterat sufficere ad satisfaciendum Deo, 222. Nihil creatum potest Deo satisfacere pro minimo peccato, 84. Homo Deo reddere nequit quod ei debet pro peccato, 86. Extra fidem christianam inueniri non potest peccati satisfactio, 86. Deus non exigit ab ullo peccatore plus quam debet, 104. Nullus peccator potest reddere quantum debet, 104.
    Satisfactio quam omnis peccator debet facere, 79, 84.
    Ad integram satisfactionem oportet ut peccator aut aliquid pro eo det aliquid de suo quod Deo debitum non sit, et ab eo non possit exigi, 79. Et quod superet omne quod Deus non est, 85, 222. Et quod maius sit quam id pro quo peccare non debuerat, 222. Non sufficit reddere quod ablatum est; sed pro contumelia illata peccator plus debet reddere quam abstulit, 79. Ille dat ex debito qui dat quod a se non habet, 84. Non debet computare pro debito, quod debet pro peccato, 84. Secundum mensuram peccati oportet esse satisfactionem, 84. Satisfactiones quas homo Deo soluit, 84. Penitentia, cor contritum, abstinentia, labores corporis, miscricordia dandi et dimittendi,  et obedientia, 84 Homo hec omnia Deo debet, etsi non peccauit, 84 Homo Deo satisfacere non potest, nisi uincendo diabolum, 85. Hoc ipsum pertinet ad peccati solutionem, ut peccator supplicet, 84. Qui uniuersa, que male egit, emendat, et deinceps religiose uiuit, omnia, que debebat Domino, reddit, 169. uide Christus, Iniuria, Penitentia, Redemptio.
    SAUL. Quomodo unius anni dicitur, et duobus tantum annis regnasse, 175.
    SCHISMA. Duo de papatu contendunt, 444. Schisma Urbanum inter et Guibertum, 374. uide Heretici.
    SCIENTIA. De scientia, 193. Spiritus scientie conuenit lugentibus, 159. De luce Dei micat omne uerum, quod rationali lucet, 33. Insanit qui astruit esse impossibile quod nescit quomodo sit, 86. Quod necessaria ratione ueraciter esse colligitur, in nullum debet deduci dubium, etsi ratio quomodo sit, non percipit, 86, 91. Quod non esse potest, esse certa ratione non potest colligi, 71. Scientia non est nisi ueritas, 123. Creature aliter sunt in seipsis, quam in nostra scientia, 17. In seipsis sunt per suam essentiam, 17. In nostra scientia non sunt earum essentie sed similitudines, 17. uerius sunt in seipsis, quam in nostra scientia, 17. uide Existentia, Idea, Intellectus. Bonum nemo perfecte nouit, nisi qui illud a malo scit discernere, 81. Discernere bonum a malo nemo potest, qui malum ignorat, 91. Multa tenentur memoria et intelliguntur, que non amantur, 21. uide Amor. Inutilis est memoria et intelligentia rei, nisi res ipsa ametur aut reprobetur, 20. Rectum intellectum habere non dicendus est, qui secundum illum non recte uult, 128. Qui apponit scientiam, apponit et dolorem, 314 Scire tuum nichil est, si quale sit hoc sciat alter, 218. Scientie uanitas, 199.
    Scriptura sacra. Nihil utiliter predicamus quod sacra Scriptura non protulerit, aut intra se non contineat, 130. Ipsa sicut nulli aduersatur ueritati, ita nulli fauet falsitati, 130. Quod Scripture sacre aperte contradicit, falsum est, 83 Sepe diuina Scriptura asserit aliquid esse quod modo non est, idcirco quia certo futurum est, 100. Quedam in Scripturis dicuntur, non historialiter sed spiritualiter, 186. In Scriptura sacra res una sepe diuera significat, 178. In Scripturis aliquando pars annorum amittitur, 175. Sic Saul unius anni dicitur, et duobus tantum annis regnasse, 175. Non est respondendum auctoritate sacre Scripture, illi qui eam peruerso sensu interpretatur; aut non ei credit, 432. Sed ratione error demonstrandus est ei qui Scripturam sacram non audit, 432. Que in Scripturis tacentur, quomodo intelligenda sunt, 58
    Hoc ipso quod Scriptura sacra non negat quod ratione dicitur, eius auctoritate suscipitur, 130. Quod aperta ratione ex ea colligitur, eius auctoritate suscipitur, 130. Si ipsa nostro sensui indubitanter repugnat, ratio nostra nulla ueritate fulciri credenda est, 130. Sacra Scriptura omnis ueritatis, quam ratio colligit, auctoritatem continet, cum illam aut aperte affirmat, aut nullatenus negat, 130. Sacre Scripture studium in primis iniungitur, 312. Omnes ad sacre pagine questiones cautissime accedere debent, 42. Qui pie uiuere querit, sanctam Scripturam meditatur, 159. Et quod nondum intelligit non reprehendit, Quanto magis nutrimur in sacra Scriptura ex his que obedientiam pascunt tanto sublimius prouehimur ad ea que per intellectum satiant, 42. Qui Dei testimonia non meditatur, fidei intellectum non obtinet, 42. uide Fides.
    Secretum. Bonum propositum non est propalandum, 346.
    SEIT uirgo. 414.
    Semen. Semen equiuoce dicitur: pro eo quod sperma est, et pro iis qui sunt ex semine, 107. Semen, cum dicitur maledictum et nequam, sumitur pro iis qui sunt ex semine, seu pro genere, 107. Esse et reputari in semine non est uanum et inane quoddam, 104. Res uere sunt in seminibus antequam sint in semetipsis, 104. Quod culpa non sit in semine, 107. Semen hominis non est susceptibile iustitie, priusquam fiat homo, 98. In Semine non est fomes peccati nec corruptio nature, 107. Quod nec cuipam potest habere, nec laudem; non potest esse fomes peccati, uel uirtutis. uide Peccatum originale, Predicatio
    Senectutis incommoda, 197.
    Sensus, sensibile, sentire. Sensus circa corpus, et in corpore sunt, 31. Sola corporea sunt sensibilia, 31. Dici potest sentire, qui aliquo modo cognoscit, 31. Sentire non est nisi cognoscere, aut ad cognoscendum, 31
    Septuaginta Interpretes. Septuaginta seniores a tempore Moysi magisterium in synagoga tenebant, 175. Et de spiritu Moysi acceperunt, 175. Ac legem ex ipsius Moysi tentatione didicerant, 175. Et si quid pretermissum esset,  et suppleri posset, uel aliter interpretari nouerat, 175. Septuaginta Interpretes non errant, etiam dum quod Hebrei silent, ipsi dicunt, 175.
    Sermo. Qualis debet esse sermo, 192. De Deo loqui, plena refectio est, 253. uide Colloquium.
    Seueritas. De seueritate, 193.
    SEuERUS . Monasterium de S. Seuero, 392.
    Sexus. In naturis que sexus habent differentiam, melioris sexus est patrem esse uel filium, 19. Minoris uero, esse matrem uel filiam, 19. In quibusdam femineus sexus semper maior et ualidior est; masculinus uero, minor et infirmior, 19.
    SIMEON, id est, exauditio, siue audiens tristitiam, 170.
    Similitudo. uelle Deo similem esse, non est malum, 70. Filius Dei uult esse similis Patri, 70. An iniusta esset ista uoluntas, que uellet esse similis Deo, 68. uide Imago.
    Simonie uel suspicio uitanda, 403, 410. Simonie radix est, secularibus placere ut Ecclesie honores percipiantur, 383. Non licet accipere a rege ecclesiam pro terris alterius ecclesie quas rex occupat, 384. Simoniaci, etsi ad ordinem monachicum transeunt, non possunt ab abbate restitui, 425.
    Simplex. Falsum est nullam naturam esse simplicem, 45. uide Compositum.
    Sion. Sion specula seu speculatio, 156. Mons Sion Ecclesia sanctorum, 156.
    Sitis. Amatores ueri boni semper sitiunt, 159.
    Sodoma. Sodomiticum peccatum in Anglia erat publicum, 390.
    Sol duplici sensu, 178. Sole nichil clarius, 163.
    Somnus. uoluntas nunquam ita effecta est, ut aliquando uelit nunquam dormire, 132. Somnus et uigilie sanctorum, 166. Qui exterioribus obdormiunt, et in interioribus euigilant, interna mysteriorum penetrant, 166.
    Spes. Preter amorem Dei necessaria est spes, 26. Sancta spes est adipiscendi regnum Dei et iustitiam eius, 158. Spem de sanctis rebus non nisi Christus gignit, 158. Spes tota in Christi passione et meritis, 247. Deus sperantes in se non derelinquit, 236. De Dei misericordia nunquam desperandum, 212 et seq. 250. A quo separatur, si a Deo desperatur, 300. Sic spera misericordiam, ut metuas iustitiam, 191. Qui peccat spe remissionis, non meretur remissionem, 346. uide Deus misericors.
    Spiritus. Non noscitur dignior essentia, quam spiritus et corpus, 14. Spiritus est essentia dignior, quam corpus, 14, 31. uide Anima, Corpus, Mens. Creati spiritus sunt circumscripti et incircumscripti, 32. uide Anima, Locus. Creati spiritus sunt aliqua ratione incircumscripti et eterni, 32. uide Aeternitas, Locus.
    Spiritus sanctus. Si nichil unquam aliud esset quam summus Spiritus; Pater et Filius nichilominus seipsos et inuicem diligerent, 211. Amor summi Spiritus, est summus Spiritus, 21, 22, hic amor unus et communis est Patri et Filio, 34. Amor Patris et Filii non est impar Patri et Filio, 34. Quia Pater et Filius tantum amant se, quantum bonum sunt, 34. Spiritus sanctus non est aliud a Patre et Filio, 34. Quia de summa simplicitate non potest procedere aliud, quam quod hoc de quo procedit, 34. Amor est Patris et Filii Spiritus, et ab utroque suo quodam inenarrabili modo spirante procedit, 22. Amor est communio Patris et Filli, 22. Ideo nomen ipsis commune quasi proprium assumit, 22. Hoc nomine spiritus, indicatur quod amor idipsum scit quod Pater et Filius, 22. Patris et Filii amor est summa sapientia, summa ueritas, summum bonum, et quidquid de summi Spiritus substantia dici potest, 22. Amor summi Spiritus non est aliud, sed idem ipsum quod est Pater et Filius, quod est summa essentia, 21, 22, 56. Summi Spiritus amor ex eo procedit quia sui memor est; et seipsum intelligit, 211. Amor ineffabiliter ab incommutabili essentia procedit, non discedendo ab illis, sed existendo de illa, 22. Solus amor Patris et Filii, nec genitus, nec ingenitus, 22. Quia nec Filius est, nec omnino non est ab alio, 22. Summa essentia non uidetur aptius posse dici emittere amorem, quam spirando, 22. Summe essentie amor conuenienter appellari potest spiritus eius, 22.
    Spiritus sancti nomen non est alienum a Patre et Filio, 43. Quia uterque est spiritus, et sanctus, 43. Singulus amor est increatus et creator, 22. Spiritus Patris et Filii est essentia, sapientia, uirtus Patris et Filii, 22. Quia Spiritus habet omnino eamdem essentiam, sapientiam et uirtutem, quam habent Pater et Filius, 22. Deus non est maior Spiritu sancto, 58. Spiritus sanctus est alicuius spiritus, 49. Nomen Spiritus sancti pro relatiuo nomine ponitur, 49. Et significat alicuius spiritum, 49. Nomine Spiritus sancti non absolute intelligitur spiritus, sed spiritus Dei, 49. Spiritus sanctus est Deus de Deo, procedendo, 49,  50, 53. Due possunt dici Spiritus sancti processiones: 1o Qua existit de Patre. 2o Qua datur uel mittitur, 53.
    Spiritus Dei est de essentia Dei, et de diuina essentia procedit, 54, 57, 55. Spiritus sanctus est spiritus oris, et spiritus labiorum Domini, 54, 55. Et de illo procedit, cuius oris aut labiorum spiritus est, 55. Spiritus sanctus a Patre non datur Filio, tanquam indigenti aut minus perfecto, 54. Non ex relationibus, sed ex ipsa sua essentia Pater et Filius emittunt amorem, 21, 57, 58. Spiritus sanctus non est de relatione, 53, 56. Spiritus sanctus de deitate Patris, non de paternitate procedit, 56. Non est de hoc unde Pater et Filius sunt alii ab inuicem, sed de diuina essentia in qua unum sunt, 57. Episcopus quidam Grecis fauens sensit Spiritum S. hoc quod est non habere a Patre, 52, is non parue auctoritatis erat inter suos, 52. Cur huic non statim responderit Anselmus, 52.
    Spiritus sanctus est unus idemque Deus, qui Pater, 52, 60. Spiritus sanctus non prius fuit, quam fuerit alius a Patre, 52. Spiritus sanctus si est ex nullo, non est alius a Patre, et due sunt tantum in Deo persone, 52. Spiritus sanctus non inde alius est a Patre, quia Pater habet Filium, ipse non habet, 52. Nec quia de aliquo procedit, Pater autem de nullo, 52 Sed Nec quia spiritus est Patris, si de illo non habet esse, 52. Per hoc tamen probari potest quia alii sunt ab inuicem, 52. Si Spiritus sanctus non est de Patre, inueniri nequit unde sit alius a Patre, 52, 60, 61. Per processionem habet esse de Patre, et per hoc est alius a Patre, 53.
    Spiritus sanctus non est aliud a Patre, nisi quia ab illo habet esse quod est, 52, 61. Filius et Spiritus sanctus habent esse a Patre, 51. Sed diuerso modo alter nascendo, alter procedendo, 51, 60. Filius est de Deo nascendo, Spiritus sanctus procedendo, 57. Si per aliud non essent plures Filius et Spiritus sanctus; per hoc solum essent diuersi quod hic procedendo ille nascendo est, 51, 60. Filius et Spiritus sanctus ipsa diuersitate natiuitatis et processionis referuntur ad inuicem, ut diuersi et alii ab in uicem, 50. Alio modo intelligitur Filius esse de Patre aliter Spiritus sanctus, 50. Filius est de Deo qui est Pater eius, 50. Spiritus sanctus non est de Deo Patre suo, sed de Deo qui est Pater, 50.
    Spiritus sanctus seu amor summi Spiritus a Patre Filioque procedit, 21, 34, 49. Spiritus sanctus eternitas procedens, 48. Amor dum a Patre et Filio procedere intelligitur, non statim exhibet imaginem eius ex quo est, 21. Ideo non est eorum filius, 21. Si amor Patris et Filii est proles eorum; aut alter erit pater, alter mater; aut uterque pater siue mater erit, 21. Repugnat Patrem et Filium dici duos patres, aut unum patrem et alterum matrem esse amoris, 21. Licet Spiritus sit memoria et intelligentia, non tamen est Pater aut Filius, 23, 24. Quia non est memoria gignens, aut intelligentia genita, 24. Sed quidquid est procedit, 24. Pater et Filius non faciunt, neque gignunt; sed spirant suum amorem, 22. Nomen Natiuitatis processio Spiritus sancti non recipit, 57, 61. Amor a summo Spiritu exiens non omnino est ingenitus; nec est proprie genitus, ut uerbum, 22. Amor a Patre et Filio procedens, non est Filius Patris aut Filii, 21, 22. Spiritus sanctus nequit esse Filius, 50, 51, 60. Tum quia Spiritus sanctus est de Patre procedendo, Filius nascendo, 60. Tum quia ipse procedit de Filio, 51, 60. Omnino negamus Spiritum esse Filium, 53.
    Spiritus sanctus procedit a Patre et Filio, nec tamen est Filius, 49, 50. Nec ille, de quo est, pater eius, 50. Spiritus dicitur Spiritus Dei, 49, 58, 59. Quia de Deo procedit, 59, est Spiritus Patris, 59, 60. Quia de Patre procedit, 49, 58, 59. Dicitur et creditur Spiritus Filii, 49, 51, 54, 58, 59, 60. Greci dicunt Spiritum sanctum ideo esse Spiritum Filii, quia datur a Filio, 59. Sed nec in nulla scriptura legitur, nec ex ulla scriptura consequitur, 59.
    Spiritus sanctus non dicitur Spiritus Dei, sicut possessio, aut sicut membrum, 38. Processio Spiritus sancti de Filio, exprimitur; cum Spiritus sanctus dicitur Spiritus Filii 58. Spiritus sanctus non magis est Filii, quam Filius est Spiritus sancti, si non est de Filio, 56, 60. Spiritus sanctus ideo est Spiritus Filii, quia ex ipso est, 54. Spiritus sancti processio de Filio probatur, 51 et seq. Aut de Spiritu sancto Pater, aut Spiritus sanctus de Patre, 51. Aut Filius de Spiritu sancto est, aut Spiritus sanctus est de Filio, 51, etc., 52. Aut Filius est de Spiritu sancto sicut est de Patre: aut Spiritus sanctus est de Filio, sicut de Patre est, 51, 60. Per hoc quod Spiritus sanctus est Deus de Deo, probatur quod sit de Filio, 52, 53. Spiritus sancti processio de Patre, importat eius processionem de Filio, 53, 55. Quod procedit ex deitate Patris, procedit et ex deitate Filii, 59. Spiritus sanctus est de essentia Patris et Filii, 56, 57. Hec essentia est ipsa essentia Spiritus sancti, 57. Nec tamen ipse est de seipso, 57. Sed tantum  de Patre et Filio, 57. Hoc unde est Spiritus sanctus, non magis est Pater quam Filius, 57, 58. Proinde intelligi nequit cur magis sit de Patre quam de Filio, 57. Non est positum in Symbolo quod Spiritus sanctus sit Deus de Deo, 53. Amor summi Spiritus non ex eo procedit in quo plures sunt Pater et Filius, sed ex eo in quo unum sunt, 21, 57, 58, 59. Essentia Spiritus sancti est de essentia Patris, 58. Unde necesse est ut Spiritus sanctus sit de Filio, 58. Ideo Spiritus sanctus procedit de Patre et Filio; quia procedit de uno solo uero Deo qui Pater est et Filius, 53, etc. Propter hoc solum quod Spiritus sanctus est de Filio, Filius non potest esse de Spiritu sancto, 60. Non magis proprie Filius procedit de Patre, quam Spiritus S. de Filio, 57. Ideo Filius non est de Spiritu sancto, quia Spiritus sanctus est de Filio, 61. Et ideo Spiritus sanctus est de Filio, quia Filius non est de ipso, 61. Non aliter se habet ad Patrem Spiritus sanctus, et aliter ad Filium, 54. Nec magis est unius, quam alterius, 54. Impossibile est ostendere quomodo Spiritus sanctus non procedat ab utroque, 54. Si Spiritus sanctus non est ab utroque non eum mittit uterque, 54. Et is non est utriusque, 54. Nec magis eum dat Filius, quam ipse Filium, 54. Non magis Spiritus sanctus est Filii, quam Filius Spiritus sancti, 54.
    Spiritus sanctus cum procedit a Patre per Filium, procedit et a Filio, 56, 57. Spiritus sanctus non est inter ea que sunt per Filium, 56. Spiritus sanctus accipiendo sapientiam a Filio, accipit ab eo essentiam, 55. Hoc est habet essentiam de essentia Filii, 55. Insufflatio Domini in discipulos nichil aptius significat, quam Spiritum sanctum de ipso procedere, 54, 53. Sicut lacus est de riuo et fonte, ita Spiritus sanctus est de Patre et Filio, 57. Cum dicitur, qui a Patre procedit, non excluditur Filius, 58. Si uerum non est Spiritum sanctum procedere de Filio, fides Christiana et Dei auctoritas destruitur, 60. Si uerum est, multas inducit ueritates, 60. In illis, que credit Ecclesia, continetur et ex illis sequitur Spiritum S. de Filio procedere, 58, 59, 60. Diuina auctoritas hanc processionem satis affirmat, cum illa asserit unde probetur; et nichil docet unde negetur, 60. Omnes gentes et omnia regna, que latinis utuntur litteris, pariter concordant quod Spiritus sanctus procedat de Filio, 59. Ipsis Grecorum argumentis probatur processio Spiritus sancti de Filio, 49. Greci non negant Spiritum sanctum esse spiritum Filii, 49, 58. Grecorum fides de Spiritu sancto, 49, 50, 52, 57, 58, 59. Greci confitentur Spiritum sanctum esse Spiritum Dei, Spiritum Patris, et Spiritum Filii, 58. Greci asserunt Spiritum sanctum procedere de Patre per Filium, 56, id non probant, 56. Greci concedunt Spiritum sanctum esse de Patre et de Filio: ut lacus est de fonte et de riuo, 57. De solo nomine processionis contendunt, 57. Greci Latinos reprehendunt quod additum sit in Symbolo; Filioque, 52, 59. Alia Symbolo addita, 32, 53, 59. Pater et Filius non due cause, sed una causa sunt Spiritus sancti, 57. Neque duo eius principia, sed unum, 57, 59. Nec de illis quasi de duobus fontibus, sed de uno fonte procedit, 59. Non est magis aut principaliter Spiritus sanctus de Patre, quam de Filio, 59, 60.
    Spiritus sanctus principaliter est a Patre, id est, Filius habet a Patre ut de ipso sit Spiritus sanctus, 60. Non est prius de Patre, quam de Filio, 57, 59, nec de Filio, quam de Patre, 59. Nec maior aut minor est existens de Patre, quam existens de Filio, 59. Nec magis nec minus est de uno, quam de altero, 59. Sed semel totus est de toto uno et simplici Deo, 59 Amor non aliter procedit a Patre, quam a Filio, 21. Pater et Filius eamdem omnino habent habitudinem ad amorem, 21. A singulo Patre manat totus amor summi Spiritus, 21. A singulo Filio totus, 21. A Patre et a Filio non duo toti, sed unus idemque amor totus, 21. Utrum sint duo amores, unus a Patre procedens, alter a Filio, 21. An unus non totus sed partim procedens a Patre, et partim a Filio, 21. An unus totus et idem a singulis, 21. Non est idem a Patre accipere essentiam, de qua procedit Spiritus sanctus, et accipere a Patre Spiritum sanctum, 54. Spiritus S. non exit extra Deum, cum de Deo procedit, 61. Non est extra Patrem et Filium; nec Pater et Filius extra Spiritum sanctum, 58. Non est alius a Patre, precise quia mittitur, 52, 53. Est a Patre, ante creaturam, 53. A Filio mittitur, et datur sicut a Patre, 52, 53, 60. Non datur uel mittitur nisi creature, 52. Non accedit Spiritui sancto dari uel mitti, 52. Est ubique et immutabilis, 52. Circa Spiritum sanctum nichil et quod prius non erat, 52. Missio Spiritus in nomine Filii et a Filio, confirmat processionem eius de Filio, 53, 54.
    Spiritus sancti scientia non est nisi essentia eius, 56. Ab illo habet essentiam, a quo audit ea que loquitur et que docet, 55. Spiritus sanctus ab alio habet scientiam eorum que loquitur, 55. Audire Spiritui S. est quasi discere, 55. Impium est opinari quod Spiritus sanctus non  cognoscat Patrem et Filium, 55. Spiritus sanctus nunquam incipit esse, nec est effectus alicuius, 57. Quod non est diuina essentia, infra Spiritum sanctum est, 55. Spiritus sanctus non accipit aliquid de hoc quod infra se est, 55. Spiritus sancti nomina, 255. Aquis significatur Spiritus sanctus, 259. Nihil delectabilius in Patre et Filio contemplandum inuenitur, quam mutui amoris affectus, 20. Loqui Spiritum sanctum, id est, docere, 55. Spiritus sanctus docet omnem ueritatem, 58. Spiritus sanctus non docet sine Patre et Filio, 68. Quia per hoc quod unum est cum Patre et Filio, docet, 68. Septem dona Spiritus sancti in oratione Dominica petuntur, 159. Spiritus sanctus uadit et recedit, 53. uide Deus, Filius Dei, Pater, Trinitas. uerbum.
    Stabilitas in monasterio a monachis in professione promittitur, 513.
    STEPHANUS  pro Christo primus animam suam posuit, 161.
    STEPHANUS monachus de Monte sancte Trinitatis. Walchelino episcopo uintoniensi ad tempus ab abbate concessus repetitur, 352.
    STEPHANUS archidiaconus Anselmi, 386.
    STIGANDUS Cantuar. archiep. 428. uillas donauit Ecclesie Cantuariensi, 428.
    Substantia. Omnis substantia est prima aut secunda 146. Omnis substantia aut est uniuersalis, hoc est pluribus essentialiter communis: aut est indiuidua, que cum aliis uniuersalem essentiam communem habet, 14. Multe sunt essentie preter illam que proprie dicitur substantia, 65. Non omnis essentia est substantia, 65. Omnis substantia est susceptibilis differentiarum et mutationis accidentium, 14. Greci hoc significant in Deo per substantiam, quod nos per personam, 3. Omnis essentia, in quantum est, in tantum est similis summe essentie, 24. Que singulatim assumpta quamlibet essentiam ad minus et minus esse detrahendo deducunt; eadem ordinatim assumpta constituendo illam ad magis et magis esse perducunt, 16. Sensibili et rationali substantie si uel cogitatione detrahatur quod sit rationalis, dein quod sit sensibilis, dein quod uiuit, demum quod existit; hec substantia ad non esse deducitur, 16.
    Summum. Summum illud est quod sic supereminet aliis ut nec par habeat, nec prestantius, 14, 46. Summum bonum mutari uel corrumpi non potest, 62. Qui propter aliud amat summum bonum, non ipsum sed aliud amat, 87. uide Bonum, Finis, Intentio, Rationalis natura, uoluntas.
    Superbia. Superbie tres species, 1. In estimatione, 2. In uoluntate, 3. In opere, 394, 395. Que est in solo opere, leuior est, 395. Que in sola uoluntate, damnabilior, 395. Que in estimatione, insanabilior, 395. De superbia, 191, 248, 249. Querit laudes, 248. uel dum laudes fugit, inde gloriatur, 248. Non laudantes opera sua, quasi nichil scientes despicit, 248. Deus exsecratur superbiam, 248. Superbie, filie ira, impatientia, discordia, indignatio, rancor animi tedium mentis, uoracitas gule, murmuratio, auaritia, rapacitas, 249. Sepe contingit ut qui diu uirtutum operibus insudauit, inanis glorie typo moueatur, 178. Inanis gloria non solum hominem malis operibus maculat, sed etiam de bonis operibus iugulat, 247, 248. Hec progenita est a superbia, que primum hominem prostrauit, 248. uirtutem diligendi Deum et proximum ascendit. Superbia primum hominem prostrauit, uulnerauit, a felicitate expulit, 247. Contra inanem gloriam, inuidiam et superbiam, 247 Excepta superbia nichil refert ut quis uocetur seruus uel liber, 317. Nihil miserius homine qui se de bono opere extollit, 248. Superbia in inferno iacet, 248. Humilitas in celo manet, 248. Superbis certa damnatio, 248 uide Humilitas.
    Suspensio a diuinis, 430. Confessionis penitere compellit, et plures horrere confessionem facit, qui inuitum cessare a sui ordinis officio cogit pro peccatis occultis, 140, 332.
    Symbolum Nicenum a Grecis et a Latinis suscipitur, 59. Non omnia que fides credit in eo posita sunt, 59. In eo non est prolata processio Spiritus sancti de Filio, 58. Nec nomen persone; uel Trinitatis, 59. Cur in Symbolo Niceno a Latinis additum est Filioque, 59. uide Spiritus sanctus. Cur sine Grecorum consensu hec additio posita est, 59. Additio hec non est corruptio 59. Symbolum: Quicunque uult saluus esse, etc., 357.

T
    Talentum maximum est inter omnia ponderum genera, 168. Talentis a Deo datis utendum, 355.
    Te Deum hymnus cantatur in electione archiepiscopi, 363. 
    Tedfordiensis episcopus, 449.
    Tempestas est unicuique sua cupiditas, 161. uide Cupiditas.
    Tempus ipsum aliquid est, 11, 12. Tempus non est nisi rei, cuius diuturnitatem metiendo terminat, et terminando metitur, 13. Etsi non esset hec uel illa res, non minus esset idem tempus, 115. Non ideo dicitur tempus huius uel illius rei, quia tempus est in ipsis rebus, 115. Sed quia ipse sunt in tempore 115. Non est tempus, quando non est aliquid, 11. Tempus non est totum semper, sed per partes, 37. Aliquid totum non potest simul esse in singulis temporibus, 12. Cum ipsa tempora simul non sint, 12. Tempus est sibi in aliquo non simile, 13. Presens temporale, 125. Tempus seculi sex etatibus constat, 162. Tres temporis differentie: 1o Ante Legem. 2o Sub Lege. 3o Sub Gratia, 181.
    Tentatio non cogit nisi uoluntatem, 119, 121, 126. Nulla proinde tentatio proprie dici potest uincere rectam uoluntatem, 120. uis tentationis uoluntatem non auertit a rectitudine, si ipsa non uult quod suggerit tentatio, 120, 129. Tentationes cauende, 345, etc. Tentationes, et diaboli suggestiones que inopinato se ingerunt, diligenter abigende, 424. Diabolus non potest tentare hominem, nisi Deo permittente, 83. Honorat Deum qui uincit diabolum, 85, inhonorat Deum, qui a diabolo uincitur, 85, uide uincere. Christus non patietur electos tentari supra id quod facere poterunt, 161. In tentatione clamemus ad Christum, 161. Nulla tentatio etiam interior animam, quam Deus defendit, poterit superare, 256. uoluntas a tentatione uincitur, non quia minus fortis est, sed quia minus fortiter uult rectitudinem, 120, 121.
    Terra, terrena. Grandis labor est terrenis desideriis estuare; et grandis requies, terrena non desiderare, 157. uide Mundus.
    TESO monachus: per eum Anselmum Beccenses rogant ut episcopatum non accipiat, sed ad eos redeat, 364. Per eumdem uoce significant se eius electioni consentire, 364.
    Testamentum. Lex et prophete concordant cum Euangelio et unum sunt, 166, 167. In Nouo uetus Testamentum continetur, 167.
    THEARDUS ex clerico monachus Cluniacensis, 446. Causam eius Anselmo commendat Hugo Cluniac. abbas, 446.
    THEODORICUS monachus, 438, 444. Libros scribit, 444. Ei Anselmus mandat integram Apostoli sententiam ponendam in capite quarto libri sui De conceptu uirgin., 438.
    THEODORUS monachus, 441
    THEOPHILUS, diabolo per chirographum addictus per Mariam liberatur, 286.
    Theonino dente corrodere, 320.
    THOMAS Eboracensis episcopus, 413, 422. Professionem fecit Lanfranco Cantuarie archiep. iussu Alexandri II, 422. Ei successit Gerardus, 422. uide Gerardus.
    THOMAS alter Eboracensis, successor Girardi, 420, 421, 422. Ab archiepiscopo Cantuarie debet consecrari, 422 Fauore Anselmi electus archiepiscopus, 449. Maiores ordines Anselmi iussione suscepit, 449. Bis per clericos et tertio per duos episcopos ab Anselmo monitus ut ab ipso consecrationem acciperet, 449. Id negligit, 449. Nondum consecratus uult consecrare episcopum S. Andree in Scotia, 420. Ei Anselmus indicat quintum Kal. Octob. diem Dominicum ad eius consecrationem, 448. Ne ei nondum consecrato pallium mittatur, impedit Anselmus, 421. Et eum interdicit, 422.
    TIBERIUS familiaris Paschalis II. Ab eo mittitur in Angliam, 382. Per eum papa scribit ad Anselmum, 398.
    Timor Dei, 249, 252. Radix sapientie est timere Deum, 156. Timor filialis, 159. De quo dicitur, initium sapientie timor Domini, 159. Timor castus ex caritate est, 158. Castum Dei timorem gignit pulchra dilectio, 158. Deus timendus est ut Dominus, amandus ut Pater, 253. Timor sanctus permanet, 253. Quia sanctos permanere facit, 253. Nihil deest timentibus Deum, 253. Timor Dei fortissimus, 216. Timor Domini expellit peccatum, 156. Non est honestum solo odio pene non peccare, 72. Qui peccatum timore pene cauet, non est iustus, 72. Ad non peccandum inutile est odium pene, ubi solus amor iustitie sufficit, 72. Laudabilior est qui stat nullam uidens penam, quam qui penam aspiciens stat, 81. Per timorem peruenitur ad amorem, 240, 253.
    Tribulatio. Dei seruus non tribulationem putet quod tribulatio non est, 337. Tribulatio non est quod nec corpus nec animam ledit, 337. Ibi etiam Christiani nonnunquam turbantur de contritione rerum humanarum, 160. Non a Deo fieri hanc arbitrantur, sed ab hoste, 160. Aque tribulationes et populos significant, 161. uide Aduersuas, Malum, Patientia, Prosperitas.
    Trinitas. Fides S. Trinitatis, 27. In Scripturis non legimus  Deum unum esse tres personas, aut unum Deum esse Trinitatem, aut Deum de Deo, 58. Sed ex his apertissime sequuntur, 58. Et ideo ea credimus, 58. Non erratur sine periculo in rebus Trinitatis, 45. Tres diuine persone non sunt tres res, sed una, 45. Trina et simpla diuinitas, 225. Quomodo indiuisibilis unitas, et insociabilis pluralitas in Deo, 30, 51. Omni homini expedit ut credat in trinam Unitatem, et unam Trinitatem, 27. In Deo tria dicuntur de uno, et unum de tribus, 47, 48. Hoc intellectus non capit, 48. Credendum est in Patrem et Filium et eorum Spiritum, et in singulos, et simul in tres, 27. Unum esse Deum, et ipsum esse tres personas, 44. Nec ulla res est Deus, nisi idem Pater et Filius et Spiritus sanctus, 50. Deus non est Pater aut Filius aut Spiritus alicuius nisi Dei, 50. Pater est Deus, Filius est Deus, Spiritus sanctus est Deus, et tamen non tres Dii, sed unus est Deus, 47. Impium est dicere quod singula queque persona non est Deus, 44.
    Tres persone diuine non dicuntur accidentaliter Deus, 45. Tres in Deo persone non habent nomen Dei per potestatem et uoluntatem, 45. Solus summus Spiritus est Deus ineffabiliter trinus et unus. Una trinitas siue trina unitas dici potest una essentia, et tres persone, siue tres substantie, 27. In Deo una natura est plures persone; et plures persone sunt una natura, 47. Singulus Pater, et singulus Filius, et singulus eorum Spiritus est summa essentia, 27. Simul Pater et Filius et eorum Spiritus sunt una eadem summa essentia, 27, 21, 22, 51, 57. Pater est Deus, Filius est Deus, et Spiritus sanctus est Deus, 50, 45. Sed esse unum Deum Patrem et Filium et Spiritum sanctum, 45, 50, 177, 452. Hi tres sunt unus increatus et unus creator, 22. Non est alius Deus Pater, alius Deus Filius, alius Spiritus sanctus, 58. Summa Trinitas potest dici tres substantie, iuxta Grecos, 3. Greci tres substantias in una essentia sicut nos tres personas in una substantia, confitentur, 3, 339. Que in Deo tria sunt, Latini dicunt personas, Greci substantias, 49. Idipsum significant per substantiam, quod nos per personam, 49. Nec a nobis in fide aliquatenus discrepant, 49
    Scripture nusquam dicunt Patrem et Filium et Spiritum sanctum esse tres personas, aut tres substantias, 452. De Deo non dici proprie tres personas, ut tres substantias, 339. Pater et Filius et eorum Spiritus non sunt tres persone, id est tres indiuidue substantie, 17. Sola indigentia nominis, quo pluralitas in essentia una significetur, dicimus esse in summa natura tres personas, siue substantias, 17. Si tres persone in Deo sunt tres res separate; consequitur tres esse Deos, 45. In Deo non dicuntur tres persone, quia sint tres res separate, 47. Sed quia similitudinem habent quamdam cum tribus separatis personis, 47. Si tres res sunt in Deo, Deus tribus ex rebus compositus est, 44. Nemo negat in Deo tres personas esse tres res; si res istas intelligit tres relationes, 355. Christianus non est qui asserit tres personas esse in Deo tres res, sicut sunt tres angeli, 357. Eadem deitas et essentia est Patris et Filii, 56, 57. Non aliud est Pater, aliud Filius, 241. Non est aliud amor, quam quod est Pater et Filius, 240. Non est alius Deus Pater, de quo est Filius, 57 Nec alius Deus Pater et Filius, de quo est Spiritus sanctus, 57.
    Deus totus est Pater, Deus totus est Filius, Deus totus est Spiritus sanctus, 61. Quod est singulus quisque, hoc est tota Trinitas simul, Pater, et Filius et Spiritus sanctus, 34. Singulus quisque non est aliud, quam summe simplex unitas, et summe una simplicitas, 34. Pater et Filius et eorum Spiritus non sunt tres dicentes, licet singulus sit dicens, 23. Nec sunt plura que dicuntur, cum unusquisque seipsum et alios duos dicit, 23. Non enim ibi nisi eorum essentia dicitur que una est, 23. Pater et Filius et eorum Spiritus, unusquisque seipsum et alios ambos dicit, sicut se et alios intelligit, 23. Quod de una persona diuina singulariter dicitur, de tribus intelligitur, 57, 58, 61. Nisi cum id ei attribuitur per quod non est unum cum aliis, 61. Quidquid summe nature inest essentialiter, licet dicatur de singulis tribus personis, non admittit pluralitatem, 23, 43, 44, id quod sunt, sicut est unum; ut nec de singulis nec de tribus simul pluraliter dici possit, 24, 43, 44. Quidquid de uno Deo dicitur, de toto Deo Patre, et de Filio et de Spiritu sancto dicitur, 50. Quomodo una sit trium in Deo personarum uoluntas et potestas, 43, 44, 45. In Deo semper propria discrete intelliguntur a communibus, et communia a discretis, 45. Unaqueque persona in Deo est hoc quod est aliis commune; et est hoc quod sibi est proprium, 43
    Aeternus est Pater, eternus est Filius, eternus est Spiritus sanctus, 50. Et siue tres simul, singuli non sunt nisi unus eternus, 50. Similis est consequentia de cunctis que de Deo dicuntur, ubi non obuiat originis relatio, 50. Diuinis  personis communia, ut omnipotens, eternus, in Dei nomine intelliguntur, 43. Singulis propria, ut genitor et uerbum, his nominibus Patris et Filii significantur, 43. Non est idem esse Deum, quod est esse Patrem aut Filium, 49. Nec idem significat nomen Patris aut Filii, quod nomen Dei, 49. Non magis est Pater Deus, quam Filius, 53. Non est Deus de Deo nisi aut nascendo, ut Filius; aut procedendo, ut Spiritus sanctus, 51, 61. Non alius est Deus qui nascitur, quam de quo nascitur, 49. Et qui procedit, quam de quo procedit, 49. Plures tamen sunt, secundum quod alii sunt ab inuicem is de quo quis nascitur et procedit, et is qui nascitur et is qui procedit, 49, 50. Quod nascitur et quod procedit, in Deo est idem ipsum de quo est nascens et procedens, 60. Unus tantum est in summa essentia Pater; unus Filius, unus Spiritus, et non tres Patres, aut Filii, aut Spiritus, 23, 24.
    Pater non est Filius aut Spiritus sanctus; nec Filius est Pater aut Spiritus sanctus; nec Spiritus sanctus Pater aut Filius, 50. Sed alii ab inuicem, et plures sunt Pater, Filius, et Spiritus, 50. Intelligitur in memoria Pater, in intelligentia Filius, in amore utriusque Spiritus, 22. Sola causa pluralitatis in Deo est relatio originis, 50. Sola hec prohibet illos de se inuicem dici, et propria singulorum aliis attribui; 50. In diuinis persone sunt distincte, quia proprietatum collectio non est eadem, 61. Quomodo unitatis Dei consequentiam restringat relatio, 50, 51. Quod nascitur uel procedit de Deo non est extra id de quo nascitur uel procedit, 48. Sed est proles in parente, et parens in prole, 48. Et procedens manet in iis a quibus procedit, 48. Non potest dici propter quid Pater et Filius et eorum Spiritus sint tres, 27.
    Pater est alicuius Pater, et Filius est alicuius Filius, 44. Impossibile est Patrem esse illum, cuius est Pater; et Filium esse illum Patrem, cuius est Filius, 44, 50. Sed alius est Pater, et alius cuius est Pater, similiter alius est Filius, et alius cuius est Filius, 44. Alioquin in Deo non esset Pater nec Filius, 44. Persone in Deo idcirco sunt plures, quia alie sunt ab inuicem, 46. Non sunt alie substantie, nec plures res secundum substantiam, sed sunt una substantia, 46.
    In diuinis sunt tres persone, non sicut in hominibus, 61. In hoc quod Deus relatiue est, admittit personarum pluralitatem, 61. In hoc quod per se est, seruat singularitatem, 61. Pater et Filius et Spiritus sanctus ideo sunt plures seu tres persone, quia alii sunt ab inuicem, nec de inuicem dici queunt, 46. 47, 48. Non sunt alie substantie, nec plures secundum substantiam, sed unum, sed una substantia, 48. Secundum relationes habent pluralitatem, 48. Cum dicitur Deus, Pater, significatur esse de quo aliquis nascitur, 49. Cum nominatur Filius, intelligitur esse qui de aliquo nascitur, 49. Et quando nominatur Spiritus sanctus, monstratur esse qui de aliquo procedit, 49. Pater est principium Filii, 57. Et Pater et Filius principium Spiritus S., 57. Quia Spiritus S. est de Patre et Filio, et Filius est de Patre, 57. Ideo Filius est de Patre, quia Pater non est de illo, 60. Et Pater ideo non est de Filio, quia Filius est de Patre, 60. Spiritus sanctus ideo est de Patre, quia Pater non est de illo, 61. Et Pater ideo non est de Spiritu sancto, quia Spiritus sanctus est de illo, 61. Trinitas explicatur comparatione riui, fontis, et lacus, 48, 56, 57. Longe aliter intelligenda est in diuinis natiuitas siue processio, quam in creatis, 60, 61.
    In diuinis processionibus nichil est natura, aut tempore, aut in aliquo prius aut posterius, 60. Sed totum quod est idem sibi ipsi, et per se sibi ipsi omnino sufficiens, 60. Nec nascitur uel procedit ibi aliquid, quasi de non esse proficiens ad esse, 60. Intellectus noster non potest de hac natiuitate et processione iudicare, 60. Natiuitas Filii et processio Spiritus sancti sunt sine principio, 48. Filius at Spiritus sanctus sunt de Patris essentia, 51 Impossibile est ut Deus de Deo sit ut totus de parte, aut ut pars de toto, aut ut pars de parte, 51. Qui Deus est Deo, totus est de toto, 51. Sex sunt differentie Patris et Filii et Spiritus sancti, 61. Singulus quisque habet unam propriam, que differt ab aliis; et duas ita communes et proprias, ut qua communicat uni, ea differat ab altero, 61.
    Pater solus habet Filium, 61. Quo ab aliis duobus differt, 61. Habet Spiritum S. quod est illi commune cum Filio; et quo differt a Spiritu sancto, 61. Patrem autem non habet, sicut nec Spiritus S. et in hoc differt a Filio, 61. Solus Filius habet Patrem, 61. In quo differt a Patre et Spiritu sancto, 61. Habet Spiritum sanctum, sicut et Pater, in quo diuisus est a Spiritu sancto, 61. Caret autem Filio, sicut et Spiritus sanctus, et in hoc discrepat a Patre, 61. Spiritus sanctus solus est de quo alius non procedit. 61. Non habet Patrem, quod est illi commune cum Patre et in quo differt a Filio, 61. Non habet Filium.  quod conuenit et Filio, et in quo Patri non concordat, 61. Solus Pater est de nullo, et de quo sunt alii duo, 61. Solus Spiritus sanctus est de duobus et de quo nullus: solus Filius de uno, et de quo unus, 61 Et est tribus commune ad duos habere relationem, 61.
    Singulis personis aliquando tribuimus quod est proprium unius, 61. Et aliquando uni, quod est singulis commune, 61. In Deo queque persona aut est Deus, de quo Deus; aut est Deus de Deo, 60. Pater est Deus de quo est Deus, sed non Deus de Deo, 60. Filius est Deus de Deo, et Deus de quo est Deus, 60 Spiritus sanctus est Deus de Deo, sed non est Deus, de quo est Deus, 60. Deus de quo est Deus, et Deus qui est de Deo, non sunt duo Dii, sed unus idem Deus, 60. Pater tantum ingenitus, Filius tantum genitus, Spiritus sanctus nec genitus, nec ingenitus, 49. Pater est Deus gignens. Filius est Deus genitus, Spiritus sanctus est Deus ineffabili modo procedens, 57. Pater non est Pater nisi Filii, 50. Et Filius non est Filius nisi Patris, 50. Et Spiritus sanctus non est Spiritus, nisi Patris et Filii, 50. Gradas dignitatis non sunt in Deo, 55. Nec sunt inter personas interualla, 55. Pater non est prior aut posterior Filio aut maior aut minor, nec unus magis aut minus est Deus, quam alter, 59. Filius nec minor nec posterior est Patre, quamuis de illo sit, 55. Spiritus sanctus nec minor nec posterior Filio, etsi de illo procedit, 55, 56. Trinitas comparatur soli, splendori, calori, 55, 56.
    Pater et Filius et utriusque Spiritus sunt in se inuicem tanta equalitate ut nullus alium excedat, 22. Et nullus sit sine alio, 22. Unusquisque eorum est summa essentia, et omnes tres simul non sunt nisi essentia una summa, que nec sine se uel extra se, nec maior uel minor seipsa esse potest, 22, 27. Unusquisque non minus in aliis est quam in seipso, 23.
    Totus Pater est in Filio et communi Spiritu, 22. Filius totus est in Patre et eodem Spiritu, 22. Idem Spiritus est totus in Patre et Filio, 22. Quia memoria summe essentie tota est in eius intelligentia, et in amore, 22. Et intelligentia tota est in eius memoria et in amore, 22. Et amor in memoria et in intelligentia, 22. Totam quippe suam memoriam summus Spiritus intelligit et amat, 22. Et totius intelligentie meminit, et totam amat, 22. Et totius amoris meminit, et totum intelligit, 22. Sic Pater intelligitur memoria. Filius intelligentia. Spiritus amor ut neuter altero indigeat ad se memorandum, intelligendum uel amandum, 22, 24. Singulus enim quisque est summa essentia que per se memor est, et intelligit et amat, 24. Adeo ut singulus quisque sit essentialiter et memoria et intelligentia et amor, et quidquid summe essentie inest, 22, 23. Pater et Filius et Spiritus sanctus sunt unum principium creature, seu anus creator, non tria principia, non tres creatores, 57. Quia non per hoc unde tres sunt, sed per hoc in quo sunt unum, sunt creature principium, 57. Et tamen Pater est principium, Filius est principium, Spiritus sanctus est principium, 57. Quod Pater reuelat, reuelant et Filius et Spiritus sanctus, 58. Quod nouit Pater, nouit et Filius, nouit et Spiritus sanctus, 58. 61. Reuelare et nosse est tribus personis commune, 61. Quia reuelant et cognoscunt per hoc quod sunt unum, 61. Quia reuelant et cognoscunt per hoc quod sunt unum, 61. Trinitas declaratur in Christi baptismo, 173. uide Deus, Filius Dei, Pater eternus, Relatio, Spiritus sanctus, uerbum Dei.
    Triticum uirtutes et spiritualia carismata designat, 183.
    Troarnensis abbas Arnulphus, 416. uide Arnulphus.
    TUDO. Ei Anselmus Ecclesiam Beccensem pastore destitutam commendat, 371.
    TUROLDUS Beccensis monachus, 415. De eius conuersione a seculo congratulatur ei Anselmus, 415.
    Turpe, turpitudo. Turpe est ubi pars parti non conuenit, 142. In corpore humano ante peccatum nichil erat turpe, nichil dissonum, 142. Deo anima, anime corpus per omnia subditum erat, 142. Sed anime Dei rebelli corpus destitit esse obediens, 142. Soluta illa in primis hominibus harmonia, facta est turpitudo non minima originalis pena, 142. Hec turpitudo cum originali peccato transit in posteros, 142. uide Peccatum originale, Peccati pena. Membra corporis pudenda et uelamen exigentia, 142.
    Turtur auis castissima et socio fidelissima, 170.
    Tusculanensis episcopus, 440.
    Tutum. Faciendum quod tutius est, 140, 332. uide Periculum.

U
    UMBERTUS comes et marchio, 391. Anselmi consanguineus, 391. Excipit Anselmum Romam petentem, et ei necessaria impendit, 391. Eum ad Ecclesie defensionem Anselmus hortatur, 391. 
    Uniuersale. Qui non intelligit quomodo plures homines in specie sunt unus homo, non comprehendit quomodo plures persone, quarum singula queque Deus est, sunt unus Deus, 43. Dialectici, imo dialectice heretici, non nisi flatum uocis putant esse uniuersales substantias, 42. uide Dialectici, Substantia.
    URBANUS. Sub Urbano II et Guiberto schisma, 374. Urbani II partes tenet Anselmus, 374, 380. Urbanus II, papa successor et uicarius Petri apostoli, 135. Episcopatum Beluacensem cuidam imperito Anselmi et aliorum precibus inuitus concedit, 353, 354. Mandat Anselmo ut episcopo Beluacensi imperitiori adsit adiutor, monitor, corrector et consultor, per se uel per alium ex suis monachis, 353. Ut Romanam sedem adeat intra annum, 353. Ut que Hubertus moriens apud Beccenses dimiserat, ad Romanam sedem citius Anselmus destinet, 353. Episcopi Beluacensis innocentiam declarat, 354. Sed eum persecutioni canonicorum imparem iudicat, 354. Et consulit ut episcopatu cedat, 354. Cuius tamen rei iudicium Anselmi arbitrio dimittit, 354. Anselmus eum precatur ut de isto episc. Fulcone pro sua prudentia iudicet, 380. Et ad eum mittit munusculum, 380. Urbanus legatum misit in Angliam, et per eum Anselmo pallium misit, 380.
    URSO, siue Ursus, siue Ursio, amicus Anselmi, 322. Cegit Anselmum ut ad Lanzonem monachum admonitionem scriberet, 322. Se conualuisse Anselmus ei uult significari 346. Petitionem et uotum monachi fecit Becci, 349, 350. Postea alibi sub Petro abbate petitionem et uotum monachi uictus importunitate precantium fecit, 350. Quod stare debeat in prima promissione, 350. Hunc propterea uolentem retinet Anselmus, 350.
    URSIO prior cenobii S. Martini de campis, 370. Amicus Anselmi, 370. Eo priore Walerannus Ecclesie Parisiensis canonicus et cantor ibi institutum monachorum suscepit, 370. uide Walerannus.

u
    uanitas. Fallax est quidquid amor huius mundi parturit, 214. Alia bona sine summo bono, non sunt nisi uanitas, 212. uanitas glorie huius mundi, 212. uanitas uite, 197 199.
    uapulatio monachorum cuius sit meriti, 386.
    uerbum non nisi alicuius uerbum est aut imago, 18. Omne uerbum alicuius rei uerbum est, 16, 17 Si nunquam creatura esset, nullum eius esset uerbum, 16. uerbum hoc ipsum quod uerbum est aut imago, ad alterum est, 18 Non tam inherendum est uerbis quam ueritati, 62. uerbum est uox consignificans tempus, 147, 148. uerbum est semen, 130. Sine quo nemo potest conuerti, 130. Qui audit et non obedit, dicitur non audire, 130. uide Predicatio. uerbum quod est semen, per se fructum non producit, 130. Sed est sine germine, quandiu hominis uoluntatem non conuertit Deus ad uolendum conuersionem, 130. uerba otiosa, 19, 251. Scire et intelligere non est aliud quam dicere, 23.
    uerbum Dei. Dicere idem est summo Spiritui, quod quasi cogitando intueri, 23. Summi Spiritus locutio, seu uerbum, nichil aliud est quam eiusdem Spiritus intelligentia, 15, 17. Non est aliud quam summa essentia, 8, 15. uerbum est ipsa existendi ueritas, 16. Summa sapientia cum se dicendo intelligit, gignit consubstantialem sibi similitudinem suam, id est uerbum suum, 17. uerbum summe ueritatis ipsum est summa ueritas, 16. Summi Spiritus locutio non potest esse creatura, 15. Summi Spiritus locutio est illi consubstantialis, 15, 16, 17. Etiam si nulla alia existeret essentia, necesse est esse uerbum summi Spiritus, 16. Et esse illi ceternum, 16, 17. Si summus Spiritus eterne se intelligit, eterne se dicit, 16, 20. Si summus Spiritus eterne se dicit, eterue est uerbum eius apud ipsum, 20. Locutio summi Spiritus per se fieri non potuit, 15. Ille cuius est uerbum, non potest esse suum uerbum, 18. uerbum non potest esse ille, cuius est uerbum, 18.
    Ineffabilis est pluralitas uerbi et eius cuius est uerbum, 18. Necessitas cogit ut duo sint, nec potest exprimi quid duo sint, 18. Proprium uerbi est esse seu nasci ex altero; proprium illius cuius est uerbum, est alterum esse seu nasci ex illo, 18. uerbum, et ille cuius est uerbum, in eo quod sunt substantialiter uel ad creaturam, indiuiduam tenent unitatem, 18. In eo quod ille non est ex isto, hoc autem est ex illo, ineffabilem admittunt pluralitatem, 18. uerbum summi Spiritus non est ex eo, quemadmodum ea que ab illo facta sunt, 18. Sed sicut creator de creatore, summum de summo, 18. Non sic est ab eo, ut fiat ab eo, 18. Est ex summo Spiritu, sicut idem ipsum de eodem ipso, 18. Sic est ex summo Spiritu ut perfectam eius, quasi proles parentis, teneat similitudinem. 18. Conuenientius ex illo non potest esse, quam nascendo, 18.
    De memoria nasci uerbum uidetur, 20. In summa essentia  non potest esse aliud uerbum preter illud, quod uera eius dici potest imago, 23. uerbum est imago et Filius eius, cuius est uerbum, 23. Non potest dici imago aut Filius suimet, aut procedentis a se Spiritus, 23. Non enim seipsum aut procedentem a se existendo imitatur, 23. uerbum illius solius est de quo nascendo habet esse, et ad cuius omnimodo similitudinem existit, 24. Quod sit uerbum aut imago, ita est proprium uerbi, ut nequaquam conueniat alteri, 18.
    uerbum summi Spiritus est perfecta similitudo, imago. figura, et character eius, 17, 21. Ideo conuenientissime est uerbum eius, 17. Et proles, seu Filius, 21. Solum uerbum dici debet genitum, 22, 49. Quia solus est Filius, 49. Nihil est in Patre dicente, quod non sit in uerbo, quo seipsum dicit, 34. Quia uerbum Patris est uerax, sicut ipse Pater uerax est, 34. Deus sic est simplex ut de ipso non possit nasci aliud, quam quod ipse est, 34.
    Omnia que sunt in summo Spiritu, eadem et eodem modo sunt in uerbo eius, 17. Una est sapientia que in illis tribus dicit, et una substantia que dicitur, 23. Quomodo in summa essentia non sunt tot uerba, quot sunt dicentes, et quot sunt qui dicuntur, 23. Non tamen plura sunt uerba, sed unum est uerbum, 23, 15, 12. Nec uerbum illud est trium, sed unius eorum, 23, 24. Dei locutio est summe simplex, 15. Secretum  transcendit omnem aciem intellectus humani, 24. Et continendus est conatus explicandi qualiter hoc sit, 24. Explicari minime potest quomodo summa sapientia sciat aut dicat seipsam, 24. De ea nichil aut uix aliquid ab homine sciri possibile est, 24. Forma rerum que in summe nature ratione res creandas precedit, nichil aliud est quam rerum quedam in ipsa ratione locutio, 8. uerbum seu locutio rerum fuit in summa substantia, antequam essent, ut per eam fierent, 8. Et est, cum facta sunt, ut per eam sciantur, 8. Creature uerius sunt in uerbo seu in intelligentia creatoris, quam in seipsis, 17. Quidquid factum est siue uiuat siue non uiuat, quomodocunque sit, est in uerbo ipsa uita et ueritas, 17. uide Idea. Per naturalem et intimam locutionem fecit omnia, uno uerbo hec dicendo. 8, 15, 17. Utrum uno eodem uerbo summus Spiritus dicat seipsum et creaturas, 16, 17.
    Deus consubstantiali sibi uerbo dicit seipsum et ea que facit, 16. Una est substantia uerbi; quo summus Spiritus se dicit; et uerbi, quo dicit que facit, 16. Non sunt duo uerba, quo summus Spiritus seipsum dicit, et quo creaturam dicit, 16. Sed uno eodem uerbo se et eam dicit, 17. Summus Spiritus non dicit creaturam uerbo creature, 17. Quidquid summus Spiritus dicit, suo uerbo dicit, 17. An uerbum, per quod omnia facta sunt, sit uerbum creaturarum, 16, 17. An uerbum quo dicuntur et facta sunt omnia, sit similitudo eorum que per ipsum facta sunt, 15, 16. uerbum non est creaturarum similitudo, sed uera simplexque essentia, 16. uerbum non est magis uel minus uerum, secundum quod magis uel minus est simile creaturis, 16. Quidquid summus Spiritus est ad creaturam, hoc et uerbum eius est; et similiter, 18.
    Summus est Spiritus et uerbum eius non sunt due creatrices summe essentie, 18. Nec sunt duo creatores, aut duo rerum principia; sed unus creator, et unum principium, 18, 19. Nec duo uerba nec due imagines. Nec duo Patres, nec duo Filii, 19. Locutionis summi Artificis cum fabri locutione comparatio, 8. Inter locutionem summi Artificis et locutionem fabri triplex disparitas, 8. Locutio creatricis substantie nec assumpta aut adiuncta aliunde, sed prima et sola sufficit ad opus perficiendum; non sic locutio fabri, 8. Que facta sunt a Patre per uerbum, facta sunt ab ipso uerbo, 56. uide Deus, Causa rerum. uerbum caro factum lapsos nos ad Deum reducit, 184. uide Christus, Deus, Filius Dei, Pater, Trinitas. Deus suis loquitur aut per internam inspirationem, aut per scripturas, aut per predicatores, 161.
    uerbum mentis. Mentis siue rationis locutio non est, cum uoces rerum significatiue cogitantur, 8. Sed cum res ipse uel iam existentes mente conspiciuntur, 8. Rem unam tripliciter loqui possumus, 8. Tribus his locutionis generibus sua uerba conueniunt, 8. Nostre mentis locutio nichil aliud est quam cogitantis inspectio, 23. Quidquid mens cogitat, eius similitudinem exprimit, 17. Illa similitudo que in acie mentis rem ipsam cogitantis exprimitur, est uerbum mentis, 8. Mens quanto uerius similitudinem exprimit, tanto uerius cogitat, 17. uerbum est imago rei ex cogitatione formata, 17. Seu ipsa cogitatio ad eius similitudinem ex memoria formata, 20. Illa est maxime proprium et principale rei uerbum, 8. Omnia uerba, quibus res mente dicimus, id est cogitamus, sunt similitudines et imagines rerum, quarum uerba sunt, 15. uerba mentis sunt ueriora, quia rebus sunt magis similia, 8. Mens rationalis cum se cogitando intelligit, imaginem seu  uerbum sui ex se producit, 17. Ipsa cogitatio sui, est sua imago, 17. uerbum mentis rationalis ab ipsa non nisi ratione ualet separari, 17.
    Cum cogitatur aliquid quod extra mentem est, non nascitur uerbum rei cogitate ex ipsa re, 23. Sed ex rei imagine que est in cogitantis memoria, uel que per corporeum sensum ex re presenti attrahitur, 23. uerba mentis naturalia sunt eadem apud omnes gentes, 8. Ubi hec uerba sunt, nullum aliud est ad rem cognoscendam necessarium 8. Et ubi hec esse non possunt, omne aliud est inutile ad rem demonstrandam, 8. Tot sunt uerba unius rei, quot sunt illam cogitantes, 23. Quia in singulorum cogitationibus uerbum huius rei est, 23. Tot sunt uerba in mente cogitantis, quot sunt res cogitate, 23.
    ueritas est rectitudo sola mente perceptibilis, 113. Hec definitio est adequata, 113. ueritas, et rectitudo, et iustitia idem sunt, et sese inuicem definiunt, 113. Harum unam qui nouerit, alias nescire non potest, 113. Duobus nominibus, rectitudinis et ueritatis, una res significatur, que genus est iustitie, 115. Diabolus non stetit in ueritate, id est, iustitia seu rectitudine, 133. In quacunque re sit ueritas, non est aliud quam rectitudo, 115. Etsi plures sunt ueritates, secundum plures res, non plures tamen sunt rectitudines, 115. Etsi res ipse, in quibus sunt uariantur, non sic tamen rectitudines uarias esse necesse est, 115. ueri ueritas in ipso uero est, 110. Est una eadem immutabilis rectitudo et ueritas in omnibus ueris, 115. Res sunt uerius alicubi per suam essentiam, quam per suam similitudinem, 17. Non potest cogitari quod ueritas principium uel finem habeat, 11, 109, 113. Si ueritas habet principium, antequam ipsa inciperet, uerum erat quia non erat ueritas, 113. Et sic erat ueritas, antequam esset ueritas, 113. Si ueritas habebit finem, postquam finita erit, uerum erit quia non est ueritas, 113. Et ita erit ueritas postquam finita erit ueritas, 113. ueritas nullum fallit, 221.
    ueritas non omnibus se manifestat, 222. Nulli tamen se negat, 222. Summa ueritas est rectitudo, 113. In ueritate Dei est omne quod uerum est, et extra ipsum non nisi nichil et falsum est, 33. Qui uidit lucem et ueritatem, uidit Deum, 32. Et qui non uidit Deum, non uidit lucem et ueritatem, 32.
    Summa ueritas non ideo est rectitudo quia debet aliquid, 113. Omnia illi debent: ipsa nulli quidquam debet, 113. Summa ueritas seu rectitudo, est causa omnium aliarum ueritatum et rectitudinum; et nichil est causa illius, 113. uide Iustitia, Rectitudo. In ueritate, que manet, mutatio non est, nec preteritum, nec futurum, sed solum presens, 161. ueritas non est in creatura, 161. Nihil est uerum nisi participando ueritatem, 110. In ueritatibus creatis, quedam sunt tantum effecta; quedam sunt effecta unius ueritatis, et causa alterius, 113. Rectitudo que est in rebus corporeis, non est ueritas; et differt a predictis rectitudinibus, 113. Rectitudo corporum sensu corporeo percipitur, iste sola ratione, 113. De una et eadem re non est uera simul affirmatio et eius negatio. 44.
    ueritas siue orationis siue cogitationis, siue uoluntatis, siue actionis, ideo est rectitudo quia significant aut cogitant aut uolunt, aut agunt quod debent, 113. Rectitudo, qua significatio recta dicitur, non habet esse, aut non esse per significationem, 115. ueritas improprie dicitur huius uel illius rei esse, 115. Quia ueritas non in rebus, aut ex ipsis aut per ipsas est, 115. Sed ipse per illam et secundum illam, 115. Siue uno, siue pluribus argumentis ueritas inexpugnabiliter monstretur, equaliter ab omni dubitatione defenditur, 86. Est ueritas actionis, 110. Omnis ueritas a Deo docetur, 58. uide Iustitia.
    uestis. Deus seipso uestit et ornat animam fidelem, 203, 204. De uestibus pretiosis eterna supplicia, 191.
    uiaticum. Presbyteri qui in extremo articulo positis uiaticum negauerunt, tanquam animarum homicide puniantur, 384. uide Communio.
    uigilia. Mente uigiles ad lucem superne uisionis eleuantur, 163. Nox duodecim horas habet, 160. Et quatuor militares uigilias, 162. Tres horas unicuique uigilie deputantur, 162.
    uincere. Rectitudinem uelle perseueranter, est uoluntati uincere 119. uelle quod non debet, est illi uinci, 119. uide Honorare. Homo Deo non satisfacit, nisi diabolum uincat, 85.
    uindicta. Processio repercutientis est iniusta, 76. Percussus uindicare se non debet, 76. Ad hominem non pertinet uindicta, 84. Quia nec qui uindicat, suus est, nec de quo uindictam sumit, illius est; sed uterque seruus est Domini, 84. Si de conseruo suo se uindicat, iudicium quod proprium Domini et omnium iudicis est superbe presumit, 84. Dei solius est uindicta, 84. Quidam culpa fratris  sic offenduntur, ut optent fratrem suum eternis ante perire suppliciis, quam ei indulgeant, 168. uide Iniuria.
    uinum. uotum nusquam bibendi uinum, 421.
    uirginitas perditur irrecuperabiliter, que seruari debet interminabiliter, 208. Que uirginitatem fornicatione amisit, est perfida Deo, periura Dei, adultera Christi, 209. Abiecta Deo, proiecta diabolo: imo abiiciens Deum, amplectens diabolum, 209. Deploratio male amisse uirginitatis, seu fornicationis penitentia, 208, etc. Post amissam uirginitatem plures Deo plus placuerunt per penitentiam in castitate, quam plures alie, quamuis sancte, in uirginitate, 423. uirginitatem, cum libido non possit, solet impugnare superbia, 178.
    uIRGIT uirgo, 414.
    uirgo  uide Maria. uirgines Deo ab episcopo consecrande, 423. uirgo lapsa ad penitentiam excitatur, 422, 423.
    uirtus. Nemo uirtutem aliquam nisi per Christum habere potest, 158. uirtutes a Deo petuntur, 251, 252, 253, 254. Qui nimis austerum et impossibile putat carere uoluptate seculi, et in exercitio uirtutum perseuerare, non gustauit quantum laudabile et delectabile sit non seruire uitiis, sed imperare per amorem regni celestis, 345. uirtutibus consummatus, in futuri seculi felicitate dedicatur 177. Gradus uirtutum, 159. Designari in nominibus Patrum, 176, 177, 178.
    uisus est instrumentum uidendi, 132. Plures habet aptitudines, 133. Et homo qui uidet, et uisus quo uidet, uidere dicuntur, 134. uisu reguntur pedes, 73.
    uita. Quod uiuit, uel sentit, uel rationale est, magis est simile summe nature, quam id quod nullatenus uiuit, nec sentit, nec rationis est capax, 16 Quod aliquid operatur, inesse sibi uitam ostendit, 27. Nec locus nec tempus aliquem excusat quin posset bene uiuere, 343. Quanto diutius uixit aliquis, tanto breuius uicturus est, 312, 321. Spatium bene uiuendi unicuique quotidie decrescit, 312, 321. Spes uiuendi propositum sancte uite exstinguit, 312, 321. uite presentis seu potius miserie amor, 240. Dare uitam est mortem accipere, 912. uita presens, uia est, 415. uita est tentatio et militia, 195. Quid magnum est longa uita, nisi sit a molestiarum incursione uere secure. Quisquis dum uiuit, aut timendo aut patiendo molestiis subiacet, aut falsa securitate fallitur, quid nisi misere uiuit? 25. Qui ab his liber uiuit, beate uiuit, 25. Mala huius uite, 220. uita quot cutis, uitiis et morbis obnoxia, 199. uanitas uite, 197, 199, 200, 201. Martha actiuam uitam significat, 179. Maria contemplatiuam, 179. uite contemplatiue officia, 179. uite actiue officia, 179.
    uITALIS monachus Cadomensis, 336. Hunc salutat Anselmus, 336.
    uITALIS dux, 352. Eius gratia erga Henricum amicum Anselmi, 352.
    uitium. Solent etiam post multa uirtutum exercitia, pulsare mentem aliquam uitiorum contamina, 177. uita species uitii facit uitiosum, non una species uirtutis facit uirtuosum, 395. Singulorum uitiorum exstinctio a Deo petitur, 252, 253. uide uirtus. Imago Dei deletur uitiis, 30, 242. uide Imago.
    uocatio. uocare Dei, est nos amando et eligendo respicere, 172. Respondere nostrum, est amore illius bonis operibus parere, 172. Deus uocat, cum per egritudinis molestiam ad mortem urget, 182. Si omnes Iudei credidissent, gentes tamen uocarentur, 82. Iudeorum tamen contemptus fuit occasio ut ad gentes apostoli conuerterentur, 82. uide Gratia, Predestinatio.
    uoluntas est in anima, 132. Ea utitur ad uolendum, 132. Rationalis uoluntas non est tota anima, 132. Ratio seu uoluntas est aliquid in anima, 132. uide Anima. uoluntas equiuoce dicitur, 116, 120, 132, 133, 134. uoluntas, que est instrumentum uolendi; uoluntas, que est affectio seu aptitudo eiusdem instrumenti qua promptum est ad uolendum; uoluntas, que est opus seu usus instrumenti, 134. uoluntas instrumentum naturale est anime, 134. Affectiones uoluntatis due sunt principales: affectio uolendi commodum; affectio uolendi iustitiam, 134. Affectio uolendi commodum semper et inseparabiliter inest uoluntati instrumento, 116, 133. Alia est uoluntas instrumentum, alia uoluntas affectio, alia uoluntas usus, 132, 133. uoluntatem, que est instrumentum uolendi, semper habemus, 132. uoluntatem, que est affectio seu aptitudo uolendi, habemus, etiam cum dormimus, 132. uoluntatem que est usus, non habemus nisi cum uolumus, 132, 133. In homine iusto est uoluntas seu affectio iustitie, etiam cum dormit. 132.
    uoluntas, que est instrumentum, una est in homine, 133. Ex affectione commodi uel ex affectione iustitie uolumus quidquid uolumus, 116, 133. Multiplex uoluntatis diuisio. 116. uoluntas alia efficiens, alia approbans, alia  permittens, 116. Efficiens, que efficit quod uult; et que efficeret si posset, 116. Approbans que approbat quod est, et que approbaret si esset, 116. Permittens, que permittit esse quod uelle dicitur si est; et que permitteret, si esset, 116. Efficiens est et approbans et permittens, 116. Approbans est et permittens, 116. Permittens solum, nec efficiens est nec approbans, 116. uide Dei uoluntas.
    Nihil uult uoluntas nisi aut commoditatem, aut rectitudinem, 133. Quidquid aliud uult, aut propter commoditatem, aut propter rectitudinem uult, 133. Et ad has, etiamsi fallitur, putat se referre quod uult, 133. Per affectionem, que est ad uolendum commoditatem, semper uult, et homo beatitudinem et beatus esse, 133. Per affectionem, que est ad uolendum rectitudinem, rectitudinem uult, et rectus, id est, iustus esse, 133. Deus uoluntates hominis sic ordinauit ut uoluntas instrumentum uteretur uoluntate seu affectione, que est iustitia, ad imperium et regimen, 134. Et uteretur uoluntate, que est ad commodum, ad obediendum sine omni incommoditate, 134. uoluntas instrumentum quod uult, et affectio qua uult, dicuntur uelle, 134. uelle non est aliud, quam uti potestate uolendi, 73. uoluntas instrumentum mouet alia omnia instrumenta, quibus sponte utimur, 133. Et facit omnes uoluntarios motus, 133. Ipsa se suis affectionibus mouet, 133. Dici potest instrumentum seipsum mouens, 133. uoluntas instrumentum nichil sine suis affectionibus facit, 133, 134. Aliud est uoluntas, que est uis anime qua anima uult; et aliud iustitia; et aliud uoluntatis affectiones seu usus, 98. Affectio uolendi iustitiam, nec semper nec inseparabiliter est in uoluntate, 116, 133. uoluntas recta facta est, 65. uoluntas recta, id est conuersa ad hoc quod uelle debuit, 65.
    uoluntas et eius conuersio sunt aliquid, seu alique essentie; sed non sunt substantie, 65. uoluntas est quasi media inter animam et carnem, 238. Que meliora sunt in potestate, ea magis esse debent in uoluntate, 25. uoluntate quisque ad id quod indeclinabiliter uult, trahitur, 78.
    uoluntas moueri aut aliquid uelle non potest, nisi Deo permittente, 70. Quidquid se mouet ad uolendum, prius se uult ita mouere, 68. Quisquis uult, uoluntate se mouet ad alias uoluntates, 68. Quod nichil uult, nullo modo potest se mouere ad uolendum, 68. Nullus uult quod uelle potest ideo quia potest, sine alia causa, 73. Quamuis nunquam uelit quod non potest, 73.
    Omnis uoluntas uult propter aliquid, 114. uoluntas non magis recta esse debet, uolendo quod debet, quam uolendo propter quod debet, 114. uoluntas non uult recte nec uult rectitudinem, nisi quia recta est, 128. uoluntas non est recta, quia uult recte; sed recte uult, quia est recta, 128. Cum uult rectitudinem, recte uult, 128. Nec uult rectitudinem, nisi quia rectitudinem habet, 129. Recte uult cum uult quod debet, 130. uoluntas recta uult rectitudinem quam nondum habet; quando uult maiorem quam habeat, 129. Recte uelle nemo potest, nisi habeat rectitudinem uoluntatis, 130. ueritas uoluntatis non est aliud, quam eius rectitudo qua quis uult quod debet, 110. Nulla uoluntas est malum, etiam cum deserit iustitiam; sed bonum est et opus Dei, in quantum est, 70, 73. uoluntas non est mala, nisi in quantum iniusta, 70. Potestas uolendi quidlibet a Deo est, 70, 73. Bona uoluntas non magis est aliquid quam mala uoluntas, 65. Nec est ista magis malum, quam illa bonum, 65. Bona uoluntas non est ipsum bonum, quod bonos facit, 65. Mala uoluntas non est ipsum malum, quod malos facit, 65. uide Iustitia et Iniustitia.
    Nequidem uoluntas, in qua est iustitia uel iniustitia, dicitur per se iusta uel iniusta, 98.
    uoluntas nichil uelle debet, nisi iuste, 134. Quidquid uoluntas uult sine rectitudine, uult iniuste, 134 uoluntas iniusta ea est que non habet iustitiam, quam debet habere, 69. In uoluntate non reprehenditur nisi iniustitia, 69. uoluntas beatitudinis, quidquid uelit, non est malum, antequam accipiat iustitiam, 70. Iustitia sicut et iniustitia non potest esse nisi in uoluntate, 98, 99. Nihil dicitur iustum uel iniustum, nisi uoluntas, aut propter uoluntatem iustam uel iniustam, 98, 99, 126. Nulla res mala dicitur nisi aut mala uoluntas, aut propter malam uoluntatem, 70. uoluntas instrumentum facta est bona, iusta et fortis ad seruandam iustitiam, 134. Facta est mala per liberum arbitrium, 134. uoluntas commodi est condita bona, 134. Iniusta facta est quia non est subdita iustitie, 134. Sine iustitia nichil uelle debet uoluntas commodi, 134. uide Commodum, Iustitia.
    Omnis actio ex uoluntate habet laudem uel reprehensionem, 414. Nulla actio per se iniusta dicitur, sed propter iniustam uoluntatem, 98, 126, 127 Omnis actio que fit recta uoluntate recta est et que ut non recta uoluntate,  non recta est, 44. Iusta uoluntate dicitur homo iustus, et iniusta uoluntate dicitur iniustus, 44. Illa uoluntas pro certo est recta, que subiacet uoluntate Dei, 44. Nulla est iusta uoluntas, nisi que uult quod Deus uult illam uelle, 120. Que hoc non uult plane iniusta est, 121. uide Iustitia. An uoluntas que non posset uelle nisi commoda intima et immunda, esset iniusta et uituperabi lis, 68. Cum uoluntas resistit appetitibus, tunc est iusta uoluntas, 68. uoluntas tunc bona est, quando uult illud quod Deus uult illam uelle, 152. Quo sensu non semper bonum est uelle quod Deus uult, 151. uoluntas deserendo ueritatem corrumpitur, 80.
    De actionibus uoluntatis, que iniuste fiunt, non debent argui membra et sensus quibus fiunt, 99. Deus membra et sensus subiecit uoluntati, 99. Ad uoluntatis imperium membra et sensus non possunt se non mouere, et non facere quod uult, 99. Ipsa uoluntas mouet membra et sensus uelut instrumenta sua, et facit opera que facere uidentur, 99. Quidquid faciunt, totum imputandum est uoluntati, 99. Non punitur nisi uoluntas; etiam dum membra et sensus puniuntur, 99. Nihil est pena, nisi quod est contra uoluntatem, 99. Nulla res penam sentit, nisi que habet uoluntatem, 99. Sicut uoluntas in membris et sensibus operatur; ita in illis ipsa torquetur et delectatur, 99. Homo non est iustus uel iniustus quia sentit, sed iniustus est quia uoluntati, cum non debet, consentit, 98.
    Nullus uelle potest quod prius corde non concipit, 130. uoluntas se conuertit ad id quod fortius uult, 121. Recta uoluntas non per se deficit, sed alia uoluntate eam expellente, 132. uoluntas sepe et multum impedit mentem ab intellectu rectitudinis., 104. Deus opera non exigit ultra possibilitatem, ubi bone uoluntatis et bonorum morum conspicit integritatem, 345.
    uoluntatis libertas. Tentatio uoluntatem non nisi uolentem cogere potest, 119, 121, 126. Ideo uoluntas est libera ad seruandam rectitudinem; et libera ad resistendum peccato et tentationi, 119, 126. uoluntas non alia uincitur potestate, sed sua, 119. Si uult homo peccare, necesse est eum peccare, 124. Sed necessitate sequente, 124. Libera uoluntas potest non uelle antequam uelit, 124. Quia libera est, 124. Cum uult, non potest non uelle, sed eam uelle necesse est, 124. Quia impossibile est uoluntati idipsum simul et uelle et non uelle, 124. Datum est uoluntati ut quod uult sit, et quod non uult non sit, 124. Opus uoluntatis, uoluntarium siue spontaneum est, 124. Quia spontanea uoluntate fit, 124. Est et necessarium bifariam, 124. Necessitates quibus actio dicitur necessaria, facit libertas, 124. Necesse est esse quod bonum uult, in his que si uult fiunt, si non uult non fiunt, 124. uide Liberum arbitrium.
    uoluntas propria. Propria uoluntas est, que nulli alii est subdita, 46. Solius Dei est proprium habere uoluntatem, 46. Et uelle aliquid propria uoluntate, 46. Si enim alia est uoluntas que nulli alii subdita sit; uoluntas Dei non est omnibus prelata, 46. Nec sola que nulli subsit, aut cui nulla alia presit, 46. Qui propria utitur uoluntate per rapinam se facit similem Deo, 46. Et Deum propria dignitate et singulari excellentia priuat, quantum in ipso est, 46, 147. Propria uoluntas est, que est contra Dei uoluntatem, 46. Cum uult aliquis quod Deus prohibet uelle, nullum enim habet auctorem huius sue uoluntatis, nisi seipsum, 46 Qui uoluntatem suam alterius hominis uoluntati subdit, propria tamen est, si contra Deum est, 46. Quia seipsum habet auctorem ut sic eam subdat, 46. Unusquisque coram Deo iudicatur de propria uoluntate, 414. uide Angelus, Anima, Appetitus, Concupiscentia, Dei uoluntas, Liberum arbitrium, Peccatum.
    uoluptas carnalis, 422. Lutum fecis est fetor carnalis uoluptatis, 205, 206. uide Caro, Concupiscentia, Pudicitia, uirginitas.
    uotum. Sine consideratione uirium nichil uouendum, 193. uoto se ligare ad faciendum bonum, laudabile est, 346. Qui bene uouet, ipso uoto Deo placet, 346. Qui aliquid boni uouit, festinet reddere quod uouit ut plus placeat Deo, 346. uotum, seu sancte conuersationis propositum, non minuit gratiam boni operis. 87. Qui non inuitus seruat quod uouit, non minus sed magis gratus est Deo, quam si uouisset, 87. Nec sancte uiuere dicendus est necessitate, sed eadem, qua uouit, libertate, 87. Non solum communem uitam, sed etiam eius licentia sibi propter Deum abnegauit, 87. uota monachicha, 346, 349, 350. uota monachicha fiunt coram testibus, 349. uota reddenda, 195. Graue peccatum est uouere Deo quod non uis reddere, 195. Membra Christi quod uouent, reddunt; quod promittunt, faciunt, 158. Infideles sunt qui non implent quod uouerunt, 193. In turpe uotum, muta decretum. 193. uotum castitatis, 397. In monachica professione complentur alia omnia uota sine sacramento facta,  409, 421 Maxime in ordine Cluniacensi, 421. Et prelatus ea mutare potest, 421. uotum peregrinationis ad S. Aegidium, 378. uotum nusquam bibendi uinum, 421.
    uox. uoces non significant nisi res, 148.

W
    WAILFRIDUS episcopus de sancto Dauid, 433.
    WALCHELINUS episcopus uintoniensis, 352. Quod Stephanum monachum de Monte Sancte Trinitatis ad tempus ab Rainero abbate concessum non possit retinere inuito et reclamante abbate, 352. Apud eum Anselmus instantia Roberti monachi intercedit pro Gisleberto, 352.
    WALDRICUS Henrici regis cancellarius, 443, 445, 446.
    WALERANNI Newmburgensis episc. questionibus respondet S. Anselmus, 135, etc. Hunc non salutat, 135. Quia eum putabat fauere Henrico imperatori. contra Urbanum II. papam, 135. Ad eum misit Anselmus tractatum De processione Spiritus sancti contra Grecos, 135. Ei scripsit Epistolam de fermentato, 140. Walerannus cum Paschali II papa pacem habuit, 138, 139. Hunc propterea salutat Anselmus, 137.
    Walerannus canonicus et cantor ecclesie Parisiensis fit monachus in monasterio Sancti Martini de campis, 369, 370. Inde eum ui retraxit episcopus Parisiensis, 370. Eum iam non posse in clericatu manere sine graui culpa et certo anime periculo, etiamsi auctoritate sui episcopi id faciat, monet Anselmus, 370.
    WALTERUS. uide GUALTERUS.
    Wandregisilii  cenobii prior et monachi, 358. In eorum abbatem eligitur Lanfrancus nepos, inuito Anselmo eius abbate, 357, 358. Ab illo dura patiuntur 358. Eos consolatur Anselmus, 358.
    WARELWAST , 382, 398, 435. Rome ex parte regis fuit simul cum Anselmo, 399 et 435, 443, 446. Consulit Anselmo ut si in Angliam redire uelit, regi assentiat, 399. 
    WARNERIUS. uide GUARNERIUS.
    Werburge  cenobium, 385, 386. Illud instituit S Anselmus, 385.
    Wigornienses episcopi, 373. uide Wlstanus. Wigorniensis episcopus, 428.
    WILLELMUS abbas consulit Anselmum de comite excommunicato, et de presbyteris concubinariis, et de lapsis sacros ordines habentibus reconciliandis, 332.
    WILLELMUS et ROGERIUS monachus, 318. Willelmum Anselmus hortatur ut germen bone uoluntatis quod in eo cepit germinare, non arescat per amorem seculi, 326. Baiocenses illi duo, et litteris imbuti, 334. De Anselmi religione et pietate Durando abbati case Dei plura retulerunt, 334.
    WILLELMUS monachus: ex Anglie Bec um uenit, 373. Murmurationes inter monachos Cantuarienses fouet, 377. Et indulgetur ei propter infirmitatem eius, et propter Lanfranci memoriam, 377.
    WILLELMUS monachus Cestrensis: carmen Anselmi laudes eo uiuente composuit, 378. Eum ut magis semper proficiat Anselmus hortatur, 378. uide Guillelmus.
    WIMUNDUS. uide GUIMUNDUS.
    Wintoniensis episcopus Guillelmus, 393. uide Guillelmus. Wintonie episcopus a Cantuaria archiepiscopus consecrandus, 429. Wintoniensis abbatissa, Attelis, 393.
    Wlfricus monachus claustrum deseruit, 404. Eius penitentia, 404.
    WLGARUS DE LIMINGES Anselmi seruiens, 438, 439.
    WLSTANUS Wigorniensis episcopus, 428. Ab eo Anselmus archiepisc. consilium et auxilium querit contra episcopum Londinensem, 373.

Z
    ZACHARIAS. Silentium Zacarie non credentis, 180.
    ZOROBABEL. Secundum naturam ortus ex Phadaia et secundum legem filius Salathiel, 174.







ORDO RERUM QUAE IN HOC TOMO CONTINENTUR.



OPERUM SANCTI ANSELMI TERTIAE PARTIS CONTINUATIO. EPISTOLARUM LIBER TERTIUS eas continens quas scripsit Cantuariensis archiepiscopus.
    EPIST. I.---Anselmus ad monachos Beccenses.---Se quantumuis reluctantem electum esse Cantuarie archiepiscopum. Cui electioni ut consentiant ipse suadet. 1
    EPIST. II.---Osberni ad Anselmum.---Ei consulit humiliter subire onus Cantuariensis archiepiscopi. 11
    EPIST. III.---Gondulfi episcopi ad monachos Beccenses. ---Ut non tristentur de erepto sibi abbate Anselmo. 17
    EPIST. Iu.---Anselmi ad monachos Beccenses.---Ut ipsi Anselmo et regi scribant se ultro consentire electioni illius in archiepiscopum Cantuariensem. 18
    EPIST. u.---Osberni ad Anselmum.---Ut acceleret suam inaugurationem. 18
    EPIST. uI.---Monachorum Beccensium ad Anselmum. ---Beccenses Anselmum concedunt Ecclesie, Cantuariensi. 19
    EPIST. uII.---Anselmi ad monachos Beccenses.--- Aegerrime fert se a Beccensibus esse distractum, nec iuxta quorumdam maleuolorum calumnias ficta humilitate recusasse archiepiscopatum. 20
    EPIST. uIII.---Anselmi ad monachos Beccenses.---Ut Guillelmum qui apud Pexeium prior fuit in abbatem eligant; et ut hanc curam suscipiat, ei precipit; Baldrico autem ne prioratum dimittat, ipse inhibet. 26
    EPIST. IX.---Anselmi ad Rogerum abbatem. Commendatio Beccensium. 27
    EPIST. X.---Anselmi ad Gislebertum Eboracensem episcopum. ---Se non honoris aut alicuius rei terrene cupiditate suscepisse onus archiepiscopi. 29
    EPIST. XI.---Anselmi ad Fulconem episcopum Beluacensem. ---Eiusdem est argumenti ac precedens. 32
    EPIST. XII.---Anselmi ad Goffridum episcopum Parisiensem. ---Ut cantorem Ecclesie Parisiensis qui in monasterio Sancti Martini de campis habitum monachi suscepturus, inde ui ab eo fuerat abstractus, liberum dimitteret; nec religaret in mundo qui Christum elegerat. 35
    EPIST. XIII.---Anselmi ad Walerannum cantorem Parisiensis  Ecclesie.---Ut arreptum uite propositum strenue persequatur. 37
    EPIST. XIu.---Anselmi ad Fridonem.---Ut Ecclesie Beccensi preficiatur domnus Guillelmus iam se respondisse significat, et Ecclesiam Beccensem eius caritati commendat. 38
    EPIST. Xu.---Anselmi ad monachos Beccenses.---De suauissimis litteris Roberti Northmannorum ducis ad se missis; et quod eius consecratio futura esset pridie Nonas Decembris. 39
    EPIST. XuI.---Anselmi ad monachos Beccenses.---Ipsi abbati a Beccensibus in suum locum subrogato gratulatur, precipiens ut monachis sit pater, et ut monachi ipsi obediant ut filii. 40
    EPIST. XuII.---Anselmi ad monachos Beccenses.--- Horum litteris respondens eos consolatur de sua absentia; eosque absoluit a peccatis, ut petierant. 41
    EPIST. XuIII.---Anselmi ad comitissam Idam.---Hortatur comitissam ad sanctimonie perseuerantiam. 42
    EPIST. XIX.---Anselmi al Wulsfanum Wigorniensem episcopum.---Petit consilium contra Londoniensem episcopum, qui intra suam diecesim dedicare uolebat ecclesias uillarum archiepiscopi Cantuariensis. 44
    EPIST XX.---Anselmi ad Osbernum Exoniensem episcopum. ---Ut Exonienses clerici non sint monachis graues, eosque sinat episcopus diuina campanarum sono distinguere. 47
    EPIST. XXI.---Anselmi ad Willelmum abbatem et ad monachos Becci.---Qui ualeat, ex ore nuntiorum accipiendum esse. 48
    EPIST. XXII---Anselmi ad Bosonem.---Non esse pigritie uertendum quod ad ipsum litteras non dederit. 48
    EPIST. XXIII.---Anselmi ad Rodulfum abbatem et eius monachos.---Monachus, qui ab episcopo interdicto ordinatus fuerat, perpetuo interdicto subiicitur. Et quod is qui mulieri quesiuit herbas quibus uirum suum interficeret, si illis interfectus est, nunquam debeat ordinari 51
    EPIST. XXIu.---Anselmi ad Hugonem Lugdunensem archiepiscopum. ---Quid in multis aduersis suis facto sit opus, consulit Lugdunensem primatem. De schismate inter Urbanum,  cui fauebat, et Guibertum. Promittit regi multam pecuniam, quam, Deo miserante, non soluit; unde rex irascitur. 53
    EPIST. XXu.---Anselmi ad Bosonem.---Quod non scribat frequentius ob iram dissidiumque regium. Et de libro, Cur Deus homo, quem Eadmerus transcribebat. 56
    EPIST. XXuI.---Ad Willelmum abbatem et fratres Beccenses. ---Ut pro eo indesinenter orent, et in sancto proposito constanter perseuerent, maxime uero extra claustra non uagentur. Ut eleemosynam minui non permittat. 56
    EPIST. XXuII.---Ad Baldricum priorem.---Laudat ob bonam famam, et serio prohibet ne subditi facta prelatorum diiudicent. 58
    EPIST. XXuIII.---Ad Robertum Flandrie comitem.--- Hortatur ad iustitiam magis magisque sectandam. 58
    EPIST. XXIX.---Ad Henricum priorem, Antonium subpriorem, Ernulfum, Osbernum et alios monachos Cantuarienses. ---Ut Cantuarienses cenobite sic obediant priori et subpriori ac sibi. 59
    EPIST. XXX.---Ad Mathildam abbatissam et moniales Wintonienses.---Obsecrat preces suo inchoatas nomine perpetuari et moniales pietati assidue uacare. 60
    EPIST. XXXI.---Ad Lanfridum abbatem cenobii S. Wlmari.---Ut gregem non deserat ob uarias molestias. 62
    EPIST. XXXII.---Ad Geruinum Ambianensem episcopum. ---Non posse monachum in abbatem ordinari, qui clam inscio prelato abscesserit. 64
    EPIST. XXXIII.---Ad Ricardum monachum.---Monachum professum non teneri uoto peregrinationis a se facto in seculo. 64
    EPIST. XXXIu.---Profitetur se non esse tantum uirtute quantum carminibus eum monachus depinxerat. 65
    EPIST. XXXu.---Ad Walterum cardinalem. Se cum illo de Ecclesie necessitatibus non posse sine eius assensu et aliorum episcoporum consilio agere aut eis prouidere, eo maxime tempore quo hostes in Angliam irruerent. 66
    EPIST. XXXuI.---Ad eumdem.---Calummias impositas excutit, et se nec schismati fauere, nec rebus Ecclesie tunc posse consulere significat. 67
    EPIST. XXXuII.---Ad Urbanum papam.---Cur hactenus papam non adierit, quidque facto sit opus ab eodem moneri supplicat. 71
    EPIST. XXXuIII.---Ad Lambertum abbatem.---Ut profugum monachum recipiat penitentem. 72
    EPIST. XXXIX.---Ad monachos Beccenses.---Beccenses in ordinis obseruantia stabiles collaudat. Et ut prelati facta non iudicent pre ceteris hortatur. 73
    EPIST. XL.---Ad Paschalem papam.---Excusat se quod nondum per litteras eum salutauerit, et calamitatibus suis expositis causas reddit cur ex Anglia abierit, et ut in Angliam non redeat nisi rebus omnibus Ecclesie restitutis supplex obtestatur. Lugduni interim ab archiepiscopo sustentari se declarat. 74
    EPIST. XLI.---Henrici regis Anglorum ad Anselmum. ---Excusat se inauguratum ab aliis episcopis ob ingruentes hostes; ut in Angliam citissime reuertatur supplicat. 75
    EPIST. XLII.---Paschalis pape ad Anselmum.---Ut Ecclesie Cantuariensi restitutus iam det operam Anglicane Ecclesie restaurationi, et Anglorum regem cum Northmannie comite conciliet. 76
    EPIST. XLIII.---Anselmi ad Burgundium et Ricezam uxorem eius.---Gratulatur nepotem suum Deo in seruitutem esse dicatum, quodque Deus iuniores eorum liberos rapuerit, ut iam liberius ipsi Deo tota mente seruirent. 76
    EPIST. XLIu.---Paschalis pape ad Anselmum. Ut constanter se gerat in tuenda Ecclesie Anglicane libertate. 77
    EPIST. XLu.---Eiusdem ad eumdem---Anselmo eum de aliquot dubiis consulenti respondet. 77
    EPIST. XLuI.---Benedicti ad Anselmum.---Consolatoria est et amicis condita affectibus. 77
    EPIST. XLuII.---Anselmi ad Paschalem papam.---Auditis decretis Romani concilii, cui Anselmus interfuerat, rex de illis summum pontificem requirit; quid autem papa iudicauerit, sibi significari Anselmus petit. 78
    EPIST. XLuIII.---Anselmi ad eumdem.---Consilium in aduersis que iam per nouem annos passus est exspectat. Precaturque ut pallium electo Eboracensi episcopo concedat. 79
    EPIST. XLIX.---Anselmi ad monachos Cestrenses.--- De suorum monachorum profectu gaudet, et ad accuratam etiam in minimis obseruantiam hortatur. 79
    EPIST. L.---Anselmi ad Bernardum monachum.---Pluris esse unicam uapulationem ex obedientia, quam innumeras ex proprio sensu. 81 
    EPIST. LI.---Anselmi ad Stephanum archidiaconum.--- Ut abbatissam et sanctimoniales Rumesei a superstitioso hominis defuncti, quem pro sancto habebant, cultu prohibeat. 82
    EPIST. LII.---Anselmi ad Gerardum archiepiscopum Eboracensem.---Docet inducias suo assensu fuisse datas sacrilego qui mulierem uelatam in uxorem duxerat. 83
    EPIST. LIII.---Hildeberti Cenomanensis episcopi ad Anselmum---Grates persoluit ob tractatum De processione Spiritus sancti contra Grecos scriptum et ad se missum. 84
    EPIST. LIu.---Ad monachos Albanenses. Hortatur monachos ad continuam sue regule obseruantiam. 87
    EPIST. Lu.---Mathildis regine Anglorum ad Anselmum. ---Ut modice quotidianum relaxet ieiunium. 88
    EPIST. LuI.---Anselmi ad Idam comitissam.---De filio a se commonito et de prebenda Lamberti sui capellani. 90
    EPIST. LuII.---Anselmi ad Mathildam reginam Anglorum. ---Habet gratias pro muneribus et amica commonitione. 90
    EPIST. LuIII.---Anselmi ad Idam comitissam.---Gratias agit pro liberalitate suis legatis exhibita; et eius timorem in re salutis laudat, eamque a peccatis absoluit, iniuncta penitentia. 92
    EPIST. LIX.---Anselmi ad Clementiam comitissam.--- Comitem laudat quod nullam daret inuestituram, quod comitisse consilio et prudentia factum celebrat. Et ut eadem uiro suo semper ipsa consulat Anselmus hortatur. 92
    EPIST. LX.---Anselmi ad Gerardum Eboracensem archiepiscopum. ---Se non scripsisse litteras unde Anglie episcopi ipsum criminabantur. 93
    EPIST. LXI.---Anselmi ad monachos S. Eadmundi.--- Infractam monachorum in ad uersis constantiam predicat. 93
    EPIST. LXII.---Anselmi ad Willelmum archidiaconum. ---De non euulgandis actis concilii Londinensis, nisi prius et iterum episcopis illa communicarit. Capitulorum interim sententias aliquas suggerit. 94
    EPIST. LXIII.---Anselmi ad Burgundium et uxorem eius Richezam.---Ut future uite sint memores, et ad illius amorem sese inuicem accendant. 98
    EPIST. LXIu.---Hugonis Lugdunensis archiepiscopi ad Anselmum. De incolumi suo reditu ex Hierosolymis. 101
    EPIST. LXu.---Anselmi ad Humbertum comitem et marchionem.---Gaudet de acceptis eius litteris, simulque beneficia ab illo in se collata perstringit. Et ut Ecclesiam tueatur, non uero illi dominetur, admonet. 102
    EPIST. LXuI.---Anselmi ad Burgundium et Richezam uxorem eius.---Hierosolymam profecturum, quid sit acturus, monet. Ut generalem omnium ab infantia peccatorum confessionem premittat, et ita res suas disponat ut uxorem non sine auxilio et concilio relinquat. 104
    EPIST. LXuII.---Anselmi ad Richezam.---Quod nec in Angliam tuta conscientia redire possit, nec in ea pacifice uiuere. Quodque filius eius, nepos suus, sacratus sit. 105
    EPIST. LXuIII.---Anselmi ad Guillelmum archiepiscopum Rothomagensem.---Ut reuocet abbatem S. Edmundi ab abbate S. Ebrulfi intrusum; et illi Ecclesie res et homines, quibus iniuste spoliata est, restituantur, 106
    EPIST. LXIX.---Anselmi ad Paschalem papam. 106
    EPIST. LXX.---Anselmi ad Atheliz abbatissam Wintoniensem. ---Non esse tristandum de Wintoniensi episcopo propter iustitiam expulso. 108
    EPIST. LXXI.---Oratorii uilleque suburbane monachis Cantuariensibus ab Anselmo reddite diploma. 108
    EPIST. LXXII.---Anselmi ad Samuelem Dubline ciuitatis episcopum.---Ipsum reprehendit quod res Ecclesie sue prolibito det extraneis, et monet ut eas restituat. 109
    EPIST. LXXIII.---Obnixe deprecatur ut fiat certior de ratione inuestiturarum ecclesiasticarum. 110
    EPIST. LXXIu.---Paschalis pape ad Anselmum.---Ad precedentem responsio. 111
    EPIST. LXXu.---Anselmi ad Connium amicum suum. ---Tres superbie modos explicat et subdiuidit. 112
    EPIST. LXXuI.---Anselmi ad Ernulfum priorem et monachos Cantuarienses.---Carnoti, ubi a comitissa et ab episcopo exceptus est, scribit de itineris sui prosperitate, et Cantuarienses ut religiosi instituti sint tenaces, hortatur. 113
    EPIST. LXXuII.---Anselmi ad eosdem.---Eiusdem argumenti cum precedente. 114
    EPIST. LXXuIII.---Anselmi ad Gondulfum archiepisco  pum.---Regem non debere a monachis aut Ecclesia pecuniam exigere. 115
    EPIST. LXXIX.---Anselmi ad Henricum regem Anglorum. ---Hortatur regem ut celesti regi obediat. 116
    EPIST. LXXX.---Anselmi ad Ernulfum et monachos Cantuarienses.---De clericis in monachos recipiendis. 116
    EPIST. LXXXI.---Anselmi ad Mathildem reginam.--- De sua incolumitate, et designato tempore itineris Romani. 117
    EPIST. LXXXII.---Anselmi ad Arnulfum et monachos Cantuarienses.---Ut Cantuarienses monachi non turbentur, sed quiete Deo seruiant, quidquid rex egerit. 118
    EPIST. LXXXIII.---Anselmi ad Eustachium.---Is, uxore ex eius consensu reclusa, alteram sibi adiunxerat; de quo peccato illum corripit. 118
    EPIST. LXXXIu.---Anselmi ad Mathildam abbatissam Cadomensem.---Hec se debiliorem presentiens consulit Anselmum an onus deponere debeat. Respondet ipse quod ex consensu comitis et archiepiscopi Rothomagensis ac sanctimonialium laudabiliter possit; sin autem, partiatur onera sua, et ea sapientioribus sororibus committat que explere ipsa non sufficit. 119
    EPIST. LXXXu.---Anselmi ad Gondulfum episcopum Rofensem.---Eum de Cantuariensis Ecclesie negotiis sollicitum laudat. Episcopum Eboracensem non uult inauditum et absentem damnare. 120
    EPIST. LXXXuI.---Anselmi ad Henricum regem Anglorum. ---Gratulatur regi de se sollicito. 123
    EPIST. LXXXuII.---Anselmi ad Gerontonem abbatem. ---Clericus in duabus Ecclesiis obstrictus sacramento religionis, in qua debeat manere? Expedit propter plures causas eum Carnoti remanere quam ad Gerontonem remeare. 123
    EPIST. LXXXuIII.---Anselmi ad Henricum regem Anglorum. ---Quid responderit papa ad consultum de sacerdotiorum collatione; quodque Anselmus pape sit pariturus. 124
    EPIST. LXXXIX.---Anselmi ad fratres Cantuarienses. ---De suo reditu in Angliam a Cantuariensibus monachis peroptato. 125
    EPIST. XC.---Anselmi ad Ernulfum.---Eiusdem argumenti. 127
    EPIST. XCI.---Anselmi ad Antonium subpriorem.--- Eum laudat et admonet. 130
    EPIST. XCII.---Anselmi ad Gondulfum.---Grates persoluit episcopo de se bene merito. 130
    EPIST. XCIII---Mathildis regine Anglorum ad Anselmum. ---Regio digna pectore et sanctis affectibus plena. 131
    EPIST. XCIu.---Henrici regis Anglorum ad Anselmum. ---Dolet Anselmum sibi pertinaciter reluctari. Misisse se ad apostolicum significat, et se interim consentire ut de beneficio Cantuariensis Ecclesie conuenienter habeat. 133
    EPIST. XCu.---Anselmi ad Henricum.---Est ad precedentem rescriptum. 133
    EPIST. XCuI.---Mathildis regine Anglorum ad Anselmum. Quantum se Anselmi littere exhilararint exponit. 134
    EPIST. XCuII.---Anselmi ad Mathildem reginam. Proximis respondet litteris. 136
    EPIST. XCuIII.---Anselmi ad Guillelmum episcopum Wintoniensem.---Quod non possit nocere aduersario comiti ob iniurias sibi ab eodem illatas. 137
    EPIST. XCIX.---Mathildis regine Anglorum ad Paschalem II papam.---Gratias agit pro litteris hortatoriis ad coniugem datis. 138
    EPIST. C.---Anselmi ad Orduuinum.---Gratulatur monacho sue firme studioso; quidque obtrectatoribus suis respondeat suggerit. 138
    EPIST. CI.---Anselmi ad fratres Cantuarienses.---Quo debeant esse animo Cantuarienses monachi in calamitatibus quas, se absente, tolerant. 139
    EPIST. CII.---Anselmi ad quosdam monachos apostatas. ---Apostatas monachos in claustrum reuersos monet ut non uerecundia penitentiam abiiciant. 140
    EPIST. CIII.---Anselmi ad Warnerum.---Ut sanctum propositum non despiciat quod timore mortis incepit, sed sancto amore in illo proficiat, eum cure ac consiliis Ernulphi prioris committit, consulitque ut legat suam ad Lanzonem epistolam. 141
    EPIST. CIu.---Anselmi ad Raynaldum.---Solatur pium uexatum, qui episcopatum in quem inuitus intrusus fuerat, pro ueritate reiicit. 141
    EPIST. Cu.---Ad Guillelmum Wintoniensem episcopum. ---Hortatur eum ut qua ceperat animi firmitate in ecclesiasticarum sanctionum obseruatione perseueret. 142 
    EPIST. CuI.---Anselmi ad Gunterium canonicum S. Quintini.---Eum licet quietis amantissimum, tamen, si electus est, debere fratribus per obedientiam seruire et abbatis onus subire. 144
    EPIST. CuII.---Anselmi ad Mathildem reginam Anglorum. ---De beneuolo regine erga se animo. 144
    EPIST. CuIII.---Anselmi ad Farmannum, Orduuinum et Beniamin.---Cur eis non possit concedere ut ad ipsum ueniant. Singulis autem eorum difficultatibus respondet. 144
    EPIST. CIX.---Anselmi ad Henricum regem Anglorum. ---Corripit regem quod pecuniam inique exigeret a presbyteris Anglie uiolatoribus concilii Londinensis ab Anselmo habiti, cum hanc culpam uindicare non pertineat nisi ad episcopos. 146
    EPIST. CX.---Anselmi ad Ernulfum priorem et fratres Cantuarienses.---Excusat se quod tardius eos certiores fecerit de conuentu inter se et regem, in quo rex reuestiuit eum de archiepiscopatu, rebus Ecclesie Cantuariensis omnibus restitutis. Nec tamen Anselmus in Angliam intrare uult donec legatus regis Roma redierit. Interim reddita usus potestate priuat omni beneficio ecclesiastico omnes sacerdotes qui feminas tenebant. Et comiti de Mellento, qui ecclesie suum fauorem promiserat, ecclesie introitum permittit. 148
    EPIST. CXI.---Anselmi ad Henricum regem Anglorum. ---Non displicere sibi longiorem regii legati moram ultra datum tempus Rome factam, sed suam a grege diuturniorem absentiam; maxime cum rex nullum prestituat terminum. 149
    EPIST. CXII.---Anselmi ad Gondulfum episcopum, Ernulfum priorem, etc.---Confirmat anathema in presbyteros feminas habentes iuste a suo archidiacono pronuntiatum. 150
    EPIST. CXIII.---Anselmi ad Guarnerium.---Eum laudat ob sanctum paterni reditus desiderium, simulque monet esse ordinis obseruantissimum. 151
    EPIST. CXIu.---Anselmi ad Henricum regem Anglorum. ---Ad regem mittit Gislebertum Beccensem, cui tuto possit credere sibi renuntianda. Paschalem pronuntiat canonice electum, et alterum esse sedis apostolice inuasorem. 151
    EPIST. CXu.---Anselmi ad G . . . .abbatem---Electo in episcopum consulit ut, seruata obedientia, animus eius tantum onus fugiat. Iis uero qui hunc elegerunt, consulit ut ipsum quia dignior est, cogant ad onus suscipiendum. 152
    EPIST. CXuI.---Anselmi ad Odonem.---Ipsum ad purioris uite genus sectandum, iam accensum magis accendit. uota eundi Romam uel Hierosolymam complentur in professione monastica. 152
    EPIST. CXuII.---Anselmi ad Ernulfum priorem et Willelmum archidiaconum.---Ut Robertum, relicto Iudaismo, amplectentem Christianismum perbenigne excipiant et iuuent. 153
    EPIST. CXuIII.---Anselmi ad Alferum priorem et monachos Sancti Eadmundi.---Inuictum in aduersis animum laudat. Et ut priori sua peccata confiteantur et omni custodia seruent cor suum, adhortatur. 155
    EPIST. CXIX.---Mathildis regine Anglorum ad Anselmum. ---Quanti faciat Anselmi litteras. Quodque Edulfo abbatiam Malmesberie concesserit, saluis omnibus archiepiscopi iuribus. 156
    EPIST. CXX.---Anselmi ad Mathildem.---Edulfum confirmare in abbatem noluit, quia scyphum ad eum cum litteris per legatos miserat. 156
    EPIST. CXXI.---Gerardi Eboracensis archiepiscopi, Roberti Cestrensis, Hereberti Norwicensis, Radulfi Cicestrensis, Samsonis Wigorniensis et Willelmi Wintoniensis electi ad Anselmum.---Anselmum in Angliam inuitant, pollicentes opem suam. 157
    EPIST. CXXII.---Anselmi ad episcopos suos.---De ecclesie Anglicane et episcoporum miseria dolet letaturque de ope ab eisdem sibi promissa. 158
    EPIST. CXXIII.---Ad Hugonem archiepiscopum Lugdunensem. ---Rogat firmari se prudentibus archiepiscopi responsis. 159
    EPIST. CXXIu.---Hugonis Lugdunensis archiepiscopi ad Anselmum.---Respondet ad precedentem. 160
    EPIST. CXXu.---Anselmi ad Eulaliam abbatissam.--- Gratissimas habet antiste filiarumque preces. Et ut obedientes et in minimis fideles sint, adhortatur. 161
    EPIST. CXXuI.---Anselmi ad Henricum Anglorum regem. ---Quod translatio episcopi non debeat fieri sine consensu archiepiscopi et episcoporum prouincie, et cum magna consideratione et auctoritate apostolica. 162
    EPIST. CXXuII.---Anselmi ad Mabiliam sanctimonialem. ---Ut Deo sacrata secularium abstineat conuersatione. 163 
    EPIST. CXXuIII.---Anselmi ad Mathildem reginam Anglorum.---De homine sibi ignoto testimonium perhibere recusat, licet a regina rogatus. 164
    EPIST. CXXIX.---Anselmi ad Helgotum abbatem S. Andeni.---Quo pacto res sibi in Angliam reuerso habeant exponit amico, id sciendi cupidissimo. 164
    EPIST. CXXX.---Anselmi ad P . . . .monachum S. Martinii Sagii.---Monachi Hierosolymam ire cogitantis desiderium improbat, iuxta apostolici sententiam, quam ab eo ipse audierat. 165
    EPIST. CXXXI.---Paschalis II pape ad Gerardum Eboracensem episcopum.---Ut fidelitatem pro antiqua consuetudine Anselmo faciat. 166
    EPIST. CXXXII.---Anselmi ad Alexandrum Scotorum regem.---Gratulatur regi in paternum solium euecto. 166
    EPIST. CXXXIII.---Anselmi ad Robertum et sorores et filias suas.---Petitam mittit exhortationem, que eas ad bene uiuendum accendat: Ut bonam in omnibus uoluntatem habeant: ut importunas cogitationes et motus inuoluntarios contemnendo uincere studeant, ne illis perturbentur. 167
    EPIST. CXXXIu.---Anselmi ad ualerannum. 169
    EPIST. CXXXu.---ualeranni ad Anselmum. 169
    EPIST. CXXXuI.---Anselmi ad ualerannum. 169
    EPIST. CXXXuII.---Anselmi ad Turoldum Beccensem monachum.---Quod mundo uale dixerit, uehementer gaudet. 169
    EPIST. CXXXuIII.---Anselmi ad Basiliam.---Mulieri huic piissime epistolam scribit admodum piam. Quod homo semper aut in celum ascendat, aut in infernum descendat. Et quod hoc maxime attendere debeat. 170
    EPIST. CXXXIX.---Ad Lambertum abbatem S Bertini. ---Suadet oblatum regimen assumere. 171
    EPIST. CXL.---Paschalis pape ad Anselmum.---Plurimum gaudet quod Henricus ecclesiasticis obsecundarit preceptis; Anselmum absoluit ab excommunicatione quam se incurrisse timebat propter inuestituras regis; dat ei potestatem alios qui inuestitia rege fuerint et ipsum regem absoluendi, excepto Eliensi abbate. 172
    EPIST. CXLI.---Anselmi ad Arnulfum abbatem Troarnensem. ---Ex morbo laboranti collaborat, et petitum de abiicienda prepositura consilium prebet, ut eam dimittat, si consentiant archiepiscopus et fratres. 172
    EPIST. CXLII.---Anselmi ad Muriardachum regem Hibernie. ---Hunc regem depredicat ob pacati regni felicitatem. Et eum admonet ut que corrigenda sunt corrigat, maxime cognatorum coniugia et irregularium episcoporum ordinationes. 173
    EPIST. CXLIII.---Anselmi ad Gislebertum Lunicensem episcopum.---Gratiam habet presuli gaudenti quod suis auspiciis res Ecclesie bene uerteret. 174
    EPIST. CXLIu.---Ad monachum apostatam.---Preceptis, consiliis et minis errantes duas oues ad gregem reuocat. 175
    EPIST. CXLu.---Walteri ad Anselmum.---Exsultat de felici Anselmi in Angliam reditu, simulque ab eo quidpiam expetit pie consolationis. 176
    EPIST. CXLuI.---Anselmi ad Walterum.---Est rescriptum ad antepositas litteras. 177
    EPIST. CXLuII.---Anselmi ad Muriardachum Hibernie regem.---Etiam atque etiam rogat mederi, aut curare medendum pestilentibus sui regni moribus. Ne amplius uiri uxores suas aliorum uxoribus commutent, et episcopus non nisi in uno certo loco constituatur, nec nisi a pluribus episcopis ordinetur. 178
    EPIST. CXLuIII.---Anselmi ad Odonem monachum.--- Ut non deserat munus sibi commissum ob ingrauescentem etatem. 180
    EPIST. CXLIX.---Anselmi ad Thomam Eboracensem archiepiscopum.---Ecclesia ultra tres menses sine pastore non debet esse, unde ipsi prescribit ut uIII Idus Septembris Cantuarie se sistat ab eo consecrandum. Et ne ipse electum episcopum S. Andree de Scotia nondum consecratus consecrare presumat. 181
    EPIST. CL.---Anselmi ad Goffridum.---uirum probum a uite integritate laudat, et a quo sibi caueat monet, maxime ne aliorum facta discernens eos contemnat. 182
    EPIST. CLI.---Anselmi ad Ioannem priorem, et Congregationem Batensem.---Eos Dei domum et templum futuros, si mutuam seruent concordiam; et in minimis obseruantiam teneant. 183
    EPIST. CLII.---Anselmi ad Paschalem II papam.---Ut non mittat pallium archiepiscopo Eboracensi nondum consecrato; nec Londoniensi episcopo, qui illud nunquam habuit, ne Ecclesie Cantuariensis primatus a sua dignitate excidat, quod pati neutiquam potest. Inquirit et utrum regi Teutonicorum permittat dare inuestituras, sicut  rex Anglie audierat. 184
    EPIST. CLIII.---Paschalis pape ad Anselmum.---Precedenti respondet se nullatenus dignitati eius ecclesie derogaturum, nec usquam tolerasse a rege Teutonico dari inuestituras. 186
    EPIST. CLIu.---Anselmi ad Willelmum abbatem Beccensem. ---uota nuncupata ante monasticam professionem in prelati manent dispositione. 186
    EPIST. CLu.---Anselmi ad Thomam archiepiscopum Eboracensem.---Uniuersis archiepiscopi muniis interdicit ante promissam sibi fidelitatem pro more ueteri. 187
    EPIST. CLuI.---Anselmi ad Willelmum abbatem et congregationem Beccensem.---Se nichil habere illis antiquius, eorumque obliturum non esse, nisi cum desierit esse. 188
    EPIST. CLuII.---Anselmi ad quamdam dominam. 189
    EPIST. CLuIII.---De nuptiis consanguineorum. 194
    EPIST. CLIX.---Anselmi ad Willelmum abbatem. 194
    EPIST. CLX.---Hildeberti episcopi Cenomanensis ad Anselmum. 195
    EPIST. CLXI.---Eiusdem ad Anselmum. 196
    EPIST. CLXII.---Eiusdem ad Anselmum. 197
    EPIST. CLXIII.---Anselmi ad Gelduinum abbatem Aquicinensem. 198
    EPIST. CLXIu-CLXXXuIII.---Habentur in Historia Nouorum Eadmeri. 198

LIBER QUARTUS, epistolas continens que hactenus sunt inedite.
    EPIST. I.---Lanfranci ad Lanfrancum et Guidonem fratres. 199
    EPIST. II.---Anselmi ad Paschalem papam. 201
    EPIST. III.---uulstani episcopi Wigorniensis ad Anselmum. 202
    EPIST. Iu.---Anselmi ad Paschalem papam. 203
    EPIST. u.---Anselmi ad Henricum regem Anglorum. 203
    EPIST. uI.---Anselmi ad Paschalem papam. 204
    EPIST. uII.---Anselmi ad Guillelmum Wintonie electum episcopum. 205
    EPIST. uIII.---Anselmi ad Ioannem priorem. 205
    EPIST. IX.---Anselmi ad Balduinum regem Hierusalem 206
    EPIST. X.---Anselmi ad Anhelitem abbatissam eiusque sanctimoniales. 207
    EPIST. XI.---Anselmi ad Hildebertum Cenomanensem episcopum. 207
    EPIST. XII.---Anselmi ad Mathildem reginam Anglorum. 207
    EPIST. XIII.---Anselmi ad Robertum comitem Flandrie. 208
    EPIST. XIu.---Anselmi ad Rogerum, Robertum aliosque abbates. 209
    EPIST. Xu.---Anselmi ad Gerardum Eboracensem archiepiscopum. 209
    EPIST. XuI.---Anselmi ad eumdem. 210
    EPIST. XuII.---Hugonis abbatis Cluniacensis ad Anselmum. 210
    EPIST. XuIII.---Anselmi ad Hugonem Lugdunensem archiepiscopum. 211
    EPIST. XIX.---Anselmi ad Diacum S. Iacobi episcopum. 212
    EPIST. XX.---Anselmi ad Guillelmum Rothomagensem archiepiscopum. 212
    EPIST. XXI.---Anselmi ad Elferum et alios monachos. 213
    EPIST. XXII.---Anselmi ad Guillelmum Rothomagensem archiepiscopum. 213
    EPIST. XXIII.---Anselmi ad Robertum, Ernulfum, Radulfum, Philippum, Bernardum et alios. 214
    EPIST. XXIu.---Anselmi ad Robertum Northmannie principem. 214
    EPIST. XXu.---Anselmi ad Guillelmum Rothomagensem archiepiscopum. 215
    EPIST. XXuI.---Anselmi ad Rogerium suum amicum. 215
    EPIST. XXuII.---Anselmi ad Malchum Waterfordiensem episcopum. 216
    EPIST. XXuIII.---Anselmi ad Guillelmum Rothomagensem archiepiscopum. 216
    EPIST. XXIX.---Anselmi ad Gondulfum episcopum. 216
    EPIST. XXX.---Anselmi ad Mathildem reginam. 217
    EPIST. XXXI.---Anselmi ad Anselmum nepotem. 217
    EPIST. XXXII.---Anselmi ad Ernulfum priorem et alios Ecclesie Cantuariensis. 218
    EPIST. XXXIII.---Anselmi ad Gondulfum Rofensem episcopum. 219
    EPIST. XXXIu.---Anselmi ad eumdem. 219
    EPIST. XXXu.---Anselmi ad eumdem. 220
    EPIST. XXXuI.---Anselmi ad Balduinum regem Hierosolymitanun. 221 
    EPIST. XXXuII.---Anselmi ad Mathildem comitissam. 221
    EPIST. XXXuIII.---Paschalis pape II ad Gerardum Eboracensem episcopum. 222
    EPIST. XXXIX.---Girardi ad Anselmum. 222
    EPIST. XL.---Anselmi ad Ernulfum priorem. 222
    EPIST. XLI.---Anselmi ad eumdem. 223
    EPIST. XLII.---Anselmi ad Theodericum. 225
    EPIST. XLIII.---Anselmi ad Mathildem reginam Anglorum. 225
    EPIST. XLIu.---Anselmi ad Gondulfum episcopum. 226
    EPIST. XLu.---Anselmi ad Adruinum carissimum. 227
    EPIST. XLuI.---Anselmi ad Paschalem papam 228
    EPIST. XLuII.---Anselmi ad eumdem. 229
    EPIST. XLuIII.---Anselmi ad Ioannem Tusculanensem et Ioannem cardinalem. 229
    EPIST. XLIX.---Anselmi ad Paschalem papam. 229
    EPIST. L.---Philippus rex Francorum ad Anselmum. 230
    EPIST. LI.---Ludouicus rex Francorum ad Anselmum. 230
    EPIST. LII.---Anselmi ad nepotem suum. 230
    EPIST. LIII.---Anselmi ad G. canonicum S. Quintini. 231
    EPIST. LIu.---Anselmi ad Mathildem reginam Anglom. 232
    EPIST. Lu.---Anselmi ad priorem et fratres ecclesie Cantuarie. 232
    EPIST. LuI.---Mathildis marcise ad Paschalem II papam. 233
    EPIST. LuII.---Anselmi ad Haimonem uicecomitem. 233
    EPIST. LuIII.---Anselmi ad Ernulfum priorem. 233
    EPIST. LIX.---Anselmi ad Guillelmum Caluellum. 234
    EPIST. LX.---Anselmi ad Guillelmum archidiaconum. 234
    EPIST. LXI.---Anselmi ad Gondulfum episcopum. 235
    EPIST. LXII.---Paschalis pape ad Robertum comitem de Mellento. 235
    EPIST. LXIII.---Henrici regis Anglorum ad Anselmum. 235
    EPIST. LXIu.---Ad eumdem. 235
    EPIST. LXu.---Anselmi ad Gerardum Eboracensem. 236
    EPIST. LXuI.---Anselmi ad Ernulfum priorem et filios Ecclesie Cantuariensis. 236
    EPIST. LXuII.---Henrici regis Anglorum ad Anselmum. 236
    EPIST. LXuIII.---Guillelmi ad Anselmum. 237
    EPIST. LXIX.---Anselmi ad Odonem episcopum. 237
    EPIST. LXX.---Anselmi ad Theodericum. 238
    EPIST. LXXI.---Anselmi ad Gondulfum episcopum. 238
    EPIST. LXXII.---Anselmi ad Guidonem. 238
    EPIST. LXXIII.---Anselmi ad Paschalem papam. 239
    EPIST. LXXIX.---Mathildis Anglorum regine ad Anselmum. 240
    EPIST. LXXu.---Henrici regis Anglorum ad Anselmum. 240
    EPIST. LXXuI.---Mathildis regine ad Anselmum. 240
    EPIST. LXXuII.---Henrici regis Anglorum ad Anselmum. 240
    EPIST. LXXuIII.---Anselmi ad Elferum priorem et monachos S. Edmundi. 241
    EPIST. LXXIX.---Hugonis Cluniacensis abbatis ad Anselmum. 241
    EPIST. LXXX.---Hugonis ad eumdem. 241
    EPIST. LXXXI.---Anselmi ad Hugonem comitem. 242
    EPIST. LXXXII.---Anselmi ad Henricum regem Anglorum. 242
    EPIST. LXXXIII.---Paschalis II pape ad Anselmum. 243
    EPIST. LXXXIu.---Anselmi ad Henricum regem Anglorum. 243
    EPIST. LXXXu.---Muriardachi regis Hibernie ad Anselmum. 243
    EPIST. LXXXuI.---Gisleberti Lunicensis ad Anselmum. 244
    EPIST. LXXXuII.---Anselmi ad Iotserannum archiepiscopum Lugdunensem. 244
    EPIST. LXXXuIII.---Anselmi ad Thomam Eboracensem archiepiscopum. 244
    EPIST. LXXXIX.---Anselmi ad Guillelmum Rothomagensem archiepiscopum. 245 
    EPIST. XC.---Anselmi ad archiepiscopum Lindonensem 245
    EPIST. XCI.---Anselmi ad Idam comitissam. 245
    EPIST. XCII.---Anselmi ad Haconem comitem. 246
    EPIST. XCIII.---Henrici Anglorum regis ad Anselmum. 246
    EPIST. XCIu.---Anselmi ad Henricum regem Anglorum. 247
    EPIST. XCu.---Anselmi ad Paschalem papam. 248
    EPIST. XCuI.---Anselmi ad Samsonem Wigorniensem episcopum. 248
    EPIST. XCuII.---Samsonis Wigorniensis ecclesie sacerdotis ad Anselmum. 249
    EPIST. XCuIII.---Anselmi ad Eliam comitem. 249
    EPIST. XCIX.---Anselmi ad Robertum comitem. 250
    EPIST. C.---Anselmi ad Rodulfum Cicestrensem episcopum. 250
    EPIST. CI.---Anselmi ad R. episcopum. 250
    EPIST. CII.---Cuiusdam ad Anselmum. 251
    EPIST. CIII.---Anselmi ad Lanfrancum.---Ei opus suum quod Monologium inscribitur, corrigendum uel approbandum mittit. 252
    EPIST. CIu.---Anselmi ad Bernardum eiusque monachos. 252
    EPIST. Cu.---Anselmi ad abbatissam F. eiusque congregationem. 254
    EPIST. CuI.---Ad Gislebertum.---De sacramento altaris. 254
    EPIST. CuII.---Sanctus Anselmus, Cantuariensis archiepiscopus, de corpore et sanguine Domini. 255
    EPIST. CuIII.---Gisleberti abbatis ad Anselmum. 258
    EPIST. CIX.---Anselmi ad Richardum monachum.--- Richardum Beccensem monachum hortatur ut indiscretis corporis sui uexationibus obedientiam anteponat. 257
    EPIST. CX.---Anselmi ad Robertum, Seyt, edit.--- Hortatur ad obseruantiam in minimis, et ut angelos sibi semper astantes cogitent eorumque conuersationem imitentur. 257
    EPIST. CXI.---Anselmi ad Hugonem.---Hugonem monachum, a quo se multum amari audierat, hortatur ut culpas suas nec celet, nec defendat, ut cor suum abbati suo patere semper uelit, et proprios sensus obedientie posthabeat. 259
    EPIST. CXII.---Anselmi ad Willermum.---Willermum amicum suum monet ut Deo sit semper presens, et sic seruet suam dilectionem, ut omni studio conetur cauere Dei offensionem. 260
    EPIST. CXIII.---Anselmi ad Herbertum Thiofordensem episcopum.---Herbertum episcopum Thiofordensem hortatur ut presbyteros concilio inobedientes, et qui feminas nollent dimittere, a sacris prohiberet, et ad ecclesiastica munia alios seu clericos seu monachos illis substitueret. 260
    EPIST. CXIu.---Anselmi ad nepotem.---Anselmo nepoti suo commendat bonos mores, ac studiositatem, et Latine lingue perpetuum usum. De sorore sua, eius matre, nuntiat admissam illam Marciniaci a monialibus, sed cum eam reposceret, sibi negatam. 261
    EPIST. CXu.---Anselmi ad Walterum cardinalem.--- Walterum cardinalem episcopum Albanensem, apostolicum in Anglia legatum rogat ut, ad sustinendum onus sui archiepiscopatus, opem sibi ac subsidium a pontifice Romano accersat. 262
    EPIST. CXuI.---Anselmi ad Donnaldum, Donatum et alios episcopos.---Episcopos Hibernie rogat ut pro se multis erumnis presso Deum interpellent, simul admonens ut sui quisque officii partes impleant, ac si quid inter eos controuersie ortum fuerit, rem illi totam ad se deferant. 262
    EPIST. CXuII.---Anselmi ad Hugonem archidiaconum. ---Significat quanto cum honore et munificentia ab omnibus in exsilio suo susceptus fuerit. 263
    EPIST. CXuIII.---Anselmi ad Lambertum Atrebatensem episcopum. 264
    EPIST. CXIX.---Anselmi ad eumdem. 265
    EPIST. CXX.---Anselmi ad Hernostum. 265
    EPIST. CXXI.---Anselmi ad Adelidem. 266
    EPIST. CXXII.---Anselmi ad Lanfrancum. 266
    EPIST. CXXIII.---Anselmi ad Henricum. 267
    EPIST. CXXIu.---Anselmi ad G. episcopum. 268
    EPIST. CXXu.---Anselmi ad Mainerium abbatem. 268
    EPIST. CXXuI.---Anselmi ad Henricum regem Anglorum. 268
    EPIST. CXXuII.---Anselmi ad Atserum Lundensem archiepiscopum. 269
    EPIST. CXXuIII.---Anselmi ad Eulaliam eiusque sanctimoniales. ---Litteras quas ab eo desiderauerat mittens, hortatur ut sinceram erga se dilectionem in amore Dei et  aliis piis operibus feruendo demonstret. 269
    EPIST. CXXIX.---Anselmi ad easdem.---Hortatar eas ad perfectionem et ne minima spernant. 270

APPENDIX SPURIORUM.
    DIALOGUS BEATAE MARIAE ET ANSELMI DE PASSIONE DOMINI. 271
    CAP. 1.---De traditione Christi ac eius oratione in horto. 271
    CAP. 2.---De Christi comprehensione. 273
    CAP. 3.---De Christi deductione ad Annam, et Petri negatione. 275
    CAP. 4.---De Christi deductione ad Caipham. 276
    CAP. 5.---De Christi ad Pilatum deductione. 277
    CAP. 6.---De abductione ad Herodem, et reductione ad Pilatum. 278
    CAP. 7.---De flagellatione et corona spinea, ac uociferationibus Iudeorum. 279
    CAP. 8.---De damnatione Christi, et crucis baiulatione. 281
    CAP. 9.---De Christi et matris hypapante. 282
    CAP. 10.---De crucifixione, et crucis erectione. 282
    CAP. 11.---De Christi in cruce opprobriis. 283
    CAP. 12.---De uerbis Christi in cruce. 284
    CAP. 13.---De Christi morte, et eam consecutis mirabilibus. 285
    CAP. 14.---Luctus matris pro filii morte. 285
    CAP. 15.---De anime Christi ad limbum descensu. 286
    CAP. 16.---De corporis Christi depositione de cruce ac sepultura. 286

DE MENSURATIONE CRUCIS LIBER, in illud Christi: Si quis uult uenire post me, etc.
    CAP 1.---Expenduntur prime particule, si quis, ubi de radicibus et remediis pusillanimitatis. 290
    CAP. 2.---De libertate et eius illicibus ad perfectionem; expositio particule uult in proposita Christi sententia. 292
    CAP. 3.---De sequentibus particulis, uenite post me. 293
    CAP. 4.---Quod non simus nostri sed Dei, ad illud: Abneget semetipsum. 294
    CAP. 5.---Excutiuntur uerba illa: tollat crucem suam. 297
    CAP. 6.---De perseuerantia in cruce: ad illud,quotidie. 300
    CAP. 7.---Expensio postremorum uerborum, et sequatur me. 302
    TRACTATUS DE CONCEPTIONE B. MARIAE uIRGINIS. 311
    SERMO DE CONCEPTIONE BEATAE MARIAE. 319
    MIRACULUM DE CONCEPTIONE SANCTAE MARIAE. 323

PASSIO SS. GUNERI, FINGARIS, PRALAE ET SOCIORUM.
    CAP. 1.---Sancti Patricii predicatio in Hibernia et Fingaris principis conuersio. 325
    CAP. 2.---Fingaris ac sociorum pro fide exsilium. 326
    CAP. 3.---Occasio secessus Fingaris a seculo. 327
    CAP. 4.---Regressus Fingaris in patriam, et regni recusatio. 328
    CAP. 5.---Rursus Fingar solum patrium deserit cum insigni comitatu. 329
    CAP. 6.---Appulsus in Cornubiam. 330
    CAP. 7.---Martyrium Fingaris et sociorum. 330
    CAP. 8.---Sepultura sanctorum martyrum. 332
    CAP. 9.---Basilica in eorumdem honorem, et mira ibidem diuinitus edita. 332
    CAP. 10.---Illata celitus supplicia in sacrilegos. 333
    IUDICIUM DE STABILITATE MONACHI IN LOCO QUEM POSUIT. 333
    MIRACULUM SANCTI IACOBI. 335
    MIRACULUM GRANDE SANCTI IACOBI. 337

ALIENA
    Elucidarium siue dialogus complectens summam totius Christiane theologie. 341
    Disputatio Iudei cum Christiano auctore Gisleberto abbate Westmonasteriensi. 342
    Annulus siue Dialogus Christiani et Iudei de fidei sacramentis, auctore Ruperto abbate Tintiensi. 342

EADMERUS CANTUARIENSIS MONACHUS.
    Notitia historica. 341
    Prefatio in Eadmeri opera. 345
    uITA. S. ANSELMI 345

HISTORIA NOuORUM.
    Prefatio. 347
    Liber primus. 347
    Liber secundus. 389
    Liber tertius. 423
    Liber quartus. 447
    Liber quintus. 485 
    Liber sextus. 517
    Ioannis Seldeni in Eadmeri Historiam Nouorum note. 523
    DE EXCELLENTIA uIRGINIS MARIAE LIBER. 557
    CAP. 1.---Quod Maria excellit omnes creaturas. 557
    CAP. 2.---De origine uirginis Marie. 559
    CAP. 3.---De annuntiatione angelica. 560
    CAP. 4.---De amore uirginis ad filium. 562
    CAP. 5.---De compassione beate Marie pro filio crucifixo. 566
    CAP. 6.---De gaudio resurrectionis. 567
    CAP. 7.---De gaudio beate Marie in filii ascensione. 570
    CAP. 8.---De assumptione beate Dei genitricis Marie. 572
    CAP. 9.---Quantum profuit beata uirgo Maria nature humane. 573
    CAP.10.---Quantum profuit omni creature, etiam preter humanam. 576
    CAP. 11.---De eodem. 577
    CAP. 12.---Oratio ad beatissimam uirginem Mariam. 578

DE QUATUOR uIRTUTIBUS QUAE FUERUNT IN BEATA MARIA EIUSQUE SUBLIMITATE.
    CAP. 1.---De his uirtutibus generatim. 579
    CAP. 2.---De iustitia et eius appenditiis. 581
    CAP. 3.---De prudentia et eius sequacibus. 582
    CAP. 4.---De fortitudine et eius sequacibus. 582
    CAP. 5.---De temperantia et eius sequacibus. 582
    CAP. 6.---Has sancte Marie uirtutes Christus confirmauit. 583
    CAP. 7.---Non potuisse Deum ex alia uirgine hominem effici. 584
    CAP. 8.---Sublimitas beate uirginis explicatur, 584
    LIBER DE BEATITUDINE CeLESTIS PATRIAE. 587
    Prologus. 587
    CAP. 1.---De pulchritudine corporum beatorum. 589
    CAP. 2.---De uelocitate. 589
    CAP. 3.---De fortitudine. 590
    CAP. 4.---De libertate. 590
    CAP. 5.---De impassibilitate. 591
    CAP. 6.---De uoluptate. 592
    CAP. 7.---De uite eternitate. 593
    CAP. 8.---De sapientia. 593
    CAP. 9.---De amicitia. 596
    CAP. 10.---De concordia. 596
    CAP. 11.---De potestate. 597
    CAP. 12.---De honore. 597
    CAP. 13.---De securitate. 599
    CAP. 14.---De gaudio. 599
    CAP. 15.---De miseria reproborum. 600

LIBER DE SANCTI ANSELMI SIMILITUDINIBUS.
    CAP. 1.---De triplici uoluntate. 605
    CAP. 2.---Similitudo inter mulierem et uoluntatem. 605
    CAP. 3.---De sensibus anime. 605
    CAP. 4.---De sensibus corporis. 606
    CAP. 5.---De obedientia. 606
    CAP. 6.---De inobedientia et propria uoluntate. 607
    CAP. 7.---De superbia. 607
    CAP. 8.---Quod propria uoluntas soli Deo conueniat. 607
    CAP. 9.---Similitudo inter propriam uoluntatem et fontem. 607
    CAP. 10.---De tribus generibus proprie uoluntatis. 608
    CAP. 11.---De delectatione. 608
    CAP. 12.---De quinque corporum sensibus. 608
    CAP. 13.---De generibus delectationis male. 608
    CAP. 14.---De quinque simplicibus generibus. 608
    CAP. 15.---De decem duplicibus. 608
    CAP. 16.---De decem triplicibus. 609
    CAP. 17.---De quinque quadruplicibus. 610
    CAP. 18.---De ultimo genere delectationis male. 610
    CAP. 19.---Peior est delectatio que pluribus aut grauioribus delectatur. 611
    CAP. 20.---De anime delectatione. 611
    CAP. 21.---De generibus exaltationis. 612
    CAP. 22.---De quatuor simplicibus. 612
    CAP. 23.---De sex duplicibus. 612
    CAP. 24.---De quatuor triplicibus. 613
    CAP. 25.---De uno quadruplici. 613
    CAP. 26.---De curiositate et sexdecim eius generibus. 614
    CAP. 27.---De quinque simplicibus. 614
    CAP. 28.---De sex duplicibus. 614
    CAP. 29.---De quatuor triplicibus. 615 
    CAP. 30.---De uno quadruplici. 615
    CAP. 31.---De octo et uiginti generibus curiositatis 615
    CAP. 32.---De tribus simplicibus. 615
    CAP. 33.---De nouem duplicibus. 615
    CAP. 34.---De decem triplicibus. 616
    CAP. 35.---De quinque triplicibus. 617
    CAP. 36.---De ultimo genere curiositatis. 617
    CAP. 37.---Similitudo inter propriam uoluntatem, et adulteram reginam. 618
    CAP. 38.---Similitudo inter propriam uoluntatem et uenenosam herbam. 619
    CAP. 39.---Ostensio quomodo proprie uoluntati omnia uitia militent seu deseruiant. 619
    CAP. 40.---Similitudo inter suggestionem, delectationem, consensum et canem. 620
    CAP. 41.---Similitudo inter cor humanum et molendinum. 621
    CAP. 42.---Similitudo inter molentes et laborantes. 622
    CAP. 43.---Quod bonitas cuiusque fidelis Deo et omnibus bonis sit utilis. 623
    CAP. 44.---Commendatio superne Hierusalem. 624
    CAP. 45.---Quod bonitas boni hominis damnatis et demonibus sit inutilis. 624
    CAP. 46.---De similitudine inter Deum et quemlibet regem suos iudicantem. 625
    CAP. 47.---De quatuordecim beatitudinibus corporis et anime. 626
    CAP. 48.---He sunt quatuordecim partes beatitudinis. 627
    CAP. 49.---He sunt quatuordecim partes miserie. 628
    CAP. 50.---De pulchritudine et turpitudine 628
    CAP. 51.---De agilitate et ponderositate. 629
    CAP. 52.---De fortitudine et imbecillitate. 630
    CAP. 53.---De libertate et seruitute. 631
    CAP. 54.---De sanitate et infirmitate. 631
    CAP. 55.---De uoluptate et anxietate. 633
    CAP. 56.---Similitudo ferri igniti. 633
    CAP. 57.---De duabus beatitudinibus totidemque miseriis. 633
    CAP. 58.---De longeuitate et uite breuitate. 634
    CAP. 59.---De sapientia et insipientia. 634
    CAP. 60.---Quod peccata singulorum singulis pateant. 635
    CAP. 61.---Altercatio inter hominem iustum et angelum. 636
    CAP. 62.---De amicitia et inimicitia. 638
    CAP. 63.---De concordia et discordia. 638
    CAP. 64.---Quod omnes iusti idem uelint. 639
    CAP. 65.---De honore et dedecore. 639
    CAP. 66.---De paupere in regnum adoptato. 640
    CAP. 67.---Similitudo inter Deum et ignem. 640
    CAP. 68.---De potentia et impotentia 641
    CAP. 69.---De securitate et timore. 642
    CAP. 70.---Quod nullius amittat bona semel adepta. 642
    CAP. 71.---De gaudio et tristitia. 642
    CAP. 72.---De cupiditate mundani honoris. 643
    CAP. 73.---Similitudo inter Deum et aliquem dominum. 644
    CAP. 74.---Similitudo inter diabolum et improbum placitatorem. 645
    CAP. 75.---Similitudo inter Deum et quemlibet regem. 647
    CAP. 76.---De regno et uilla et castello et dungeone. 647
    CAP. 77.---Similitudo inter monachum et potionem, et abbatem et medicum. 648
    CAP. 78.---Contentio inter monachos conuersos et nutritos. 649
    CAP. 79.---Similitudo inter monachos, et angelos et Deum. 650
    CAP. 80.---Similitudo inter Deum et quemlibet imperatorem. 651
    CAP. 81.---Quod monacho prosit, si aliquod bonum inuitus faciat. 652
    CAP. 82.---Quam magna sit spes monachi professi. 653
    CAP. 83.---Similitudo inter monachum peccantem et laicum. 654
    CAP. 84.---Similitudo inter monachum et arborem. 655
    CAP. 85.---Similitudo inter matronam et diuinam uoluntatem. 657
    CAP. 86.---De filiabus matrone. 657
    CAP. 87.---De anciliis eius bonis 657
    CAP. 88.---De ancilla latrone. 657 
    CAP. 89.---De obedientia, licentia et inobedientia. 658
    CAP. 90.---Similitudo inter monachum et denarium. 659
    CAP. 91.---De similitudine inter corrigiam et salutarem et inter ordinem factitium et naturalem. 661
    CAP. 92.---De uestibus monachi. 661
    CAP. 93.---De corona et tonsura monachi. 661
    CAP. 94.---De spirituali sacrificio monachorum. 662
    CAP. 95.---Similitudo inter monachatum et ignem. 662
    CAP. 96.---De interiori uirtute et exteriori. 663
    CAP. 97.---Similitudo inter monachum et hortulanum. 664
    CAP. 98.---De edificante domum. 664
    CAP. 99.---Quod superbia sit uallis maxima bestiis uitiorum plena. 665
    CAP. 100.---De monte humilitatis et septem gradibus eius 665
    CAP. 101.---Primus gradus humilitatis. 665
    CAP. 102.---Quod qui in Deum peccat omnem creaturam contra se excitat. 666
    CAP. 103.---Secundus gradus humilitatis 666
    CAP. 104.---Tertius gradus humilitatis. 667
    CAP. 105.---Quartus gradus humilitatis. 667
    CAP. 106.---Quintus gradus humilitatis. 668
    CAP. 107.---Sextus gradus humilitatis. 668
    CAP. 108.---Septimus gradus humilitatis. 668
    CAP. 109.---Recapitulatio graduum humilitatis. 668
    CAP. 110.---Quomodo unusquisque se minorem omnibus putet. 669
    CAP. 111.---Quod obsit consideratio alterius peccati. 669
    CAP. 112.---De duobus sororibus hunc montem custodientibus. 670
    CAP. 113.---De uerecundia que est apud Deum. 670
    CAP. 114.---De uerecundia que est apud hominem. 670
    CAP. 115.---De consultatione duarum predictarum sororum. 671
    CAP. 116.---Quod non semper misericordia Dei debeat cogitari. 672
    CAP. 117.---Que comparatio sit inter ascendentes. 672
    CAP. 118.---Similitudo inter cenouexiam et caritatem. 673
    CAP. 119.---Similitudo inter qualitates corporis et anime. 674
    CAP. 120.---De cordis immunditiis. 675
    CAP. 121.---Similitudo inter corporis et anime infirmitates. 675
    CAP. 122.---De appetitu et quid intersit inter appetitum et uoluntatem. 676
    CAP. 123.---Similitudo inter aquam et humanam naturam. 676
    CAP. 124.---Quod quatuor modis pax agatur 677
    CAP. 125.---De quadripartito statu humane nature. 678
    CAP. 126.---Similitudo inter hominis obsequium et premium. 678
    CAP. 127.---De tribus hominum generibus seu ordinibus. 679
    CAP. 128.---Exemplum ouium, boum et canum. 679
    CAP. 129.---De mendacio. 680
    CAP. 130.---Exemplum de medico. 680
    CAP. 131.---De septem donis Spiritus sancti. 681
    CAP. 132.---De donis Spiritus sancti; quinque ad actiuam, duo uero ad contemplatiuam uitam pertinent. 681
    CAP. 133.---De qualitatibus anime et moribus. 681
    CAP. 134.---Mores alii boni, et mali alii sunt. 682
    CAP. 135.---De uirtute et uitio 682
    CAP. 136.---De sapientia et stultitia quandoque in eodem conuenientibus. 682
    CAP. 137.---De odio et amcre peccati. 682
    CAP. 138.---De humilitate et superbia 682
    CAP. 139.---De tribus uerecundie generibus. 683
    CAP. 140.---De tribus que notantur in iuuene. 683
    CAP. 141.---Similitudo inter diuersa alimenta et precepta. 684
    CAP. 142.---Exemplum noui uasis semel imbuti. 684
    CAP. 143.---Exemplum cultri. 684
    CAP. 144.---Exemplum de aqua quieta et solis radiis. 685
    CAP. 145.---De penitentia sicca et humida. 685
    CAP. 146.---Exemplum arborem magnam succidere uolentis. 685
    CAP. 147.---De detractione. 685
    CAP. 148.---De tribus homicidii generibus. 685
    CAP. 149.---Exemplum ignis et uenti et humane mentis. 686 
    CAP. 150.---Detractionis descriptio. 686
    CAP. 151.---Commendatio caritatis. 686
    CAP. 152.---Quid noceat detractio et quid prosit bonum audire. 687
    CAP. 153.---De scientia, uoluntate et usu. 687
    CAP. 154.---Exemplum cithariste. 688
    CAP. 155.---Similitudo inter desides et peccantes. 688
    CAP. 156.---Similitudo inter pauperes, stultos et negligentes. 689
    CAP. 157.---De scientia et tribus partibus eius. 689
    CAP. 158.---De doctrina. 689
    CAP. 159.---De experimento et ratione. 690
    CAP. 160.---Quod non semper debemus uelle quod Deus uult. 690
    CAP. 161.---De usu. 690
    CAP. 162.---Quod bonus homo de omnibus sibi bonum facit. 691
    CAP. 163.---Ratio quomodo inimici diligi possint. 691
    CAP. 164.---De intellectu, amore et usu. 691
    CAP. 165.---Similitudo inter Deum et solem. 692
    CAP. 166.---Similitudo inter ignem et Dei amorem. 692
    CAP. 167.---Quomodo sancti Deum uidebunt. 692
    CAP. 168.---De quatuor modis precipiendi et totidem obediendi. 692
    CAP. 169.---De timore, commodo et amore. 693
    CAP. 170.---De ratione, uoluntate et appetitu. 693
    CAP. 171.---De suggestione, delectatione et consensu. 694
    CAP. 172.---De nominibus anime. 694
    CAP. 173.---De sordido exemplum. 694
    CAP. 174.---De quadrato lapide. 694
    CAP. 175.---De peccato. 695
    CAP. 176.---De similitudine cere. 695
    CAP. 177.---De conatu diaboli contra nouitium. 695
    CAP. 178.---De pueris plante comparatis. 696
    CAP. 179.---Exemplum de lamina auri. 696
    CAP. 180.---De caritate. 697
    CAP. 181.---Ex tribus causis omnis res ornatur. 697
    CAP. 182.---Quod tribus modis diligendus sit Deus. 697
    CAP. 183.---De tribus libertatibus. 698
    CAP. 184.---De uenatione diaboli. 698
    CAP. 185.---Quod Deus non horreat peccatum. 698
    CAP. 186.---uisio Anselmi de fluuio. 699
    CAP. 187.---De uero monachatu. 699
    CAP. 188.---De securitate et pace in religione. 699
    CAP. 189.---Exemplum de lepore. 700
    CAP. 190.---Exemplum de auicula. 701
    CAP. 191.---De malitia et feditate peccati. 701
    CAP. 192.---De uerbis defuncti. 702
    CAP. 193.---Similitudo militis. 702
    CAP. 194.---Similitudo cellerarii 707
    uITA S. Wilfridi. 709
    Prologus. 713
    Incipit uita. 713
    uITA B. BREGWINI. 753
    uITA S. OSWALDI. 761
    uITA S. DUNSTANI 785
    Prologus. 785
    Incipit uita. 787
    uITA S. ODONIS. 789
    EPISTOLA AD GLADSTONIENSES. 789
    EPISTOLA AD MONACHOS WIGORNIENSES. 807
    Nicolai epistola ad Eadmerum de primatu sedis Eboracensis in Scotia. 809

GUNDULFUS ROFFENSIS EPISCOPUS.
    Notitia historica. 809

uita Gundulphi auctore monacho Roffensi coetaneo.
    Prologas. 813
    Incipit uita. 813
    Pars prima. 815
    Pars II. 816
    Pars III. 819
    EPISTOLAE DUAE. 835
    EPIST. I.---Ad monachos Beccenses.---Ut non tristentur de erepto sibi abbate Anselmo. 835
    EPIST. II.---Ad Anselmum Lugduni degentem.---Ut Ecclesiam Cantuariensem multimodis tribulationibus afflictam presentia sua releuet. 835

PHILIPPUS FRANCORUM REX.
    Notitia historica. 837
    EPISTOLAE. 837
    I.---Philippi regis epistola ad Bernardum, Maioris Monasterii abbatem.---Ut perditissimos Farensis parthenonis mores reformet, hortatur. 837
    II.---Philippi regis epistola ad eumdem.---Illi monasterium S. Maglorii Parisiensis committit in meliorem statum restituendum. 839
    III.---Philippi regis epistola ad S. Anselmum Lugduni  exsulantem.---Galliam uisitare dignetur. 840
    DIPLOMATA. 841
    I.---Sigillum Philippi regis de Sancto Germano.---Ad augmentum fundationis celle S. Germani in Laia noua concedit predia. 841
    II.---Philippus I rex Francorum iubet bona episcoporum Carnutensium defunctorum intacta seruari. 842
    Epitaphium triplex. 843

SANCTUS HUGO ABBAS CLUNIACENSIS.
    uita sancti Hugonis auctore Hildeberto Cenomanensi episcopo. 845
    Commentarius preuius. 845
     1.---Decessores eius, etas, discipuli, amici memorabiles. 845
     2.---Imperatorum ac regum erga S. Hugonem obseruantia singularis. 850
     3.---Fundatio Marciniacensis. Cultus S. Hugonis. Scriptores uite. 855
    Prologus. 857
    Incipit uita. 860
    CAP. 1.---Natales S. Hugonis, susceptio habitus monastici, dignitas abbatialis et uirtutes in ea. 860
    CAP. 2.---Gratia apud Henricum secundum imperatorem; legatio pro pontifice in Hungaria obita; concilium Remense celebratum; Alphonsus rex Hispaniarum e carcere liberatus; cenobium Marciniacense fundatum. 864
    CAP. 3.---Arcana ab eo animorum inspecta et futura predicta. 869
    CAP. 4. uarii morbi ab eo curati. 873
    CAP. 5.---Tutela angelorum quedam ab eo mala depulsa, maleuoli diuinitus puniti. Liberalitas eius compensata. 878
    CAP. 6.---Multi ad meliorem et monasticam uitam ab eo inducti, templum Cluniacense amplificatum. 883
    CAP. 7.---Mors prescita et pie obita, receptio in celum reuelata. 887
    Alia uita, auctore Raynaldo, abb. uezeliacensi, deinde archiep. Lugdunensi. 893
    Prologus. 893
    CAP. 1.---Adolescentia pie transacta; tirocinium uite monastice, dignitas abbatialis, liberalitas in pauperes, familiaritas cum Christo, potestas in demones. 893
    CAP. 2.---Defunctus a penis, egri a morbis liberati. Templa ac cenobia exstructa aut reformata. 896
    CAP. 3.---Secreta animorum cognita, futura predicta, morbi curati. 900
    CAP. 4.---Concilium Remense concelebratum, compo situm schisma: pius obitus. 903
    Synopsis uite metrica. 905
    Epitome uite ab Ezelone atque Gilone Cluniacensibus monachis 909

Analecta.
    CAP. 1.---Ex epistola Hugonis monachi ad Pontium abbatem. 917
    CAP. 2.---Ex uita per eumdem Hugonem scripta. 920
    CAP. 3.---Ex collectione anonymi in prenotata bibliotheca. 923

EPISTOLAE.
    EPIST. I.---Ad Willelmum I Anglorum regem.---Regi supplicando petenti ut sex ad eum monachos, sub annua pro singulo centum argenti librarum pensione, mitteret, respondet petitionem eius, ut uenalem et quasi Simoniacam, omnino reiiciendam. 927
    EPIST. II.---Ad Moisiacenses fratres. 928
    EPIST. III.---Ad Anastasium eremitam.---Ut monasterium redeat hortatur. 929
    EPIST. Iu.---Ad Urbanum II papam.---Aduersus Robertum, abbatem S. Remigii. 929
    EPIST.---u-uII.---Ad S. Anselmum. 929
    EPIST. uIII.---Ad Philippum regem.---Ex singulari familiaritate, regem, ut abdicato regno monasticam uitam arripiat, adhortatur. 930

EPISTOLAE DIuERSORUM AD S. HUGONEM.
    I.---S. Petri Damiani. 931
    II.---S. Gregorii pape 931
    III.---Urbani II pape. 931
    Iu.---Goffridi abbatis uindocinensis 931
    u.---Paschalis II pape. 931
    uI.---Henrici imperatoris cognomento Nigri.---Gra tias habet Hugoni de restituta eius orationibus sanitate. Rogat abbatem ut e sacro fonte filium suscipiat. 931
    uII.---Imperatricis Agnetis, Henrici Nigri uxoris.--- Orat ut pro defuncto imperatore preces Deo offerat. 932
    uIII.---Henrici Iu imperatoris precedentium filii.--- Abbatem precatur ut illum inuiset, quo pacem inire possit cum summo pontifice. 932
    IX.---Henrici imperatoris predictorum filii.---Conqueritur de filio quod in illum insurrexerit. 933 
    X.---Eiusdem.---Rogat Hugonem ut arbiter esse uelit illum inter et papam. 937
    XI.---Alphonsi regis Hispaniarum.---Gratiis de Roberto ad se misso actis, ut eius anime curam gerat abbas, et censum annuum, iam ipsi a Patre concessum, recipere uelit rex expostulat. 938
    XII.---Clementie comitisse Flandrie.---Inuitat illum ad reformandum monasterium S. Bertini, quod Cluniacensi omnino subiiciendum promittit. 939
    XIII.---Rodgerii comitis Fuxensis.---Concedit Hugoni locum Sancti Saturnini Fredelacensis monasticis institutis informandum. 940
    XIu.---Wigonis comitis.---Honorem de uisilia ipsi concessum fuisse scribit, rogatque pro aduersariis indulgentiam. 941
    Xu.---uidrici Danobriensis.---Offert illi cellam S. Christophori de Magno-uico. 941
    XuI.---Amelii abbatis Aureliacensis.---Committit ei cellam Cariacum reformandam. 942
    XuII.---Theobaldi comitis Campanie.---Offert Theobaldus comes filium ut aquis salutaribus B. Hugo abluat. 943
    XuIII.---Raymundi Gallecie et Henrici Portugalle comitum.---Mittunt exemplar federis amicitie inter se inite, et pactorum de partienda successione soceri sui Alphonsi Castelle ac Legionis regis. 944

STATUTA PRO ALPHONSO HISPANIARUM REGE.
    STATUTA PRO LAMBERTO S. BERTINI ABBATE. 945
    EXHORTATIO AD SANCTIMONIALES. 947
    COMMONITORIUM AD SUCCESSORES SUOS. 949
    IMPRECATIO. 951
    Quid beatus Hugo narrauerit in capitulo uigilia Natalis Domini. 953

DONATIONES PIAE Cluniacensibus facte sub regimine sancti Hugonis.
    I.---Charta Pontii comitis de abbatia Moisiacensi Cluniaco subiicienda. 955
    II.---Ademarus uicecomes Lemouicensis et Humberga eius uxor donant abbatiam Sancti Martialis Hugoni abbati Cluniacensi. 957
    III.---Eraclius episcopus et Bernardus comes monasterium Beati Felicis et Sancti Licerii Cluniacensi monasterio concedunt. 958
    Iu.---Almodis comitissa et filius abbatiam Sancti Aegidii et sibi pertinentia concedunt. 959
    u.---Littere Aimerici Ausciorum comitis et Bernardi eius fratris filiorum Willelmi, quibus dant S. Hugoni abbati Cluniacensis monasterium Sancti Orientii ordinandum. 961
    uI.---Diploma pro ecclesia Sancti Michelis de Monte-Alto. 961
    uII.---Donatio ecclesie Sancte Marie de Arombodio Cluniacensi monasterio. 962
    uIII.---Bernardus et uxor monasterium Sancti Ioannis Baptiste ad Sanctum Montem uocatum Cluniacensibus dant. 963
    IX.---Notitia de monasterio Sancti Montis. 963
    X.---Unaldi abbatis Moisiacensis testamentum de decimationibus a uiris secularibus ab eo redemptis. 964
    XI.---Abbatia Sancti Arnulfii Crispeiensis datur Hugoni abbati Cluniacensi. 966
    XII.---Charta Fidis comitisse Narbonensis de dono ecclesie S.Petri de Sermur facto Hugoni Cluniacensi et Unaldo abbati Moisiacensi. 967 
    XIII.---Charta Hugonis Stephani presbyteri, de donatione eisdem facta. 968
    XIu.---Charta Bernardi comitis Bisuldunensis Campi Rotundi, Arulensem, et S. Pauli de oleis abbatias Hugoni abbati Cluniacensis in manu Unaldi abbatis Moisiacensis consobrini sui reformandas subiicientis. 968
    Xu.---Charta Gaufridi militis, fratris S. Hugonis, de Marciniaco in pago Augustodunensi. 969
    XuI.---Littere Guarini comitis Rosnacensis de ecclesia Sancte Margarete data monasterio Cluniacensi. 970
    XuII.---Charta fundationis monasterii subtus Brunechildum castrum in pago Cadurcino, Hunaldo abbati Moisiacensi et Hugoni Cluniacensi sub ecti. 971
    XuIII.---Testamentum domni Adelonsi regis Hispaniarum ad Cluniacum. 973
    XIX.---Littere episcopi Siluanectensis de abbatia Crispeii. 974
    XX.---Acta concordie inite in concilio Claromontano inter Hugonem abbatem Cluniacensem et Pontium abbatem Case-Dei. 975
    XXI.---Raimundi uicecomitis Cadurcensis uitam monasticam in Moisiacensi cenobio amplectentis, et duas ecclesias Ansquitilio abbati condonantis. 976
    XXII.---Concilium Massiliense confirmat placitum quod fecit Norgaudus episcopus Aeduensis cum domno abbate Hugone et monachis Cluniacensibus. 977
    XXIII.---Charta Willelmi Bargundionum et Matiscensium comitis, qua donationes antecessorum suorum Cluniaco factas confirmat, aliasque de suo addit, commemorans progenitores et antecessores suos. 979
    XXIu.---Charta donationis pro monasterio Cluniacensi a Willelmo et uxore sua Adelcyda. 980
    XXu.---Charta donationis Willelmi de Thierno eidem Cluniacensi monasterio. 980
    XuXI.---Charta donationis ecclesie Sancti Saturnini Tolosani Cluniacensi monasterio facta ab Isarno episcopo Tolcsano. 981
    XXII.---Charta donationis sancti Petri Cetonensis Cluniacensi cenobio. 983

WALRAMUS EPISCOPUS NUMBURGENSIS.
    Notitia historica 985
    EPISTOLA AD LUDOuICUM THURINGIAE LANDGRAuIUM cum refutatione. 985
    Epistola ualrami. 986
    Ludouici responsio. 988
    EPISTOLA AD ECCLESIAM BAMBERGENSEM. 991
    DE uITA S. LEONARDI CONFESSORIS. 993
    EPISTOLA AD S. ANSELMUM.---Conqueritur de uarietate ceremoniarum inter altaris sacrificium uarie a uariis obseruari solitarum. 993

GILBERTUS EPISCOPUS IN HIBERNIA LUCINENSIS
    DE USU ECCLESIASTICO 995
    DE STATU ECCLESIAE. 998
    EPISTOLA AD S. ANSELMUM. 1003

GISLEBERTUS CRISPINUS ABBAS WESTMONASTERIENSIS.
    Notitia historica. 1003

DISPUTATIO IUDAEI CUM CHRISTIANO DE FIDE CHRISTIANA.
    Epistola nuncupatoria. 1005
    Incipit disputatio. 1007
    INDEX epistolarum sancti Anselmi. 1037




FINIS TOMI CENTESIMI QUINQUAGESIMI NONI.

